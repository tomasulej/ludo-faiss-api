<html><head><meta http-equiv="Content-Type" content="text/html; charset=windows-1250"><style type="text/css">
	     .digitalizator {align:center}
				body { font-family: Georgia, "Times New Roman", Times, serif; font-size: 10pt;        background-color: white; color: black;
				margin: 0px; }

				p { margin: 0 0 10px 0; text-align:justify; text-indent: 1cm}
				. digitalizator {align:center}
				.chapter {margin-bottom: 50px; line-height: 1.7em;}

				table { font-size: 9pt }

				.othercredit h3 {font-size: 9pt;}

				.othercredit {background-color:silver}
				.copyright, .legalnotice {background-color:yellow;}
				.contrib {font-size: 11pt;}

				.title, .subtitle { color: navy }

				H1 a { color: silver }

				.programlisting, .programlistingco, .screen { background-color:#d0d0d0;                padding: 5pt; margin: 5pt}

				:hover { color: red; background-color:blue;       text-decoration: underline; }

				a { text-decoration: none; color: blue; }
				.navfooter, .navheader {background-color: #EEDDFF; }

				.chapter, .refentry, .book, .reference, .preface, .colophon { margin-left: 10pt; margin-right: 10pt; }
				hr {width:100px}
   </style><title>Samuel Czambel: Slovenské ľudové rozprávky I.</title><meta name="generator" content="DocBook XSL Stylesheets V1.73.0"></head><body bgcolor="white" text="black" link="#0000FF" vlink="#840084" alink="#0000FF"><div id="hlavicka"><H1><a href="http://zlatyfond.sme.sk">Zlatý fond denníka SME</a></H1><H2>http://zlatyfond.sme.sk</H2></div><div class="book" lang="sk"><div class="titlepage"><div><div><h1 class="title"><a name="d56e1"></a>Slovenské ľudové rozprávky I.</h1></div><div><div class="author"><h3 class="author"><span class="firstname">Samuel</span> <span class="surname">Czambel</span></h3></div></div><div><p class="othercredit"><span class="contrib">Digitalizátor</span>&nbsp;: <span class="firstname">Michal</span> <span class="surname">Garaj</span>, <span class="firstname">Miriama</span> <span class="surname">Mládková</span>, <span class="firstname">Viera</span> <span class="surname">Studeničová</span>, <span class="firstname">Lenka</span> <span class="surname">Konečná</span>, <span class="firstname">Zuzana</span> <span class="surname">Babjaková</span>, <span class="firstname">Daniela</span> <span class="surname">Kubíková</span>, <span class="firstname">Nina</span> <span class="surname">Dvorská</span>, <span class="firstname">Pavol</span> <span class="surname">Tóth</span>, <span class="firstname">Lenka</span> <span class="surname">Zelenáková</span>, <span class="firstname">Erika</span> <span class="surname">Majtánová</span>, <span class="firstname">Ina</span> <span class="surname">Chalupková</span>, <span class="firstname">Alena</span> <span class="surname">Kopányiová</span>, <span class="firstname">Tomáš</span> <span class="surname">Vlček</span>, <span class="firstname">Lucia</span> <span class="surname">Trnková</span>, <span class="firstname">Jozef</span> <span class="surname">Vrábeľ</span>, <span class="firstname">Dorota</span> <span class="surname">Feketeová</span>, <span class="firstname">Bohumil</span> <span class="surname">Kosa</span>, <span class="firstname">Alžbeta</span> <span class="surname">Malovcová</span>, <span class="firstname">Vladimír</span> <span class="surname">Fedák</span>, <span class="firstname">Ján</span> <span class="surname">Gula</span>, <span class="firstname">Katarína</span> <span class="surname">Bendíková</span></p></div><div></div><div></div><div></div><div></div><div></div><div></div><div></div><div></div><div></div><div></div><div></div><div></div><div></div><div></div><div></div><div></div><div></div><div></div><div></div><div></div><div><p class="copyright">Copyright © 2009 Zlatý fond denníka SME</p></div><div><div class="legalnotice"><a name="d56e20"></a><p>Tento súbor podlieha licencii \'Creative Commons Attribution-NonCommercial-NoDerivs
            2.5 License\'. Viac informácii na
            http://zlatyfond.sme.sk/dokument/autorske-prava/</p></div></div></div><div></div><hr></div><div class="toc"><p><b>Obsah</b></p><dl><dt><span class="bibliography"><a href="#bibliografia">Pôvodná publikácia</a></span></dt><dt><span class="chapter"><a href="#d56e1092">Traja bratia a tri princezy</a></span></dt><dt><span class="chapter"><a href="#d56e1564">O smelom husárovi</a></span></dt><dt><span class="chapter"><a href="#d56e1802">Skamenený furman</a></span></dt><dt><span class="chapter"><a href="#d56e1952">O Jankovi Polienkovi</a></span></dt><dt><span class="chapter"><a href="#d56e2163">Janko Gondášik a zlatá pani</a></span></dt><dt><span class="chapter"><a href="#d56e2385">Princezka ženou pekelného kráľa</a></span></dt><dt><span class="chapter"><a href="#d56e2495">Tanec s čertmi</a></span></dt><dt><span class="chapter"><a href="#d56e2620">Princ, Zlatý a Veľký človek</a></span></dt><dt><span class="chapter"><a href="#d56e3286">Lap ho, taška!</a></span></dt><dt><span class="chapter"><a href="#d56e3389">Oklamaný čert</a></span></dt><dt><span class="chapter"><a href="#d56e3473">Hladujúci Macej a čerti</a></span></dt><dt><span class="chapter"><a href="#d56e3582">Žena biela ako sneh a červená ako krv</a></span></dt><dt><span class="chapter"><a href="#d56e3674">Bohyňa a dvanásť bratov</a></span></dt><dt><span class="chapter"><a href="#d56e3737">Zázračný miešok</a></span></dt><dt><span class="chapter"><a href="#d56e3818">Hadí kameň</a></span></dt><dt><span class="chapter"><a href="#d56e3852">Rytier Janko v zbojníckej krčme</a></span></dt><dt><span class="chapter"><a href="#d56e4209">Pipora Janči</a></span></dt><dt><span class="chapter"><a href="#d56e4298">Makomvysievaná</a></span></dt><dt><span class="chapter"><a href="#d56e4804">Napravený syn</a></span></dt><dt><span class="chapter"><a href="#d56e5094">Smelý Janko</a></span></dt><dt><span class="chapter"><a href="#d56e5367">O Ďurkovi, čo oslobodil princeznú</a></span></dt><dt><span class="chapter"><a href="#d56e5513">Nočná varta v krypte</a></span></dt><dt><span class="chapter"><a href="#d56e5860">Zakliata žaba</a></span></dt><dt><span class="chapter"><a href="#d56e5963">Tri po pysku</a></span></dt><dt><span class="chapter"><a href="#d56e6036">Tri priadky</a></span></dt><dt><span class="chapter"><a href="#d56e6186">Zbojníkova žena</a></span></dt><dt><span class="chapter"><a href="#d56e6332">Juhás Paľko</a></span></dt><dt><span class="chapter"><a href="#d56e6484">O chudobnom a bohatom bratovi</a></span></dt><dt><span class="chapter"><a href="#d56e6572">Adesa, otvor sa!</a></span></dt><dt><span class="chapter"><a href="#d56e6858">O psíkovi a mačičke</a></span></dt><dt><span class="chapter"><a href="#d56e6943">Hanička bez rúk</a></span></dt><dt><span class="chapter"><a href="#d56e7131">Snehbelavá a dvanásť baniarov</a></span></dt><dt><span class="chapter"><a href="#d56e7326">Šaty za tanec s čertmi</a></span></dt><dt><span class="chapter"><a href="#d56e7376">Zlatá dievka z vajca</a></span></dt><dt><span class="chapter"><a href="#d56e7588">Princka v ježovej koži</a></span></dt><dt><span class="chapter"><a href="#d56e8097">Čertov sluha</a></span></dt><dt><span class="chapter"><a href="#d56e8218">O dvoch verných priateľoch</a></span></dt><dt><span class="chapter"><a href="#d56e8287">Pravda v mechu</a></span></dt><dt><span class="chapter"><a href="#d56e8442">Čert sluhom</a></span></dt><dt><span class="chapter"><a href="#d56e8572">O zlom zámockom pánovi</a></span></dt><dt><span class="chapter"><a href="#d56e8668">Potrestaný pán</a></span></dt><dt><span class="chapter"><a href="#d56e8764">Kapsa, potras sa!</a></span></dt><dt><span class="chapter"><a href="#d56e8872">O hlúpom vlkovi</a></span></dt><dt><span class="chapter"><a href="#d56e8939">Sedliak, vlk a líška</a></span></dt><dt><span class="chapter"><a href="#d56e9046">Či za dobré sa treba dobrým odmeniť</a></span></dt><dt><span class="chapter"><a href="#d56e9168">Spor havranov</a></span></dt><dt><span class="chapter"><a href="#d56e9200">Zrno</a></span></dt><dt><span class="chapter"><a href="#d56e9273">Psota</a></span></dt><dt><span class="chapter"><a href="#d56e9367">Husár a smrtka</a></span></dt><dt><span class="chapter"><a href="#d56e9430">Ako vyhnali sedliaka z neba</a></span></dt><dt><span class="chapter"><a href="#d56e9453">Zakliate vojsko pod Sitnom</a></span></dt><dt><span class="chapter"><a href="#d56e9501">Keď chodil kráľ Matej po krajine…</a></span></dt><dt><span class="chapter"><a href="#d56e9562">O bačovi, čo učil pánov jesť</a></span></dt><dt><span class="chapter"><a href="#d56e9608">O krvilačnej panej</a></span></dt></dl></div><div class="bibliography"><div class="titlepage"><div><div><h2 class="title"><a name="bibliografia"></a>Pôvodná publikácia</h2></div></div><div></div></div><div class="biblioentry"><a name="d56e178"></a><p>[1] <span class="author"><span class="firstname">Samuel</span> <span class="surname">Czambel</span>. </span><span class="title"><i>Slovenské ľudové rozprávky</i>. </span><span class="publisher"><span class="publishername">SVKL. </span><span class="address"><span class="city">Bratislava</span>. </span></span><span class="pubdate">1959. </span><span class="pagenums">395. </span><span class="othercredit"><span class="firstname">Jozef. </span><span class="surname">Minárik. </span><span class="contrib">zostavil výber a napísal štúdiu. </span>. </span><span class="othercredit"><span class="firstname">Marianna. </span><span class="surname">Prídavková. </span><span class="contrib">pripravila edične a napísala poznámky. </span>. </span><span class="othercredit"><span class="firstname">Dr. Ondrej. </span><span class="surname">Mrlian. </span><span class="contrib">rediguje. </span>. </span><span class="othercredit"><span class="firstname">Dr. Jozef. </span><span class="surname">Felix. </span><span class="contrib">redakčne pripravil tento zväzok. </span>. </span><span class="othercredit"><span class="firstname">Zlata. </span><span class="surname">Dônčová. </span><span class="contrib">korigovala. </span>. </span><span class="othercredit"><span class="firstname">Zlata. </span><span class="surname">Maderová. </span><span class="contrib">technická redaktorka. </span>. </span></p></div><div class="abstract"><a name="bibliograficke-poznamky"></a><p class="title"><b>Bibliografické poznámky</b></p><p>
            <span class="emphasis"><em>Slovenské ľudové rozprávky</em></span> zo zbierok Sama Czambla. </p><p>Vyšlo v Slovenskom vydavateľstve krásnej literatúry ako 52. zväzok Hviezdoslavovej
            knižnice, ktorú rediguje dr. Ondrej Mrlian spolu s Hviezdoslavovou spoločnosťou. </p><p> </p><p>
            <span class="bold"><strong>Poznámky a vysvetlivky</strong></span>
         </p><p> </p><p>Slovenské ľudové rozprávky, ktoré na rozhraní 19. a 20. stor. zozbieral S.
               <span class="emphasis"><em>Czambel</em></span>, boli dosiaľ prístupné len pre odborníkov. Rozprávky,
            zapísané vo východoslovenskom nárečí, vydal sám zberateľ ako textovú prílohu vo svojom
            jazykovednom diele <span class="emphasis"><em>Slovenská reč a jej miesto v rodine slovanských
               jazykov,</em></span> Martin 1906 (§&nbsp;115 — §&nbsp;237 na str. 209 — 476). Niekoľko z nich
            (8) literárne preštylizoval Jozef <span class="emphasis"><em>Horák</em></span> a pripojil ich k svojmu
            vydaniu <span class="emphasis"><em>Prostonárodných slovenských povestí</em></span> Augusta Horislava
            Škultétyho a Pavla Dobšinského (IV. zväzok, Martin 1948, 147 — 215). Z pôvodného
            rukopisu je známych len niekoľko textov (5) v Czamblovej pozostalosti v archíve
            Národného múzea v Martine. Czamblove rozprávky, zapísané v stredoslovenskom nárečí,
            uverejnil temer všetky v pôvodnej nárečovej podobe podľa Czamblových rukopisov Jiří
               <span class="emphasis"><em>Polívka</em></span> v päťzväzkovom diele <span class="emphasis"><em>Súpis slovenských
               rozprávok</em></span>, Martin, I, 1923; II, 1924; III, 1927; IV, 1930; V, 1931. Náš
            výber sa opiera o Czamblovo vydanie a o celú rukopisnú pozostalosť, ktorej väčšinu (115
            rozprávok) opatruje Literárny archív Matice slovenskej v Martine. Niekoľko rozprávok
            (8), ktoré nepoznal Polívka, je v archíve Národného múzea. Polívkovo vydanie, v ktorom
            na niekoľkých miestach ide o nesprávne čítanie rukopisu, sme použili ako kontrolný text. </p><p>Výber z rozprávok zozbieraných Czamblom sprístupňujeme v čitateľskom vydaní. Preto
            sme nárečové texty prepísali do dnešnej spisovnej normy, pričom sme ponechali všetky
            štylistické znaky rozprávkového, a pokiaľ bolo možné, aj ľudového hovorového jazyka.
            Väčších zásahov do textu, i to zväčša len vo východoslovenských rozprávkach, bolo málo.
            Opravovali sme len zrejmé vecné a myšlienkové omyly a štylistické nezrovnalosti, ktorých
            sa dopustili rozprávači. Tieto ojedinelé zásahy do textu uvádzame v poznámkach, v
            ktorých sú aj údaje o rozprávačoch, o rozprávkach (Czamblovo vydanie v
               <span class="emphasis"><em>Slovenskej reči</em></span> označujeme: Czambel §, strany; Polívkovo vydanie
            Czamblových zápisov: Polívka, zväzok, strany) a prípadné vecné vysvetlivky. Prirodzene,
            názvy rozprávok — okrem rozprávok <span class="emphasis"><em>Tri priadky, Psota</em></span> a
               <span class="emphasis"><em>Hvezdár, doktor hodinár na dedine</em></span> — sme utvorili sami. Pri
            vymenovaní textových úprav sa obmedzíme len na tie najpodstatnejšie. </p><p>V pôvodnej podobe nechávame archaický vok. typu <span class="emphasis"><em>kráľu</em></span>,
               <span class="emphasis"><em>mužu</em></span>, <span class="emphasis"><em>husáre</em></span>, <span class="emphasis"><em>ženo</em></span>
            popri <span class="emphasis"><em>kráľ</em></span>, <span class="emphasis"><em>muž</em></span>, <span class="emphasis"><em>husár</em></span>,
               <span class="emphasis"><em>žena</em></span> a inštr. mužských podstatných mien typu <span class="emphasis"><em>za
               braty</em></span>, <span class="emphasis"><em>za mládenci</em></span>, <span class="emphasis"><em>koláči</em></span> popri
               <span class="emphasis"><em>za bratmi</em></span>, <span class="emphasis"><em>za mládencami</em></span>. Pri ženských
            podstatných menách sme však inštr. upravovali, napr. <span class="emphasis"><em>so sani</em></span> &gt;
               <span class="emphasis"><em>so saňami</em></span>. Pre emocionálnejšie zafarbenie nechávame
            prisvojovacie zámená typu <span class="emphasis"><em>tvoj</em></span>, napr. <span class="emphasis"><em>musíš nás do tvojej
               záhrady pochovať</em></span>, podobne prisvojovacie väzby typu <span class="emphasis"><em>za tvojho
               dieťatino zdravie</em></span> a iné staršie väzby, napr. <span class="emphasis"><em>vejmeno</em></span>,
               <span class="emphasis"><em>pošla ťarchavá</em></span> ap. Nechávame aj onikanie, tvary sponového
            slovesa <span class="emphasis"><em>jest</em></span>, <span class="emphasis"><em>nejest</em></span> v sg. i pl. a formy
            nárečového slovesa <span class="emphasis"><em>tájsť</em></span>. Nemeníme ani príslovky typické pre
            hovorový štýl a pripúšťané spisovnou normou, napr. <span class="emphasis"><em>dnuka</em></span>,
               <span class="emphasis"><em>dneska</em></span>, <span class="emphasis"><em>vonka</em></span>, <span class="emphasis"><em>tuná</em></span>,
               <span class="emphasis"><em>tadnu</em></span>, <span class="emphasis"><em>naostatku</em></span>, <span class="emphasis"><em>kus</em></span>,
               <span class="emphasis"><em>just</em></span>, <span class="emphasis"><em>akurát</em></span>, a z toho istého dôvodu aj
            niektoré spojky, napr. <span class="emphasis"><em>kremä</em></span>; spojkové dvojice, obvyklé v hovorom
            štýle, napr. <span class="emphasis"><em>že ako</em></span>, <span class="emphasis"><em>že prečo</em></span>, meníme podľa
            úprav vydavateľstva na <span class="emphasis"><em>ako</em></span>, <span class="emphasis"><em>prečo</em></span> ap. V lexike
            nechávame nárečové slová, ktoré pôsobia v kontexte expresívne alebo sú využité
            synonymicky, napr. vlastné mená: <span class="emphasis"><em>Macej</em></span>,
               <span class="emphasis"><em>Slncokráľ</em></span> (popri <span class="emphasis"><em>Slnkokráľ</em></span>),
               <span class="emphasis"><em>Luciper</em></span>, <span class="emphasis"><em>Nikdzevaroš</em></span>, názvy jedál:
               <span class="emphasis"><em>papcún</em></span>, <span class="emphasis"><em>vakarovík</em></span>,
               <span class="emphasis"><em>opresok</em></span>, tvary slova <span class="emphasis"><em>princezná</em></span>
               (<span class="emphasis"><em>princeza</em></span>, <span class="emphasis"><em>princezka</em></span>,
               <span class="emphasis"><em>princka</em></span>), <span class="emphasis"><em>bľacha</em></span> (zámka),
               <span class="emphasis"><em>násilky</em></span> (nasilu), <span class="emphasis"><em>opomenúť sa</em></span> (ohlásiť sa)
            a i. Z rovnakých dôvodov, no aj z dôvodov všeobecného územného rozšírenia nemeníme ani
            cudzie slová udomácnené v nárečovom a hovorovom štýle, z ktorých najčastejšie sú:
               <span class="emphasis"><em>regiment</em></span>, <span class="emphasis"><em>persóna</em></span>,
               <span class="emphasis"><em>špacírka</em></span>, <span class="emphasis"><em>fruštik</em></span>,
               <span class="emphasis"><em>próba</em></span>, <span class="emphasis"><em>flinta</em></span>,
            <span class="emphasis"><em>štangľa</em></span>, <span class="emphasis"><em>luft</em></span>, <span class="emphasis"><em>kelner</em></span>,
               <span class="emphasis"><em>gver</em></span>, <span class="emphasis"><em>cušpajz</em></span>, <span class="emphasis"><em>choseň</em></span>,
               <span class="emphasis"><em>študírovať</em></span>, <span class="emphasis"><em>koštovať</em></span>,
               <span class="emphasis"><em>vartovať</em></span>, <span class="emphasis"><em>štrikovať</em></span>,
               <span class="emphasis"><em>došikovať</em></span>, <span class="emphasis"><em>meldovať</em></span>,
               <span class="emphasis"><em>richtovať</em></span>, <span class="emphasis"><em>špásovať</em></span>,
               <span class="emphasis"><em>šusterský</em></span> ap. Napokon tvary <span class="emphasis"><em>fruštik</em></span>,
               <span class="emphasis"><em>frištik</em></span>, <span class="emphasis"><em>frištuk</em></span> zjednocujeme na
               <span class="emphasis"><em>fruštik</em></span>, podobne <span class="emphasis"><em>gang</em></span>,
               <span class="emphasis"><em>gánk</em></span> na <span class="emphasis"><em>gánok</em></span>, <span class="emphasis"><em>luft</em></span>,
               <span class="emphasis"><em>lucht</em></span> na <span class="emphasis"><em>luft</em></span> ap. </p><p>Podľa dnešnej spisovnej normy upravujeme pravopisné odchýlky, interpunkciu, členenie
            textu do odsekov a hláskoslovné nárečové zvláštnosti, napr. <span class="emphasis"><em>ač</em></span> &gt;
               <span class="emphasis"><em>až</em></span>, <span class="emphasis"><em>ništ</em></span> &gt; <span class="emphasis"><em>nič</em></span>,
               <span class="emphasis"><em>nakrátce</em></span> &gt; <span class="emphasis"><em>nakrátko</em></span>. Väčšiu úpravu v
            hláskosloví si vyžiadali zrejme východoslovenské texty, odlišnejšie od spisovnej normy
            ako stredoslovenské texty, napr. <span class="emphasis"><em>kdze</em></span> &gt; <span class="emphasis"><em>kde</em></span>,
               <span class="emphasis"><em>bulo</em></span> &gt; <span class="emphasis"><em>bolo</em></span>, <span class="emphasis"><em>cali</em></span> &gt;
               <span class="emphasis"><em>celý</em></span>, <span class="emphasis"><em>išol</em></span> &gt; <span class="emphasis"><em>išiel</em></span>. V
            skloňovaní upravujeme gen. a akuz. sg. typu <span class="emphasis"><em>toho stroma</em></span> na spisovný
            tvar <span class="emphasis"><em>ten strom</em></span>. Prídavné mená typu <span class="emphasis"><em>peknô</em></span>
            meníme na <span class="emphasis"><em>pekné</em></span>. Východoslovenské zámeno <span class="emphasis"><em>ten</em></span>,
               <span class="emphasis"><em>ta</em></span>, <span class="emphasis"><em>to</em></span>, <span class="emphasis"><em>toten (tot)</em></span>,
               <span class="emphasis"><em>tota</em></span>, <span class="emphasis"><em>toto</em></span> upravujeme podľa spisovnej normy
            na <span class="emphasis"><em>ten</em></span>, <span class="emphasis"><em>tá</em></span>, <span class="emphasis"><em>to</em></span>, resp.
               <span class="emphasis"><em>tento</em></span>, <span class="emphasis"><em>táto</em></span>, <span class="emphasis"><em>toto</em></span>,
            podobne všade rozšírené zámeno typu <span class="emphasis"><em>jaký</em></span> na
               <span class="emphasis"><em>aký</em></span>. Archaickú formu pomocného slovesa v 3. osobe pl.
               <span class="emphasis"><em>sa</em></span> upravujeme na <span class="emphasis"><em>sú</em></span>, podmieňovací slovesný
            tvar <span class="emphasis"><em>bych</em></span> na <span class="emphasis"><em>by</em></span>. Nárečové tvary prísloviek,
            ktoré podstatne narúšajú spisovnú normu, upravujeme, napr. <span class="emphasis"><em>naspak &gt;
               naspäť</em></span>, <span class="emphasis"><em>sťato &gt; stadeto</em></span>, <span class="emphasis"><em>friško &gt;
               rýchlo</em></span>, <span class="emphasis"><em>furt &gt; ustavične</em></span>, <span class="emphasis"><em>chochli &gt;
               klokotom</em></span> ap.; <span class="emphasis"><em>jak</em></span>, <span class="emphasis"><em>jako</em></span>
            upravujeme na <span class="emphasis"><em>ak</em></span>, <span class="emphasis"><em>ako</em></span> (<span class="emphasis"><em>ak</em></span>
            v časovom význame na <span class="emphasis"><em>ako</em></span>). Predložku <span class="emphasis"><em>s</em></span> v
            inštr. odstraňujeme podľa dnešného úzu, napr. <span class="emphasis"><em>šľahol ho s tým prútom &gt; šľahol
               ho tým prútom</em></span>, a naopak, v iných prípadoch ju dopĺňame, napr.
               <span class="emphasis"><em>veľkou radosťou &gt; s veľkou radosťou</em></span>. Nárečové predložkové väzby,
            ktoré majú v spisovnom jazyku iný význam, prispôsobujeme spisovnej norme, napr.
               <span class="emphasis"><em>o čo prišiel &gt; po čo prišiel</em></span>, <span class="emphasis"><em>na bráne &gt; v
               bráne</em></span>, <span class="emphasis"><em>preň &gt; poň</em></span>, <span class="emphasis"><em>do domu &gt;
               domov</em></span>, ap. Tak isto upravujeme spojky, najmä v textoch východoslovenského
            nárečia, napr. <span class="emphasis"><em>ta &gt; tak</em></span>, <span class="emphasis"><em>a</em></span>,
               <span class="emphasis"><em>nuž</em></span>, <span class="emphasis"><em>ale</em></span> alebo <span class="emphasis"><em>i &gt; i</em></span>
            (najmä vo význame <span class="emphasis"><em>aj</em></span>), a ap. V lexike cudzie slová, ktoré sú územne
            málo rozšírené alebo ktoré sa pociťujú ako vulgarizmy, upravujeme. Takýmito výrazmi sa
            hemžia najmä východoslovenské texty. Najčastejšie sa vyskytujú tieto slová:
               <span class="emphasis"><em>burk &gt; zámok</em></span>, <span class="emphasis"><em>varoš &gt; mesto</em></span>,
               <span class="emphasis"><em>valal &gt; dedina</em></span>, <span class="emphasis"><em>grati &gt; šaty</em></span>,
               <span class="emphasis"><em>kalap &gt; klobúk</em></span>, <span class="emphasis"><em>harnaď, hadnaď &gt; zbojnícky
               kapitán</em></span>, <span class="emphasis"><em>lanc, lancuch, lancuški &gt; reťaz, retiazky</em></span>,
               <span class="emphasis"><em>inaš &gt; sluha</em></span>, <span class="emphasis"><em>šif &gt; loď</em></span>, <span class="emphasis"><em>kávéház,
               kávéhauz &gt; kaviareň</em></span>, <span class="emphasis"><em>kavehauznik &gt; kaviarník</em></span>,
               <span class="emphasis"><em>trakterňa, traktirňa, traktira &gt; hostinec</em></span>, <span class="emphasis"><em>trakternik
               &gt; hostinský</em></span>, <span class="emphasis"><em>trakta &gt; hostina</em></span>, <span class="emphasis"><em>parsún,
               parsúň &gt; podoba</em></span>, <span class="emphasis"><em>glieda, glejd, glejt &gt; šík</em></span>,
               <span class="emphasis"><em>kišasoňa, kišasonka &gt; slečna, slečinka</em></span>, <span class="emphasis"><em>folti, falatok
               &gt; kusy, kúsok</em></span>, <span class="emphasis"><em>šlosiar &gt; zámočník</em></span>, <span class="emphasis"><em>štróf &gt;
               trest</em></span>, <span class="emphasis"><em>rimski &gt; rýnsky</em></span>, <span class="emphasis"><em>kerta &gt;
               záhrada</em></span>, <span class="emphasis"><em>urlab &gt; dovolenka</em></span>, <span class="emphasis"><em>kapura &gt;
               brána</em></span>, <span class="emphasis"><em>plac &gt; miesto</em></span>, <span class="emphasis"><em>vimentovac &gt;
               vyslobodiť</em></span>, <span class="emphasis"><em>zvodlovať &gt; vyzradiť</em></span>, <span class="emphasis"><em>štrofac &gt;
               trestať</em></span> a i. Ostatné cudzie slová, ktoré nahrádzame spisovnými, sa
            vyskytujú ojedinele: <span class="emphasis"><em>bart &gt; sekera</em></span>, <span class="emphasis"><em>batar &gt;
               koč</em></span>, <span class="emphasis"><em>bešlajdigung</em></span> a <span class="emphasis"><em>frgáterunk &gt; rýchly
               nástup</em></span>, <span class="emphasis"><em>birtok &gt; majetok</em></span>, <span class="emphasis"><em>bokolov &gt;
               súdok</em></span>, <span class="emphasis"><em>borravaló &gt; prepitné</em></span>, <span class="emphasis"><em>botoš &gt;
               kapec</em></span>, <span class="emphasis"><em>burgar &gt; konšel</em></span>, <span class="emphasis"><em>cimra &gt;
               izba</em></span>, <span class="emphasis"><em>črajcha &gt; čiara</em></span>, <span class="emphasis"><em>dada &gt;
               varovkyňa</em></span>, <span class="emphasis"><em>danšif &gt; paroloď</em></span>, <span class="emphasis"><em>feršlog &gt;
               súsek</em></span>, <span class="emphasis"><em>fiam &gt; môj synu</em></span>, <span class="emphasis"><em>firer &gt;
               veliteľ</em></span>, <span class="emphasis"><em>fošter &gt; horár</em></span>, <span class="emphasis"><em>fujtáš &gt;
               náboj</em></span>, <span class="emphasis"><em>gargaľa &gt; krhla</em></span>, <span class="emphasis"><em>gvalt &gt;
               násilie</em></span>, <span class="emphasis"><em>hantuch &gt; šatka</em></span>, <span class="emphasis"><em>hašpeľ &gt;
               kolovrátok</em></span>, <span class="emphasis"><em>help &gt; porisko</em></span>, <span class="emphasis"><em>hernadle &gt;
               ihlice</em></span>, <span class="emphasis"><em>hofdáma &gt; dvorná dáma</em></span>, <span class="emphasis"><em>inzula &gt;
               ostrov</em></span>, <span class="emphasis"><em>kabel &gt; vedro</em></span>, <span class="emphasis"><em>kiflik &gt;
               rožtek</em></span>, <span class="emphasis"><em>kigľa &gt; sukňa</em></span>, <span class="emphasis"><em>kisňa &gt;
               debna</em></span>, <span class="emphasis"><em>leňunk &gt; žold</em></span>, <span class="emphasis"><em>míneš &gt;
               črieda</em></span>, <span class="emphasis"><em>oriaš &gt; obor</em></span>, <span class="emphasis"><em>padláš &gt;
               povala</em></span>, <span class="emphasis"><em>pagňét &gt; bajonet</em></span>, <span class="emphasis"><em>pajtáš &gt;
               kamarát</em></span>, <span class="emphasis"><em>rabkapitan &gt; zbojnícky kapitán</em></span>,
               <span class="emphasis"><em>rätop &gt; hrniec</em></span>, <span class="emphasis"><em>ristung &gt; výzbroj</em></span>,
               <span class="emphasis"><em>sabol &gt; krajčír</em></span>, <span class="emphasis"><em>sulak &gt; stĺp</em></span>,
               <span class="emphasis"><em>šoudar &gt; šunka</em></span>, <span class="emphasis"><em>šparga &gt; motúz</em></span>,
               <span class="emphasis"><em>šporne &gt; ostrohy</em></span>, <span class="emphasis"><em>štok &gt; poschodie</em></span>,
               <span class="emphasis"><em>štrejchnuc &gt; čiarknuť</em></span>, <span class="emphasis"><em>šus &gt; strela</em></span>,
               <span class="emphasis"><em>švajlena &gt; ševkyňa</em></span>, <span class="emphasis"><em>tist &gt; dôstojník</em></span>,
               <span class="emphasis"><em>tou, tov &gt; rybník</em></span>, <span class="emphasis"><em>urfi &gt; mladý pán</em></span>,
               <span class="emphasis"><em>vachkomandant &gt; veliteľ stráže</em></span>, <span class="emphasis"><em>varga &gt;
               gamba</em></span>, <span class="emphasis"><em>varštak &gt; dielňa</em></span>, <span class="emphasis"><em>zajda &gt;
               batoh</em></span>, <span class="emphasis"><em>avandžirovac &gt; postupovať</em></span>,
               <span class="emphasis"><em>biztatovac &gt; ubezpečovať</em></span>, <span class="emphasis"><em>konfuzovat &gt;
               zúfať</em></span>, <span class="emphasis"><em>pošatovac &gt; prejsť</em></span>, <span class="emphasis"><em>pucovať &gt;
               čistiť</em></span>, <span class="emphasis"><em>ranžirovac &gt; zoradiť sa</em></span>,
               <span class="emphasis"><em>rozflancovac &gt; otvoriť</em></span>, <span class="emphasis"><em>štrajcac &gt; dohadovať
               sa</em></span>, <span class="emphasis"><em>talovac &gt; deliť</em></span>, <span class="emphasis"><em>vyrajzovac &gt;
               vykresliť</em></span>, <span class="emphasis"><em>zaflancovac &gt; zatvoriť</em></span>,
               <span class="emphasis"><em>foštrovski &gt; horársky</em></span>, <span class="emphasis"><em>kalapošski &gt;
               klobučnícky</em></span>, <span class="emphasis"><em>segéň, segiň &gt; úbohý</em></span>, <span class="emphasis"><em>sabolski
               &gt; krajčírsky</em></span>, <span class="emphasis"><em>somorni &gt; smutný</em></span>, <span class="emphasis"><em>štrofani &gt;
               trestaný</em></span>, <span class="emphasis"><em>friško &gt; rýchlo</em></span>, <span class="emphasis"><em>furt &gt;
               ustavične</em></span> ap. Pomerne najmenej sme zasahovali do syntaxe. V niektorých
            prípadoch, najmä vo východoslovenských textoch, upravujeme veľmi neprirodzený slovosled
            (ide najmä o nezvyčajné umiestenie zvratných a osobných zámen), napr. <span class="emphasis"><em>Išče
               jomu śe večar calkom ńevidzeu &gt; ešte sa mu večer celkom nevidel</em></span>,
               <span class="emphasis"><em>jak Janko ho vidzeu &gt; ako ho Janko videl</em></span>. Vo východoslovenských
            textoch napokon vkladáme do predikátu sponu, napr. <span class="emphasis"><em>ja tu tebe veľo roki čekala
               &gt; ja som ťa tu veľa rokov čakala</em></span>, <span class="emphasis"><em>co ti śe naučel &gt; čo ty si sa
               naučil</em></span>, <span class="emphasis"><em>vi mojho brata dzeci &gt; vy ste môjho brata
               deti</em></span>, <span class="emphasis"><em>ešče daleko tote princezi &gt; ešte ďaleko sú tie
               princezy</em></span> ap. </p><p></p></div></div><div class="chapter" lang="sk"><div class="titlepage"><div><div><h2 class="title"><a name="d56e1092"></a>Traja bratia a tri princezy</h2></div></div><div></div></div><p> </p><p>
         <sup>[<a name="d56e1099" href="#ftn.d56e1099" class="footnote">1</a>]</sup>
      </p><p>Bol jeden pán, mal troch synov a dal ich učiť za plebánov.<sup>[<a name="d56e1105" href="#ftn.d56e1105" class="footnote">2</a>]</sup> To sa im teda nepáčilo. Tak povedali svojmu otcovi: </p><p>„Plebánstvo sa nám nepáči, apo. My sa pôjdeme inakšie remeslo učiť.“ </p><p>„Tak, moji synovia, i ja pôjdem s vami. Odnesiem vás na koči.“ </p><p>Tak išli zo dva dni, otec so synmi. A potom synovia otcovi vravia: </p><p>„Apo, vráťte vy sa domov, bo my sa nebudeme učiť, pokiaľ vy s nami budete!“ </p><p>Tak teda tí traja bratia vzali sa a pošli do lesa. Bol tam v lese jeden veľký buk a od
         toho buka boli tri cesty. Tak potom oni traja si vraveli: </p><p>„My sa nemôžeme všetci traja vedno učiť!“ </p><p>„Tak potom,“ povedal najstarší, „musíme sa rozísť, bo sa nenaučíme nič vedno.“ </p><p>A potom mladší povedal: </p><p>„Bratia moji ľúbi, urobme próbu! Zarežeme do tohto stromu, a keď voda z neho pôjde, tak
         sa naučíme dačo!“ </p><p>A potom zarezali nožíkom do tohto stromu. A išla voda z neho. A potom oni sa vzali. A
         jeden šiel po jednej ceste, druhý po druhej, tretí po tretej. A uradili sa, že o sedem
         rokov sa majú navrátiť na to isté miesto k tomu stromu. </p><p>A ako už sedem rokov prišlo, tak sa navrátili všetci traja, ako sa uradili, na ten deň.
         A len jeden na druhého pozreli, ako sa zišli dovedna, a od radosti plakali všetci traja.
         Potom si trochu hostinu urobili a najstarší sa pýtal mladšieho: </p><p>„Aké si sa, bratu, remeslo naučil?“ </p><p>Tak mu odpovedal: </p><p>„Bratu, to nič nestojí, čo som sa naučil!“ </p><p>„A predsa povedz, aké si sa naučil?“ </p><p>A on povedal: </p><p>„Hoc, by kto bol, hoc i šarkan dajaký, keď mu poviem ,zaspi,‘ tak musí zaspať!“ </p><p>„To je, bratu, dobre!“ </p><p>A potom sa pýta stredného brata: </p><p>„A ty si sa aké naučil?“ </p><p>„Ale,“ povedá, „moje remeslo tiež nič nestojí!“ </p><p>„Tak teda len povedz, aké si sa naučil!“ </p><p>„Keď zaňuchám, tak hoc pod horami, pod skalami bude dačo zamurované, tak ho musím
         vynájsť.“ </p><p>Tak povedal starší brat: </p><p>„Tak teda to je dobre, nič sa netrápte!“ </p><p>Tak potom tí dvaja bratia sa pýtali toho staršieho: </p><p>„Čo ty si sa, bratu, naučil?“ </p><p>Tak potom im povedal najstarší brat: </p><p>„Moje remeslo nedobré, je len pre furmana. Keď na mňa centy kladú, tak je mi vždy
         ľahšie.“ </p><p>Tak potom oni sa vzali, pošli do jedného mesta, do jedného hostinca a pýtali sa
         hostinského: </p><p>„Čo tu za novina v meste?“ </p><p>„Nič také,“ povedá, „len nášho najjasnejšieho cisára tri princezné šarkani ukradli.“ </p><p>A potom ten starší brat pýtal sa stredného. Povedá: </p><p>„Bratu, či ich dostaneme?“ </p><p>A ten zaňuchal a potom povedal: </p><p>„Dostaneme ich!“ </p><p>Tak ten hostinský pošiel k cisárovi a povedal mu: </p><p>„Jest u mňa takí traja páni, čo by ich princezy vyslobodili!“ </p><p>Tak ten cisár rozkázal: </p><p>„Iď a pošli ich semka ku mne!“ </p><p>On pošiel domov a rozkázal im. </p><p>Oni odpovedali: </p><p>„Keď chce pán cisár, nech príde sám po nás!“ </p><p>A potom cisár prišiel na jednom koči a odniesol ich do svojho domu. A potom sa ich
         pýtal: </p><p>„Či dostanete tie moje princezy?“ </p><p>„Dostaneme ich, najjasnejší cisáru! Ale čo nám dajú za to?“ </p><p>„No, ja vám,“ povedá, „inšie nemôžem dať, keď ich dostanete, ako jednu jednému za ženu,
         druhú druhému a tretiu tretiemu!“ </p><p>A potom, ako im to prisľúbil, tak im povedal tak: </p><p>„A čo vám teraz mám dať na cestu?“ </p><p>A ten najstarší povedal: </p><p>„Nám treba deväť volov pečených i deväť bočiek vína i deväť pečiva chleba.“<sup>[<a name="d56e1217" href="#ftn.d56e1217" class="footnote">3</a>]</sup>
      </p><p>Tak tu potom sa kráľ zarmútil, že kde on bude mať taký voz, čo všetko skladie na ňom.
         Tak potom najstarší povedal: </p><p>„Ešte nám taký mech k tomuto treba, čo sa do neho všetko spakuje, i jeden povraz, čo
         kolo sveta obstane.“ </p><p>Tak potom spakoval ten mocný do toho mecha všetko a vzal na chrbát a kráľ sa len ulapil
         za hlavu: </p><p>„Keď si ty taký mocný, tak ty i môj zámok prevrátiš!“ </p><p>A potom sa vzali a išli tí traja mládenci. Tak teda išli deň aj tri dni. Odjedli i
         odpili z toho, čo mali. A ten najmladší povedá: </p><p>„Už ma nohy bolia!“ </p><p>„Tak,“ povedá, „vyjdi na tento mech!“ </p><p>„No vidíš, už mi je ľahšie!“ </p><p>A oni zas idú zo tri dni ďalej. Zas i druhý brat povedal: </p><p>„Už i mňa nohy bolia!“ </p><p>„Tak teda,“ povedal mu starší brat, „vyjdi i ty na mech, keď ťa nohy bolia!“ </p><p>Zas starší povedal: </p><p>„Už mi je ľahšie!“ </p><p>A potom zas išli tri dni. Povedal najstarší: </p><p>„Ej, už i mňa nohy bolia!“ </p><p>Najmladší: </p><p>„Tak zhoď ten batoh!“ </p><p>Stredný k najmladšiemu: </p><p>„Zídeme prv, a tak nech zhodí!“ </p><p>A potom zišli a najstarší povedal im: </p><p>„Bratia, či to ešte ďaleko sú tie princezy?“ </p><p>A potom zaňuchal ten stredný a povedal, že neďaleko už. Ako povedal, že už neďaleko, tak
         vravel ten najstarší: </p><p>„Nanoste mi skaly do mecha!“ </p><p>Ako mu nanosili tie skaly, vzal ich na chrbát a išli ešte za jeden deň. Tak potom pýtal
         sa zas stredného brata: </p><p>„Či ešte ďaleko?“ </p><p>A on zaňuchal: </p><p>„Hop,“ povedá, „už sme tu!“ </p><p>„Tak zhoď ten batoh!“ </p><p>„Ej,“ povedá, „ja ho zhodím, ale zíďte dolu!“ </p><p>Ako zhodil ten batoh, až tie hory zahučali! Tak potom ide ten stredný brat pod jeden
         kriak a pozrie — tam veľké dvere! Tam boli železné dvere a na tých dverách jedna veľká
         kladka ako korec.<sup>[<a name="d56e1286" href="#ftn.d56e1286" class="footnote">4</a>]</sup> Tak potom mu povedal brat stredný: </p><p>„Ale ako tam,“ povedá, „pôjdeme, keď je tu kladka ako korec?“ </p><p>A potom mu povedal brat najstarší: </p><p>„To nič!“ </p><p>Vzal ju na dlaň a uderil druhou dlaňou, zaraz sa rozsypala! Otvorili oni tie dvere a
         hľadia do tej diery veľkej: </p><p>„Tak teraz ktorý tam pôjdeme?“ </p><p>A bratia vravia tomu najstaršiemu: </p><p>„Iď ty, bo ty si najmocnejší!“ </p><p>Tak potom povedal ten najstarší: </p><p>„Ja nejdem, ale iď ty, najmladší, bo ty keď povieš ,šarkan, zaspi!‘, tak zaspí.“ </p><p>Tak potom on povedal: </p><p>„Ja nedbám!“ </p><p>A potom ho spustili na povraze dolu. A ako ho spustili, tam bol jeden tátošík a potom sa
         ho ten tátošík pýtal: </p><p>„Kde ty si sa tu vzal, keď tu ani muchy niet z tamtoho sveta?“ </p><p>„Tak ja som sem prišiel za princezami troma, keby som ich mohol dostať!“ </p><p>„Ťažko to ty dostaneš, bo za troma šarkanmi sú vydaté. Jeden je o piatich hlavách, druhý
         o desiatich a tretí o pätnástich.“ </p><p>A potom, ako už mu to povedal, povedal tomu koníkovi: </p><p>„Ľahni si a spi, žeby si ma nezradil!“ </p><p>A potom prišiel do tej diery, kde tá najmladšia bola. Letný čas bol, tak šarkan bol po
         horách duby prevracať. Tak sa jej pýta: </p><p>„Kde je tvoj muž, že je nie doma?“ </p><p>„Nuž on pošiel na tamten svet, bo teraz je letný čas.“ </p><p>„Aké ti znamenie dáva, ako ide domov?“ </p><p>„Má taký budzogáň, ešte je na päť míľ, a keď ho hodí, až ten dach zhrkoce na chyži.“ </p><p>„No,“ povedá, „to nič, len sa zberaj, bo ja som po teba prišiel!“ </p><p>„Ach, človeče, ty ma nedostaneš!“ </p><p>„Ty sa len zberaj!“ </p><p>Tak potom ten šarkan raz hodí budzogáň, už letí domov. Ako priletel, kričí: </p><p>„Tu kresťanská duša smrdí!“ </p><p>A prišiel a letí do chyže. A Janko, najmladší brat, mu povedal: </p><p>„Ľahni a spi, keď mi chceš dačo urobiť!“ </p><p>Ľahol šarkan a zaspal. Potom ho rozrúbal. A potom sa pýta, či je doma tamten šarkan o
         desiatich hlavách. </p><p>Povedá: </p><p>„Nie je doma, tiež pošiel na druhý svet.“ </p><p>A potom Janko sa vzal a pošiel k strednej princeze. Ona doma sama bola. </p><p>„Pán Boh daj šťastie, najjasnejšia princezo!“ </p><p>„Dajbože i tebe, kde si sa tu vzal, človeče z tamtoho sveta?“ </p><p>„Tak ja som ťa prišiel vyslobodiť!“ </p><p>Tak potom ona mu povedala: </p><p>„Ťažko to bude, bo ja mám šarkana o desiatich hlavách, čo ja musím s ním žiť!“ </p><p>„To nič, len ty sa zberaj, bo ja som po teba prišiel! Už i tvoja mladšia sestra sa
         zberá.“ </p><p>I toho druhého šarkana, keď prišiel, porúbal. A potom sa pýta: </p><p>„Ako sa má tamtá najstaršia? Či je jej muž doma?“ </p><p>„Doma je,“ povedá, „leží na železnej posteli.“ </p><p>On sa trápi, ako tam k nemu bude treba ísť, ale sa odvážil a pošiel: </p><p>„Čo Boh dá, to Boh dá, tak ja idem.“ </p><p>A on ešte len k dverám išiel a ten šarkan na železnej posteli už začal kričať, až mu z
         pyskov plameň išiel. Tak Janko povedal: </p><p>„Keď ležíš, dobre, tak len lež!“ </p><p>A šarkan zaspal. Janko vzal šabľu, jeho vlastnú, a odrúbal mu všetkých pätnásť hláv. A
         potom princeze povedal tak: </p><p>„Zberaj sa, bo už sú ti sestry hotové obe! I ty sa zberaj; ja som vás vyslobodil všetky
         tri!“ </p><p>Tak potom oni išli s radosťou až k tej veľkej diere. Tak potom uviazal najstaršiu
         princezu na povraz a vytiahli ju tam hore. A zas i strednú. </p><p>A tam hore sa naďabil jeden černokňažník. Tak potom on im povedal: </p><p>„Musíte i mne dať z nich jednu!“ </p><p>„Najstaršiu ti nedám,“ povedal ten mocný, „bo to je moja!“ </p><p>A černokňažník povedal: </p><p>„Táto stredná moja musí byť!“ </p><p>A stredný povedal: </p><p>„Tú ja ti nedám, ale,“ povedá, „vytiahneme tú tretiu a tamtú ti dáme.“ </p><p>A potom, ako ju vytiahli, tú tretiu, tak ju dali černokňažníkovi. </p><p>„A s bratom čo urobíme teraz?“ pýtali sa černokňažníka. </p><p>„Nechajte ho v diere a zaprisahajte sa a nepovedzte jeden na druhého u starého kráľa,
         keď sa bude pýtať!“ </p><p>A potom sa zaprisahali. Spustili po toho najmladšieho povraz. A ten bol v tom čase pri
         tátošíkovi, zohnať ho. A ten tátošík mu povedal: </p><p>„Nesadaj na ten spustený povraz, ale uviaž naň skalu o takej váhe, ako ty vážiš, a
         uvidíš, čo sa s týmto stane!“ </p><p>On uviazal skalu. Tak ťahali, ťahali, asi napoly, odrazu pustili ten kameň dolu. Tu mu
         ten tátošík tak povedal: </p><p>„Toto by sa i s tebou bolo stalo, i teba by boli pustili, bo ťa chcú zabiť!“ </p><p>Tak potom on začal plakať, čo on teraz tam bude robiť? A tátošík mu povedal: </p><p>„Neplač, i my pôjdeme s nimi vedno!“ </p><p>Ale mu povedal ešte ten tátošík: </p><p>„Šarkani majú tu ešte jednu starú mater a má ona také tri veci: nožničky, čo samy
         strihajú, ihlice, čo samy štrikujú, i takú masť, čo keď porúbaného, posekaného ňou pomastí,
         tak vstane. Tak iď a pýtaj tie veci. A potom i ju porúbeš, žeby nám dačo neurobila.“ </p><p>Tak potom on pošiel a pýtal všetky tie tri veci. On pýtal: </p><p>„Babo, daj tú masť, čo keď porúbaného ňou pomastí, tak vstane!“ </p><p>„Ja nemám, kde by ja vzala!“ </p><p>„No musíš dať, daj!“ </p><p>Ako mu dala, uderil ju o zem. </p><p>„A teraz daj tie nožničky, čo samy strihajú, i tie ihlice, čo samy štrikujú!“ </p><p>Tak ona dala všetko. Odrúbal jej hlavu a pošiel k tomu tátošíkovi: </p><p>„No už som tu so všetkým! A teraz ako ja pôjdem?“ </p><p>„Nič sa netráp, len iď a prines ten kantár, čo tam visí, kde najstarší šarkan leží!“ </p><p>Pošiel i po ten kantár a vzal ho stade. A ten tátoš mu povedal: </p><p>„Vylož ho na mňa!“ </p><p>Vyložil ho a povedal mu tátošík: </p><p>„Sadni na mňa!“ </p><p>On sadol, tátoš raz skočil a zaraz z diery vonka bol. Najmladší videl, ako sa vedú tie
         tri páry popod ruky, už neďaleko kráľa boli, a k otcovi princiez dochodili. Janko na
         tátošíku ich dohonil, ale sa im do známosti nedal. Oni pošli s radosťou k otcovi, cisárovi.
         A bolo o pár dní veselie. </p><p>Najmladší, Janko, išiel k jednému krajčírovi za tovariša sa ponúknuť. A to ten tátoš
         takú radu mu dal. O pár dní malo byť veselie. Tá najstaršia princeza dala si u toho
         krajčíra šaty robiť, kde bol Janko. A teda také jej urobil, čo ešte o takých nebolo
         chyrovať. A to sa jej veľmi páčilo. Pýtala sa: </p><p>„Kde sa to oni tak naučili strihať, starý pán?“ </p><p>„Nuž dostal som jedného tovariša teraz, on vie tak strihať.“ </p><p>„Chcela by ja ho uvidieť, ako to, že on bez merania také šaty urobí?“ </p><p>„No však je tu v dielni!“ </p><p>Tak ten starý pán pošiel po toho tovariša: </p><p>„Poď len, Janku, pani princeza chce ťa vidieť!“ </p><p>Tak on pošiel, a obdarovala ho. </p><p>O pár dní i strednej veselie bolo, a i tá dala si šaty robiť, a tej ešte raz krajšie
         urobil. Tak potom i tá pošla po tie šaty a oprobovala ich na sebe a veľmi sa jej páčili. I
         tá potom toho tovariša obdarovala a povedala mu: </p><p>„Nech prídu aj oni na to veselie, Janku!“ </p><p>A on povedal: </p><p>„Ja nepôjdem, starý pán majster nech idú. Ja mám veľkú robotu, ja som sa zariekol, že
         nepôjdem na veselie.“ </p><p>A potom ten starý pošiel i so svojou paňou. Tak tam veselie bolo a on, Janko, pošiel do
         záhrady a plakal. Ale potriasol tým kantárikom, čo zo svojho koňa sňal; tak prišiel koník k
         nemu a pýtal sa ho: </p><p>„Čo chceš, Janku?“ </p><p>„A či ja by som nemohol na to veselie ísť môjmu bratovi?“ </p><p>„Ba, ako nie, pôjdeme, ale musíš mať kráľovské šaty!“ </p><p>Mal zaraz i šumné hodvábne šaty a na čiapke zlatú reťaz. A ten koník sa na takého koňa
         spravil, čo ani takého viacej na svete nebolo! </p><p>Tu on pošiel na dvor, kde to veselie bolo. A potom ho tam všelijakí králi volali dolu z
         koňa. </p><p>„Ja nemôžem ísť, bo ja som veľký rytier, ja mám veľkú cestu pred sebou. Ale keď je to
         láskavosť od mladého, jeden pohár vína vypijem!“ </p><p>Tak potom mladý mu dal pohár vína. </p><p>Bolo i tretej princeze o pár dní veselie, ale ona ani nechcela ísť k tomu majstrovi,
         žeby jej šaty urobil, bo sa nechcela vydať za černokňažníka, len ustavične plakala. A potom
         jej otec predsa rozkázal k tomu krajčírovi ísť a dať si jedny šumné šaty urobiť, také, ako
         i sestry majú. Tak jej urobil ešte raz krajšie, ako jej sestry mali. Ako už mala ísť na
         prísahu a obliekla na seba tie šaty, len ustavične plakala a nechcela vonkoncom ísť s
         černokňažníkom na prísahu. </p><p>Janko zas zatriasol kantárom a prišiel k nemu tátošík a pýtal sa ho: </p><p>„Čo chceš, Janku?“ </p><p>„Tak teraz tá princeza sa vydáva, čo moja mala byť. Ako to bude?“ </p><p>„Tvoja bude, neboj sa!“ </p><p>Ako už veselie bolo — bol tam i krajčírsky majster s majstrovou —, Janko tiež pošiel na
         jednom šumnom čiernom koni. Mal na sebe šumné hodvábne šaty. Chodí tam po dvore a prosia ho
         princi, žeby zišiel dolu z koňa. </p><p>„Ja nemôžem, bo ja som veľký rytier, a mám veľkú cestu pred sebou. Ale keď je to
         láskavosť od mladého, jeden pohár vína vďačne vypijem!“ </p><p>A tu tamtí bratia jeho rozkázali černokňažníkovi, žeby zaniesol Jankovi vína. A on
         niesol s veľkým strachom to víno a dával mu. A bratia ešte ďalej ho popchli k tomu koňovi,
         až sa celkom ku koňovi dostal. Kôň kopol, zaraz sa černokňažník na kolomaž rozlial. Janka
         zlapali zaraz a chceli ho potrestať. </p><p>„No,“ povedá, „keď môj kôň ho zabil, vezmem si ja tú princezu!“ </p><p>Tak zaraz pristala celá rodina. </p><p>Je veselie, i tie tri princezy sedia za stolom i s tamtými jeho bratmi dvoma. Pýta sa
         ich potom Janko: </p><p>„Kde princezám tie šaty strihali?“ </p><p>„Ale tu jeden starý krajčír nám šil.“ </p><p>„Kde je, ja by ho rád vidieť!“ </p><p>On prišiel. </p><p>„A či oni šili tie šaty?“ </p><p>„Nie, mám takého tovariša, čo to urobil.“ </p><p>„A kde je?“ </p><p>„Doma je!“ </p><p>„Nech idú po neho, ja by ho rád videl.“ </p><p>A pošiel a prišiel bez neho. </p><p>Janko: </p><p>„A poznali by ho?“ </p><p>„Poznal by ho!“ </p><p>Nepoznal ho. </p><p>„S kým vravia, to je on. Ja som bol ich tovariš, ktorý tie šaty urobil. Ja som tie tri
         princezy vyslobodil od šarkanov. Moji bratia ma chceli zo sveta zmárniť, ale ja som tu, a
         vezmem si najmladšiu princezu za ženu!“ </p><p>Svojim bratom odpustil a kraľoval. </p><p>Starý bačkor, nový remeň, až naveky vekov ameň. </p><p> </p><div class="footnotes"><br><hr align="left"><div class="footnote"><p><sup>[<a name="ftn.d56e1099" href="#d56e1099" class="para">1</a>] </sup>Andrej Behun z Krásnej nad Hornádom (Síplak; Abauj), 18. septembra 1898. Czambel §
               178, 344 — 349.</p></div><div class="footnote"><p><sup>[<a name="ftn.d56e1105" href="#d56e1105" class="para">2</a>] </sup><span class="emphasis"><em>plebán</em></span> (z lat.) — farár</p></div><div class="footnote"><p><sup>[<a name="ftn.d56e1217" href="#d56e1217" class="para">3</a>] </sup><span class="emphasis"><em>deväť pečiva chleba</em></span> — deväť dávok chleba do pece, deväť
               pecňov</p></div><div class="footnote"><p><sup>[<a name="ftn.d56e1286" href="#d56e1286" class="para">4</a>] </sup><span class="emphasis"><em>korec</em></span> — miera na zbožie (93,6&nbsp;l)</p></div></div></div><div class="chapter" lang="sk"><div class="titlepage"><div><div><h2 class="title"><a name="d56e1564"></a>O smelom husárovi</h2></div></div><div></div></div><p> </p><p>
         <sup>[<a name="d56e1571" href="#ftn.d56e1571" class="footnote">5</a>]</sup>
      </p><p>Bola jedna matka, mala jedného syna. Toho syna vzali k vojsku. Tak bol tam za tri roky
         pri husároch. I tak, ako vyslúžil tri roky, tak jeho kamarátov pustili domov, a jeho
         nechceli, žeby slúžil ešte dlhšie. Ale on nechcel. Kázal svojmu pucákovi, žeby mu očistil
         koňa večer. Ako mu ho on očistil, tak odobral sa od svojich kamarátov a šiel het. </p><p>Tak potom išiel, kde ho dve oči niesli. Prišiel na lúku a bola tam jedna kopa sena. On
         zatkol meč do tej kopy a ľahol si tam. Aj toho koňa uviazal tam na ten meč. Ako si poležal
         tam, skríklo z tej kopy: </p><p>„Husáre, husáre, horíš i ty, i kôň tvoj!“ </p><p>Tak ako on vstal, vytiahol si meč z tej kopy a sadol na koňa a že pôjde het. Ale ako
         sadol na toho koňa, skríklo mu z tej kopy: </p><p>„Husáre, ak ma môžeš, vysloboď ma!“ </p><p>„A akože ťa vyslobodím?“ </p><p>„Zatkni poznovu ten tvoj meč do tej kopy a tak ma vymôžeš!“ </p><p>I on zatkol, tak sa mu vyvliekol jeden had a opásal sa mu na hrdlo. </p><p>Tak mu on povedal: </p><p>„Ak si dobré, zíď zo mňa, ak nie, idem ťa sekať na kusy!“ </p><p>Vtom ale sa mu obrátil jeden pekný princ a tak mu povedal: </p><p>„Husáre, vidím, že si smelý chlap! Ešte mám tri sestry zakliate v jednom zámku, ak
         chceš, iď, vysloboď ich.“ </p><p>„A akože ich vyslobodím?“ </p><p>„Iď len po tejto ceste, tam prídeš k jednej bráne. Tam bude jeden peň na pravej ruke a
         pod tým pňom bude od tej brány kľúčik.“ </p><p>Tak on išiel, i ešte ani brány nevidel, zastal mu kôň. Tak mu on dal ostrohy do bokov,
         prečo nejde. Kôň preriekol k nemu: </p><p>„Husáre, ak chceš vnísť do toho zámku, tak sú tu pod týmto pňom tie kľúčiky!“ </p><p>Tak vstal a vzal tie kľúčiky a šiel tam, k tej bráne. Tak ako vnišiel tam, otvoril si a
         koňa voviedol do maštale. Kôň mu preriekol: </p><p>„Husáre, ale ak tebe bude dobre, žeby si na mňa nezabudol!“ </p><p>On vnišiel do izby. Ako vnišiel, tak ho tam privítalo, ale on nevidel nič: </p><p>„Vitaj, vitaj, husáre, kde si sa tu vzal? Vtáčka, človiečka neslýchať!“ </p><p>„Ja som tu prišiel skrz takú vec: vymohol som jedného princa na jednej lúke, tak mi
         povedal, že má ešte tri sestry zakliate tu v tomto zámku. Tak som prišiel, či ich budem
         môcť vyslobodiť.“ </p><p>„Čože, nášho brata si len vyslobodil, ale nás nevyslobodíš, bo sme my horšie zakliate,
         ako ten bol! No, prídu tu v noci o dvanástej hodine tvoji oficieri, ale žeby si ty
         nepreriekol s nimi, bo ak prerečieš, nešťastlivý si, a my sme ešte raz horšie zakliate, ako
         sme boli!“ </p><p>I dali mu tam sviečku na stôl, tá sa zapálila sama, i večera sa mu predložila. Ale on
         nevidel nikoho v tej izbe. </p><p>On sedí tam, a ako prišla jedenásta hodina, len taký štrng ide po gánku! Ako vnišli
         dnuka do izby, tak ho priam vítajú: </p><p>„Vitaj, vitaj, husáre, kde si sa tu vzal? Koľké časy my ťa už hľadáme! Nešťastlivý si, i
         my s tebou, keď ťa nemôžeme nájsť, bo sme už i my dlho! Ha, aký ti je pyšný, ani ti len
         neprerečie s nami! Akože sa ti vodí, či sa ti dobre bez nás vodilo? Ha, ani len slova sa ho
         nedopýtaš! Nešťastlivý si; tu ťa dosekáme, prerec slova s nami, bo ťa ideme priam sekať!“ </p><p>I prichodila i hodina dvanásta, tak si nemohli s ním nič poradiť, chytili a zosekali ho
         na kusy. Tak, ako ho zosekali, potom odišli het. </p><p>Prišla ale tá najstaršia jedna sestra toho princa, čo bol na tej lúke zakliaty, tá si
         priniesla jednu kolísku: tak kusy mäsa zozberala a do kolísky položila, tri razy
         počičíkala, už bol chlap na mieste! Položila do postele, tak spal do rána. I ako prišlo
         ráno, prišla k nemu, tak mu priniesla do lavóra vody; tak mu zas na stôl len položila. Tak
         on vstal hore, umyl sa, poutieral pekne, a vtom sa mu zase aj fruštik tak predložil na
         stôl. Tak sa potom najedol. Ako sa najedol, potom sa mu ukázala po kolená, tak už tá bola
         vymožená. </p><p>No ale na druhý večer prišla druhá. Tá mu povedala: </p><p>„No, husáre, vidíš, ľaďže, prídu tvoji bratia v noci o dvanástej, ale žeby si ty
         nepreriekol s nimi, bo ak prerečieš, nešťastlivý si, i my tu s tebou!“ </p><p>No, ako mu to povedala, tak mu zase priniesla večeru aj sviečku, aj priniesla mu nápoja.
         Tak on si zapil aj zajedol. Sedel on tam, ale pri stole čaká tú dvanástu hodinu. Ako príde
         jedenásta hodina, tak už idú jeho bratia plačúci: </p><p>„Braček náš, braček náš, kde si sa nám podel? Ako my ťa hľadáme, ako sme sa radi videli,
         a teraz si nám skapal!“ </p><p>I prídu oni tam do tej izby. Ako prišli, priam ho vítajú: </p><p>„Vitaj, braček, vitaj, keď sme ťa už len našli! Ako sme radi, koľké roky sme sa
         nevideli, veď len prerec s nami, veď nebuď taký pyšný! Čo sme my už podstúpili pre teba a
         mať tvoja ako plače za tebou!“ </p><p>I tam ho začali bozkávať, žeby len preriekol s nimi, ale on nepreriekol. Nemohli si nič
         s ním poradiť. Chytili, zosekali ho zas na kusy a kusy mäsa porozhadzovali. </p><p>Ale ako odišli, prišla tá prostredná, toho princa sestra, tak tá zas urobila: kusy mäsa
         pozberala a do kolísky položila, tri razy počičíkala, bol chlap zas na mieste! Položila do
         postele, tak spal, spal do rána. </p><p>Ráno prišla, priniesla mu zase lavór, aj vody v ňom, on sa zas umyl, a vtom sa mu
         predložil aj fruštik. Tak tú videl potom po pás. To už boli dve vymožené. </p><p>No ale na tretí večer prišla tá najmladšia: </p><p>„No, ľaďže, husáre, vidím, že si smelého srdca, tak ľaďže, prídu tvoji rodičia v noci o
         dvanástej hodine: tvoja matka aj tvoj otec, a oni tak budú k tebe vravieť, ale žeby si ty
         nepreriekol s nimi, bo ak prerečieš, nešťastlivý si, i my tu s tebou!“ </p><p>I zase sa mu predložila jedna sviečka aj večera. I ako sa najedol, sedel on tam, čaká
         zase tú jedenástu hodinu; ako dočkal (ešte ďaleko bola), tak jeho matka i s tým jeho otcom
         — ale mu to neboli vlastní, bo sa mu to len tak preukázali, to boli drakovia princiek, čo
         boli ukradnuté od jedného kráľa, a oni si ich vzali ako za ženy — ako vnišla tá jeho matka
         i s tým svojím mužom, tak ho privítali: </p><p>„Vitaj, syn môj, vitaj! Kde si sa tu vzal? Ako som ťa ja bolestne opatrovala, na rukách
         nosila, a teraz, keď si väčší, si ma nechal, čo by mi teraz bolo lepšie s tebou! A ja taká
         stará, teraz i s mojím mužom musíme po žobraní ísť, keď by nám malo byť lepšie s tebou! Čo
         sme sa ti úfali, že keď budeme starí, že nás budeš ty chovať!“ </p><p>I začali ho oni bozkávať: </p><p>„Syn môj, syn môj, keď sme ťa už len našli, akí sme ti radi, už ťa pojmeme! Ha, aký ti
         je pyšný, ani ti len neprerečie s nami! Čo si mu dávala svoje prsia cicať, vidíš, tak si
         vyšla na svoje staré dni, teraz sa musíš potĺkať, keď ťa nechal, a jemu ti je dobre takto
         si nič nerobiť! Koľko ráz si ty len plienky spod neho vyrajbala, a teraz vidíš, ani len sa
         neohlási k tebe!“ </p><p>I začala ho ona bozkávať: </p><p>„Syn môj, syn môj, prosím ťa, aspoň len raz prerec so mnou!“ </p><p>Ale on nepreriekol. </p><p>I prichodila ich hodina, tak priniesli si rozpálenú truhlu, tak chytili a hodili ho do
         tej truhly, tak zhorel na popol. Tak chytili ten popol a porozsýpali po izbe a odišli het. </p><p>Tak ale prišla tá tretia, chytila ten popol a pozmetala po izbe a do kolísky položila,
         tri razy počičíkala, bol zas chlap na mieste! Položila do postele a spal do rána. </p><p>Ráno prišla, priniesla mu zase, tak ako aj tie dve. Ako on vstal ráno, poumýval sa, a
         vtom sa mu aj fruštik predložil. Tak ale, ako sa najedol, potom prišli všetky tri k nemu. </p><p>„No, ľaďže, vidíš, husáre, už si nás vymohol všetky tri. Vyber si ty teraz z nás troch,
         ktorú chceš za ženu.“ </p><p>I on sa i ako hanbil, ale len najlepšiu chuť mal na tú najmladšiu. </p><p>„No vidíš, ľaďže, povedz nám teraz, ktorú chceš za ženu z nás!“ </p><p>I povedal potom už, že tú najmladšiu. I ako potom už povedal, tak sa zobrali odtiaľ het,
         i išiel on k tomu svojmu koňovi, lebo mu len vtedy zišiel na um. </p><p>„Ej, husáre, vidíš, aký si ty! Povedal som ti, že keď tebe bude dobre, žeby si nezabudol
         na mňa, a ty si zabudol! No ale zato nič, lebo ty si mi dával hocaký ovos i so šialencom,<sup>[<a name="d56e1686" href="#ftn.d56e1686" class="footnote">6</a>]</sup> a tu mi dávali po jednom naoberaný, a vodu z hocakej mláky si mi dal piť, a tu
         mi dávali z lavóra, lebo ma tie princky tak riadili, bo by som ja pre teba bol aj zdochol.“ </p><p>No potom už šli het. Z toho zámku ako vyšli, tak potom chytili, raz tie sestry tri šibli
         prútikom na ten zámok, tak sa priam roztriasol. Tak šli rovno k ich otcovi, lebo ich otec
         bol kráľom. Tomu boli jedni draci ukradli v jednu noc všetkých štvoro, tie tri dcéry, aj
         toho princa. Tak ten husár ich všetkých štvoro vymohol. </p><p>Tak ale potom aj s tou urobil ten istý kráľ svadbu, ktorú si on bol zamyslel, ale po
         svadbe ten istý husár nemohol doma byť v tom kráľovom zámku. Jeho to len ešte mrzelo, že
         ide ešte viacej sveta skúsiť; i jeho žena ho nechcela dosť pustiť, ale ho nemohla zdržať. I
         dala mu jednu košeľu, aj jednu šabľu: </p><p>„No, ľaďže, vidíš, muž môj, keď ja ťa už nemôžem zdržať, keď už chceš ísť do toho sveta,
         túto košeľu si obleč a túto šabľu si opáš! Čo aké gule z kanóna do teba budú prať, nechytia
         sa ťa, a tejto šabli čokoľvek rozkážeš, žeby ti zoťala, tá ti všetko zotne, či bude hora,
         či bude vojsko, keď jej povieš: ,Šabľa, tni!‘ I tá ti to všetko vykoná.“ </p><p>I šiel on ďaleko, tak prišiel do jedného mesta, tam, kde bola bitka, i prišiel on tam k
         jednému kráľovi. Tak sa ho opýtal, prečo je taký smutný. </p><p>„Akože by som smutný nebol, lebo o štyri dni moju krajinu mi už všetku odoberie druhý
         kráľ.“ </p><p>„Neboj sa nič, keď máte už o štyri dni bitku držať, my mu budeme písať, že pod dvoma dni
         budeme držať bitku.“ </p><p>Ako oni mu to písali, tak sa ten zadíval, že či je už taký mocný, tak začal rozmýšľať,
         že var dáke druhé mocnárstvo si už priviedol na pomoc. </p><p>Ako išli oni do tej bitky, tak oni nešli už, iba šestoria, a ten druhý kráľ mal tisíce a
         tisíce vojska. I ako pustili z nich, z tých mocnárstiev, tak priam spadli dvaja. I ako
         videl ten husár, tak vytiahol tú šabľu a povedal jej: „Šabľa, tni!“ I ona tak začala ťať,
         čo mu za dve minúty všetko vojsko vyťala, iba zopár oficierov nechala. Tak potom jej už
         povedal: „Šabľa, prestaň!“ I ona prestala. I potom už išiel ten husár k tomu kráľovi: </p><p>„No, ľaďže, vidíš, teraz, ak chceš, ja ti hneď smrť urobím, ak ty ideš s týmto kráľom
         bitku držať viacej!“ </p><p>I oni sa tak zriekli, že už nikdy viacej bitku nebude držať s ním. A potom, ako sa
         rozlúčili, tak ten išiel smutný domov, a tí šli uradovaní, lebo zvíťazili. </p><p>No, prišiel on domov, tak mal jednu starú ježibabu, čo vedela všetko, čo sa po svete
         robí, i začal ju on ťať: </p><p>„Ty, ľaďže, stará bosorka, ty vieš všetko, po svete čo sa robí, a nepovedala si mi o tom
         a o tom husárovi, čo ten má za moc pri sebe!“ </p><p>I ona sa mu prosila, žeby jej len dal za pol hodiny pokoj, žeby ju nezabil, že ona hneď
         nájde, čo má za moc pri sebe; i potom ju on pustil. Tak ona začala čítať v knižkách, hneď
         ho ona našla, že ten a ten husár má takú moc pri sebe, že má takú košeľu, čo aké gule z
         kanóna budú doňho prať, že sa ho nechytia, a takú šabľu, čo jej koľvek rozkáže, to všetko
         mu zotne. </p><p>„No vidíš, ľaďže, ak ty to nedostaneš, tak si o hlavu kratšia!“ </p><p>I ona si vzala takú košeľu aj takú šabľu a obliekla sa do oficierskych šiat a šla tam,
         kde ten istý husár bol. Tak oni sa dali hneď do kamarátstva, tak spolu i pili i jedli. Ako
         prišiel večer, povedal ten kráľ, že ten husár bude mať sám izbičku, ale ona hneď povedala,
         že keď sú oni takí kamaráti, že oni budú vedno aj spať. No ale, ako si ľahli, husár si
         zobliekol košeľu a položil na stôl a šabľu obesil na klinček. Ale keď zaspal, stará
         ježibaba nespala, chytila košeľu, jeho vzala a položila svoju, a šabľu zložila z klinčeka a
         obesila tú, čo ona mala, a šla het. </p><p>Ráno ale husár vstane a oblečie košeľu, aj šabľu opáše, lebo on nevedel, že mu to ona
         premenila. No ako mu ona priniesla, tomu svojmu kráľovi, tak si chytil tú košeľu, obliekol,
         aj tú šabľu opásal a zase písal tomu kráľovi, že pod mesiacom aby sa richtoval do bitky. I
         ešte na to šťastie tam bol ale i ten husár. Tak mu oni písali zase, že budú pod dvoma
         týždňami bitku držať. I oni potom sa tak zriekli, že mu už ani života nedarujú, že ho až do
         smrti zabijú. Tak len zase išli šestoria. Ako išli do tej bitky, tak pustili do nich tí
         nepriatelia, tak padli priam štyria; ale iba dvoch do smrti a dvoch poranilo. Tak povie:
         „Šabľa, tni!“ Ale šabľa sa ani len nepohla, lebo už nebola jeho ako driev, čo mu žena dala. </p><p>Tak videl ten kráľ, ten ich nepriateľ, že sú už nič, tak prišiel k nim. A povedal mu: </p><p>„Vidíš, ľaďže, akú si ty smrť vyvolíš, keď si ty mne toľké vojsko pokazil?“ </p><p>„Nuž akúže si ja smrť vyvolím teraz? Ja si inakšiu smrť nevyvolím, len ma na kusy
         zosekať a do vriec položiť a môjmu koňovi na chrbát obesiť. Nech ma zanesie, kde bude
         chcieť!“ </p><p>I ako si vyvolil, tak mu aj urobili. No kôň ho zaniesol k jeho vlastnej žene. Tak mu ona
         zase vykonala ako aj v tom zámku. Kusy tela pobrala a do tej kolísky položila a tri razy
         pokolísala, bol zase chlap na mieste! </p><p>I ale ako on bol ešte doma, mrzelo jeho ešte len tie svoje veci dostať. I dosť ho žena
         odhovárala, ale on sa nechcel dať odhovoriť. </p><p>„No vidíš, ľaďže, keď ja teba nemôžem odhovoriť, na ty tento prstenček, polož si ho na
         prst, a na čokoľvek budeš chcieť, keď si pomyslíš, na to sa obrátiš: či na vola, či na
         koňa, či na žabu, či na hada. Akákoľvek na svete zverina, na tú sa obrátiš, lebo mi to ten
         drak v tom zámku dal.“ </p><p>I šiel on het. </p><p>Ako išiel, tak prišiel k tomu istému kráľovi, čo mu mal tú šabľu aj tú košeľu. </p><p>Tak prišiel k jednému chudobnému šustrovi a tak mu povedal, že sa obráti na takého a na
         takého koňa, žeby ho išiel predávať a žeby pýtal tristo rýnskych<sup>[<a name="d56e1744" href="#ftn.d56e1744" class="footnote">7</a>]</sup> zaňho, lebo že takého koňa nebude ani vidno naďaleko. I on išiel ho predávať. I
         ako ho ten kráľ zazrel, vyšiel vonka, že čo pýta za toho koňa, a on mu povedal, že tristo
         rýnskych, tak mu on odčítal hneď. On chytil kantár, strhol z neho a ten kráľ si chytil,
         pojal koňa za hrivu a viedol ho do maštale. Tak potom, ako ho voviedol, tam ho pustil. Ako
         ho pustil, zaprel dvere; nestihol zaprieť, kôň hneď skapal. </p><p>Prišiel k šustrovi, aby on išiel aj na druhý deň predávať. I šiel on na druhý deň
         predávať, zase ho videl ten kráľ: </p><p>„Čo pýtaš za toho koňa?“ </p><p>„Štyristo rýnskych.“ </p><p>On mu to ale hneď vyčítal, preto, že tomu prvému bude pár. </p><p>Chytil zase ten šuster, strhol kantár z neho, on ale, kráľ, pustil koňa do maštale<sup>[<a name="d56e1760" href="#ftn.d56e1760" class="footnote">8</a>]</sup> a dal vyhlásiť, že má také a také dva kone, že kto chce, aby sa prišiel
         prizrieť na ne, lebo že takých niet naďaleko. Tu sa ale prišlo panstvo prizerať na tie
         kone. Tu idú do chlieva, tu koní niet ani jedného! Kráľ ostal v hanbe. </p><p>No ale ide na tretí deň ten istý šuster a vedie zase takého, ako aj na tie dva dni. No
         kráľ vyjde pozrieť. Už ho aj poznal, že čo pýta za toho koňa. Tak povedal, že päťsto
         rýnskych. Kráľ mu to ale aj vyčítal a chytil koňa, pojal aj s kantárom a dal vyhlásiť, že
         má takého a takého koňa pekného, že kto chce, aby sa prišiel prizrieť naň, že ho dá
         zastreliť. No koník už nemohol skapať, lebo už mal kantár na sebe. Chodili sa tam ľudia
         prizerať, tak ho veľmi ľutovali, že takého pekného koňa a že ho dá tak bez viny zastreliť.
         Žeby ho volil dať chudobnejšiemu človeku! </p><p>Prišla ale raz tam na to šťastie jedna sirota a tá ho tak ľutovala: </p><p>„Ach, koníček môj, aký si ty pekný, a keď ťa tak bez viny idú zastreliť, keby ťa radšej
         mne dali!“ </p><p>I vtom preriekol ten kôň k nemu: </p><p>„Vidíš, ľaďže, dievča, ak budeš chcieť, tak ma vyslobodíš. Ja sa ti dobre odslúžim.“ </p><p>„A akože ťa oslobodím?“ </p><p>„Keď ma pôjdu strieľať, tak vezmi jeden ríf<sup>[<a name="d56e1779" href="#ftn.d56e1779" class="footnote">9</a>]</sup> plátna, a keď strelia do mňa, či bude na suchu, či bude na vode, tak keď potom
         už pustia do mňa, ty priam hoď ten ríf plátna, a tak ma vyslobodíš!“ </p><p>I tá sirota vzala jeden ríf plátna, a išli ho strieľať k Dunaju. Tak, ako strelili
         doňho, tak ono chytilo ten ríf plátna a hodilo na ten Dunaj. Tak vyletela jedna kvapka krvi
         a zaletela na ten ríf plátna. </p><p>I potom už sa všetko panstvo porozchodilo, ako toho koňa zastrelili. Tak neostal nik
         inší, kremä ten kráľ, čo tú jeho košeľu aj jeho šabľu mal. A vtom sa on začne prechodiť
         popri tom Dunaji. Tak vidí jednu peknú zlatú kačku po Dunaji plávať. Tak tá kačka k samému
         kraju priplávala. Tak mu ona, tá kačka, tak chcela, ako žeby on ju ulapil, ale keď sa
         zohol, odletela ďalej, a keď sa vystrel, zblížila sa zase ku kraju, i vtom sa jemu hrozne
         zapáčila. Tak chytil, zobliekol tú košeľu, aj tú šabľu odpásal a pustil sa za ňou do
         plávania. I tá kačka len vždy ďalej a ďalej pred ním letela. A keď už zašiel na prostriedok
         na Dunaj, tak vyletela a obliekla si tú košeľu, aj tú šabľu opásala. A v tom čase sa aj
         obrátila na toho istého husára, čo bol aj v tej bitke, čo driev mali. </p><p>Tak ale potom vyšiel ten kráľ. Ako vyšiel, tak mu potom povedal ten husár: </p><p>„No vidíš, ľaďže, akú si ty smrť vyvolíš?“ </p><p>„Ja si inakšiu smrť nevyvolím, iba takú, akú som ja tebe urobil. Takú teraz aj ty mne
         urob! Ja si inakšiu nežiadam.“ Lebo on sa nazdal, že aj s ním sa tak stane, ako s tým
         husárom, že aj on var tak ozdravie. Ale sa to nestalo. </p><p>Husár chytil, na kusy zosekal a do vriec pokládol telo a koňovi cez chrbát prevesil. A
         koňa poduril, aby šiel, kde chce s ním. I kôň sprostý, ten nevedel tak ako toho husára,
         žeby ho tak zaniesol k jeho žene. A hoc by ho aj bol zaniesol, lebo by ho tá nebola tak
         vedela vzkriesiť ako toho husára žena, lebo tá nemala takú moc vzkriesiť. I kôň išiel, kde
         vedel. Tak išiel do jednej hory, kde boli vlci. Tak ho raz zbadali vlci, tak pribehli k
         nemu, chytili koňa, roztrhali a zožrali, tak aj potom to vrece roztrhali a kusy tela
         požrali. Tak sa s kráľom porobilo. </p><p>A on potom išiel k tomu dievčaťu, sirote a dal mu dobrú odmenu, tak, že malo až do smrti
         dosť. A potom on šiel k svojej žene, i žili, až pokým ich Pán Boh na tejto zemi držal. </p><p> </p><div class="footnotes"><br><hr align="left"><div class="footnote"><p><sup>[<a name="ftn.d56e1571" href="#d56e1571" class="para">5</a>] </sup>Mišo Ilavský, mlynárov syn z Važca (Liptov), nedatované. Polívka II, 402 —
               408.</p></div><div class="footnote"><p><sup>[<a name="ftn.d56e1686" href="#d56e1686" class="para">6</a>] </sup><span class="emphasis"><em>šialenec</em></span> — rastlina podobná vike (ľadníku), rastie v ovse a
               obilí</p></div><div class="footnote"><p><sup>[<a name="ftn.d56e1744" href="#d56e1744" class="para">7</a>] </sup><span class="emphasis"><em>rýnsky</em></span> — starý zlatý peniaz, zlatka</p></div><div class="footnote"><p><sup>[<a name="ftn.d56e1760" href="#d56e1760" class="para">8</a>] </sup>pustil do maštale &gt; pustil koňa do maštale</p></div><div class="footnote"><p><sup>[<a name="ftn.d56e1779" href="#d56e1779" class="para">9</a>] </sup><span class="emphasis"><em>ríf</em></span> (z maď.) — dĺžková miera (0,779 m)</p></div></div></div><div class="chapter" lang="sk"><div class="titlepage"><div><div><h2 class="title"><a name="d56e1802"></a>Skamenený furman</h2></div></div><div></div></div><p> </p><p>
         <sup>[<a name="d56e1809" href="#ftn.d56e1809" class="footnote">10</a>]</sup>
      </p><p>Bol, kde nebol, bol jeden kráľ a mal veľmi šumného syna. On sa veľmi trápil, ako k nemu
         pár dostať. Tak čo robiť? Radil sa svojich mudrcov a oni to povedali: </p><p>„Tak urobme, že vyložíme obraz princa k ceste, azda sa nájde človek, ktorý pôjde po
         ceste, čo bude vedieť o takej, čo by mu bola za ženu do páru.“ </p><p>Potom vyložili taký obraz k ceste na stĺp pri zámku. A raz išiel tade kolo zámku jeden
         furman s troma vozmi a povedá: </p><p>„Postojte tu kúštik, nech sa poprizerám na ten obraz i na princa, či taký je, ako je
         vymaľovaný na tom obraze!“ </p><p>Varta mu povedá: </p><p>„Slobodno princa pozrieť, či taký je ako na obraze!“ </p><p>Tak pošla varta i furman pozrieť princa, a keď ho furman videl, tak hovoril: </p><p>„Jest mu pár za morom!“ </p><p>„A vieš ty o tom páre?“ </p><p>„Viem, bo ja som tam predával tovar tej šumnej princeze!“ </p><p>A vtedy princ povedá: </p><p>„Tieto tvoje tri vozy nech tu ostanú vo dvore a ja po tvoje deti i ženu pošlem a nech
         bývajú u mňa, ja sa budem starať o ne. Ja chcem, žeby si ty tú princezu dostal! Či ty ju
         môžeš dostať?“ </p><p>„Ja ju dostanem, keď mi dajú pomoc na to. Dajú mi, najjasnejší kráľ, urobiť jednu
         paroloď a do tej dajaký tovar mi treba položiť. Vezmem so sebou princa a pôjdeme dvaja
         ľudia.“ </p><p>Potom položili dajaký tovar do lode, aký mali, ale ten furman povedal: </p><p>„Ja by chcel jedny šumné gamaše dať urobiť do lode!“ </p><p>„Nuž to sa stane! A z čoho by sa to urobilo?“ </p><p>A furman odpovedá: </p><p>„Z ničoho sa tak neurobí, ako takto: jednu voš treba lapiť a na masle kŕmiť, a z jej
         kože sa urobí!“ </p><p>Tak voš našli a potom ju kŕmili na masle a dlho ju kŕmili a ona tak vyrástla ako
         prasiatko. Vyrástla tak veľká, že ju museli uviazať na reťaz, bo by bola i ľudí pohrýzla.
         Potom bolo treba hľadať takého majstra, kto by urobil z nej gamaše. Nakázali varte, žeby sa
         pýtala každého vandrovníka, či by nevedel urobiť také gamaše z kože vši. Raz prišiel
         šusterský tovariš a pýtali sa, či by on to urobil. Vravel, že on to urobí. A tak oni voš
         vzali, zastrelili a sňal z nej ten tovariš kožu. A ten tovariš urobil gamaše, čo takých
         nebolo! Keď do nich pozrel, tak tri stolice uvidel ako v zrkadle, také ligotavé boli! No
         tak už mali všetko hotové a pošli po princezu. Položili i gamaše k tovaru. Tak sa pobrali a
         pošli s princom až za more, k tomu zámku, kde tá princeza bola. Tá princeza vedela, že ten
         furman vždy jej doniesol tovar, i spoznala ho zaraz. Tá princeza povedá sluhovi: </p><p>„Iď, Janču, a pozri tam, aký tam jest tovar na lodi!“ </p><p>On prišiel pozrieť, ale furman ho do lode nepustil, bo že je pre kráľovnú tovar a
         nezverí ho na sluhu: </p><p>„Povedz, Janču, žeby sama princeza prišla do sklepu na lodi pozrieť!“ </p><p>Tak princeza sa pobrala a prišla tam. Sluhu furman preto pustiť dnuka nechcel, žeby
         sluha tam princa nevidel. Ako princeza prišla, furman ju zaraz pustil do sklepu k princovi.
         Ona si tam vyberá tovar, preberá, ale pritom aj na princa hľadí, bo sa jej zapáčil. Ako
         furman videl, ako sa oni tam v sklepe bavili a besedovali ako mladí ľudia, tak furman
         pustil loď na more. Loď sa rušala, ale princeza dumala, že to sa rušá len od mora, a
         nevedela, že ju, princezu, ukradli. Princeza prehadzovala tovar a našla i gamaše zo vši.
         Ako pozrela do nich: </p><p>„Oni ma už ukradli, bo ja som už ďaleko od svojho zámku, už v tretej stolici!“ </p><p>Nemohla utiecť ani sem, ani tam a do vody skočiť nechcela. A tak si oni sedeli s
         princom, až prišla jedna búrka a začalo loďou zmietať na mori. Vtedy furman pustil mačku<sup>[<a name="d56e1865" href="#ftn.d56e1865" class="footnote">11</a>]</sup> do zeme a priviazal si paroloď. On si pritom sadol a kúril a princeza s princom
         ani nevedeli, ako im čas prešiel. Príde jeden starý človek k tomu furmanovi a vraví mu: </p><p>„Dajbože šťastie, starý furman!“ </p><p>Ten mu odpovie: </p><p>„Dajbože i im, pán otec!“ </p><p>Tu povedá ten starý človek: </p><p>„Čo ste chceli, to ste dostali! Ale ktovie, či princeza ešte bude vaša alebo nie! Bo keď
         ešte jej mať v tiaži bola, a ona sa hýbala v jej živote, tak mať ju obecala šarkanovi o
         troch hlavách. Tak ktovie… Bo ako ju obecala, tak možno, že šarkan príde a ju od vás vezme!
         Keď pôjde princ do kostola prisahať s princezou, tak ako si bude obliekať košeľu, tak princ
         zhorí v nej. Ale keby sa taký človek našiel, čo by princovi košeľu vytrhol a hodil na zem,
         tak košeľa zhorí a princovi nebude nič. Ale ten človek, čo to čul a vypovie, po kolená sa
         kameňom stane!“ </p><p>Tak sa starý pobral a pošiel het. A furman zas s princom išiel ďalej morom do večera.
         Potom zas prišla taká búrka, že sa loď chcela prevrátiť, ale on si zas uviazal loď a
         zastali. A zas prišiel ten starý človek a povedá: </p><p>„Dajbože šťastie, starý furman! Čo ste chceli, to ste dostali! Ale ktovie, či princeza
         bude vaša, keď ju mať obecala šarkanovi v materinom živote. Bo princ, keď pôjde na prísahu
         do kostola aj s princezou a sadne na koňa, tak kôň si pod ním stane na dve nohy a hodí sa
         horeznak a princa môže zabiť. Ale keby sa taký človek našiel, žeby zaklal toho koňa pod
         princom, tak princovi by nebolo nič!“ </p><p>A tak vraví ten starý človek furmanovi: </p><p>„A kto tie moje slová vypovie, tak po pás sivým kameňom zostane!“ </p><p>A potom sa rozlúčili. A tak každý pošiel svojou cestou. Princ a princeza nevedeli nič o
         tom. Oni si spali. A tak ide loď ďalej zas celý deň do večera. Na tretiu noc zas prišla
         búrka a chcela ju prevrátiť. Tak furman sa zas zastavil s loďou. A starý človek zas príde k
         furmanovi: </p><p>„Dajbože šťastie, furman! Vy ste dostali, čo ste chceli! Ale ktovie, či princeza bude
         vaša! Bo mať ju obecala šarkanovi o troch hlavách ešte v svojom živote. Ako bude prvú noc
         spať princ v svojom dome so svojou princezou, tak príde šarkan, rozbije oblok, múr vyvalí a
         princa zje. A ako ho zje, tak princezu si vezme. Hej, keby sa našiel taký človek, ktorý by
         si stal k obloku s mečom a šarkanovi hlavu odrúbal, tak by sa princovi nič nestalo! Ale kto
         toto čuje a vypovie, tak celkom kameňom zostane!“ </p><p>A to nikto nečul, len starý furman. A už si furman myslel: ,Bože môj, už je na mňa zle,
         bo len ja čujem, a keď ja to vypoviem, tak sa kameňom stanem!‘ Ale darmo, už len išiel s
         loďou pomaly domov. </p><p>A ako prišli domov, veľká radosť nastala. Princezu vzali dolu, i princa. Aj toho furmana
         zaraz panstvo chopilo, bo sa tešili, že on tú princezu dostal. Robili zaraz veselie.
         Naschodilo sa veľa panstva na veselie. Princovi bolo treba družbu, tak kto bude družba? Tak
         povedali, nech bude družba ten furman. On princezu prvý našiel, nech všetko s ňou aj
         vykoná. Panstvo povedalo, že to je starý človek, že sa nepridá za družbu k princovi. Ale
         jeden mudrc povedá, že môže byť furman družbom, hoci je starý človek. No dobre. Tak ho
         vzali zaraz k barbierovi,<sup>[<a name="d56e1898" href="#ftn.d56e1898" class="footnote">12</a>]</sup> šumne ho ostrihali, šumne ho umyli, a tak, hoci starý človek bol, šumný človek
         bol! No dobre. Dali mu šabľu ako družbovi: </p><p>„Tak ty ochraňuj svojho princa s princezou, ako si ich dosiaľ ochraňoval!“ </p><p>No dobre. Ako sa zberali na prísahu a princovi dávali košeľu, tak furman chopil košeľu a
         — zhorela, a princ zostal. Tak sa ho pýtajú, furmana, čo to robí? Tak povedá: </p><p>„Čo viem, to ja robím…“ </p><p>Potom, keď mali ísť do kostola, princ si sadol na jedného šumného koňa. Družba nechcel
         na koňa sadnúť, len pešo pri princovi ísť, šabľa v ruke. Raz kôň počal skákať a že princa
         zabije. Tak ten družba uchopil šabľu a uderil do koňa. Princ, ako videl, že družba koňa
         uderil, skočil z koňa dolu. A princovi nebolo nič, ale koňa zaklal družba. </p><p>Ako sa už sprisahali princ s princezou, a prvú noc ako si ľahli spať princ s princezou,
         chcel s nimi v jednej chyži spať i furman. Ale to mu dovoliť nechceli. Ale jeden mudrc
         povedal: </p><p>„Nech on tam len dozerá!“ </p><p>Princ s princezou ľahli si pri obloku na posteľ a furman, keď pospali, tú posteľ od
         obloka het ďalej odtiahol. Starý furman si potom kúril. Príde o dvanástej hodine šarkan a
         durk do obloka, vybil oblok. Potom hľadá jazykmi, kde je princ s princezou, ale ich pri
         obloku niet. Šarkan sa nahneval, že princa a princezu nemohol nájsť, a — durk do obloka po
         druhý raz. Na tretí ešte raz durk do obloka a už hlavy vopchal dnuka — ešte sa sám nemohol
         vopchať. A ako hlavy vopchal do obloka, furman sa prichytil a hlavy mu odťal. Hlavy vymetal
         vonka a trup sám spadol pod múr. Princ a princeza nevedeli nič, čo sa povodilo s nimi.
         Furman už dokončil, zavaroval ich od smrti; bol spokojný a pospal si do rána. Ráno
         povstávajú zaraz. Čo sa porobilo, že jest oblok vybitý? Tak pýtajú sa furmana: </p><p>„Tak čo sa tu také stalo?“ </p><p>„Nepýtajte sa ma nič, už, chvalabohu, dobre je, ja som všetko vykonal!“ </p><p>Ale tam boli takí páni, čo chceli zvedieť, čo to on také čudo robil. </p><p>„Tak keď mi nechcete dať pokoj, tak uvidíte, čo sa so mnou stane!“ </p><p>A tak furman veľmi sa rozžialil nad svojimi deťmi, ženou, stal si do kútika ku dverám,
         žeby nikomu nebol na závade, i rozpráva: </p><p>„Keď som ja prvú noc išiel, tak ma víchrica prepadla a prišiel ku mne jeden starý človek
         a povedal: ,Čo ste chceli, furman, to ste dostali! Ale či princeza bude vaša, to neviem, bo
         je šarkanovi obecaná. Keď si princ bude košeľu obliekať do kostola, tak on zhorí v nej, ale
         keď sa taký človek nájde, ktorý vychytí tú košeľu a zhodí na zem, tak košeľa zhorí a princ
         zostane. A kto to čuje a vypovie, ostane po kolená kameňom.‘ A ja som to čul a povedal, tak
         pozrite na mňa, ja som sa stal po kolená kameňom.“ </p><p>A tak oni mu vravia: </p><p>„Nevrav viacej už!“ </p><p>Ale on povedal: </p><p>„Teraz mi už všetko jedno, keď som po kolená kameň, nech budem už i po pás! Ako som už
         druhú noc išiel, zas prišla búrka a ja som zastal s loďou a zas prišiel ku mne ten starý
         človek: ,Dajbože šťastie!‘ ,Dajbože!‘ ,Čo ste chceli, to ste dostali! Ale ktovie, či
         princeza bude vaša, bo je šarkanovi obecaná!‘ Aj to mi ten starý človek vravel, že keď
         pôjde princ do kostola a sadne na koňa, tak ten kôň bude skákať, hádzať hore nohami, žeby
         princa zabil, že kto by toho koňa zaklal, tak ten by princa od smrti oslobodil! A že kto to
         čul a druhým vypovie, ten po pás kameňom sivým ostane!“ </p><p>A furman zaraz po pás kameňom sivým zostal. </p><p>„Ako tretiu noc prišla búrka, zas som zastal s loďou a zas prišiel ten starý a povedal:
         ,Dajbože šťastie, furman! Čo ste chceli, to ste dostali, a či to bude vaše alebo nie, to
         neviem, bo princeza je šarkanovi obecaná. Keď bude princ s prmcezou nocovať v posteli pri
         obloku, tak príde šarkan, durkne do obloka, zabije princa a princezu si vezme. A kto to čul
         a vypovie, tak celkom kameňom sivým sa stane!‘“ </p><p>A furman sa stal celkom sivým kameňom. </p><p>Ťažko bolo hľadieť na ten kameň kráľovi i mladému páru kráľovskému; ten, kto toľko
         chodil za nich, naostatku kameňom ostal! </p><p>Stalo sa, že princeza mladá mala chlapca šumného a veľmi sa z neho tešili. Raz taký sen
         sa prisnil princeze, že keby toho chlapca dali zarezať a ten kameň-furmana keby jeho krvou
         pomastili, že by furman ožil. Tak chlapca zabili, jeho krvou kameň-furmana pomastili a ten
         ožil, aj chlapec ožil. A bola radosť v celom zámku. </p><p> </p><div class="footnotes"><br><hr align="left"><div class="footnote"><p><sup>[<a name="ftn.d56e1809" href="#d56e1809" class="para">10</a>] </sup>Michal Ščavnický, 65-ročný, z Hažína, bytom v Sobranciach (Užhorod), 30. júla
               1898. Czambel s rozprávačom prezrel 2. októbra 1904. Czambel § 205, 397 — 402.</p></div><div class="footnote"><p><sup>[<a name="ftn.d56e1865" href="#d56e1865" class="para">11</a>] </sup><span class="emphasis"><em>mačka</em></span> — kotva</p></div><div class="footnote"><p><sup>[<a name="ftn.d56e1898" href="#d56e1898" class="para">12</a>] </sup><span class="emphasis"><em>barbier</em></span> — holič</p></div></div></div><div class="chapter" lang="sk"><div class="titlepage"><div><div><h2 class="title"><a name="d56e1952"></a>O Jankovi Polienkovi</h2></div></div><div></div></div><p> </p><p>
         <sup>[<a name="d56e1959" href="#ftn.d56e1959" class="footnote">13</a>]</sup>
      </p><p>Bol tu jeden rezbár so ženou a detí nemal. Tak žena jeho prosila ho, aby jej aspoň z
         dreva vykresal. On také dieťa vykresal pekné ako rezbár a doniesol žene domov. Tak ho
         začala kolísať v kolíske, i to dieťa ožilo, z polena sa dieťa spravilo. A spievala mu takú
         pesničku: </p><p> </p><p>
         <div class="literallayout"><p><span style="white-space: pre;"><span class="emphasis"><em>Hajaj, búvaj, môj synáčku,</em></span>
<span class="emphasis"><em>varím ti ja polievočku,</em></span>
<span class="emphasis"><em>budem ťa ja kolísavať,</em></span>
<span class="emphasis"><em>bude sa ti dobre spávať.</em></span>
</span></p></div>
      </p><p> </p><p>Touto pesničkou ho k životu vzkriesila. </p><p>Keď mal dvanásť rokov, dal sa na rybárstvo. Kázal si otcovi spraviť zlatý člnok. A išiel
         na more rybáriť a na tom člnku sa vozil a ryby lapal a tak otca napomáhal. A rozkázal si
         matke, keď mu donášala obed, aby ho nevolala, kým sa ohlási. Tam na tom mori bol drak a to
         zbadal. Dal si ukovať taký cimbal, aby taký hlas mal, aký Janko Polienko má. Raz sa potom
         stalo, že drak sa ohlásil na tom cimbale a Janko myslel, že matka jeho, a volal drak: </p><p> </p><p>
         <div class="literallayout"><p><span style="white-space: pre;"><span class="emphasis"><em>Poď sem, Janík, môj synáčku,</em></span>
<span class="emphasis"><em>nesiem ti ja polievočku,</em></span>
<span class="emphasis"><em>budem ťa ja kolísavať,</em></span>
<span class="emphasis"><em>bude sa ti dobre spávať!</em></span>
</span></p></div>
      </p><p> </p><p>Keď Janko prišiel, drak ho hneď lapil a vzal sebou. Ten drak mal ženu Olienku a Janko
         bol Polienko. Keď ho došikoval k Olienke, kázal zakúriť dobre pec a Janka Polienku do nej
         vsadiť a upiecť ho. Za ten čas odišiel drak preč, kým sa pec nevykúrila. Keď pec bola
         vykúrená, volala Olienka: </p><p>„Janko Polienko, poď sem!“ </p><p>Ten prišiel k peci, a povedala takto: </p><p>„Sadni na veslo.“<sup>[<a name="d56e2018" href="#ftn.d56e2018" class="footnote">14</a>]</sup>
      </p><p>On ale povedal, že on nevie, ako si má sadnúť, aby mu ukázala ona, ako si má sadnúť.
         Skrúcala ho sem a ta, napravo-naľavo, a on si nevedel na to veslo sadnúť. </p><p>On povedal: </p><p>„Ukáž mi ty, ako si sadnem!“ </p><p>Ona sadla. Janko Polienko chytil ohreblo a milú Olienku do pece vsadil! A pred tým
         zámkom, kde býval drak, stál veľmi vysoký dub. Janko Polienko naň sa vyškriabal, na samý
         vrchovec. Keď vyšiel na vrchovec hore, príde drak. Brána bola zapretá. Drak kričí: </p><p>„Olienka, Olienka, otvor!“ </p><p>Olienka sa neohlásila, myslel, že voľakde zašla alebo že zaspala. Išiel ponad bránu a
         vnišiel do zámku, pozrel do pece, začal rýpať to Polienkovo mäso, že sa naje. I narýpal sa
         ho, potom išiel pred bránu a začal si spievať: </p><p>„Upieklo sa, uškvarilo Polienkovo mäso!“ </p><p>A Janko Polienko sa ohlásil: </p><p>„Upieklo sa, uškvarilo Olienkino mäso!“ </p><p>Keď tak vyspevúval ten Polienko, drak zbadal, že je Janko Polienko na dube. Začal zubmi
         hrýzť ten dub, a keď ho nemohol odhrýzť, išiel ku kováčovi, dal si ukovať oceľové zuby.
         Potom, keď začal tými oceľovými zubmi rýpať a začal sa dub váľať, Janko Polienko nariekal
         na dube. </p><p>Letelo vtedy husí ponadeň, ponad dub, vari pätnásť husí a Janko Polienko ich prosil
         takto: </p><p> </p><p>
         <div class="literallayout"><p><span style="white-space: pre;"><span class="emphasis"><em>Húsky, húsky, húsence,</em></span>
<span class="emphasis"><em>vezmite ma na krídlence!</em></span>
<span class="emphasis"><em>Zaneste ma za hory,</em></span>
<span class="emphasis"><em>do mamkinej komory,</em></span>
<span class="emphasis"><em>tam sa dobre najeme,</em></span>
<span class="emphasis"><em>i dobre napijeme!</em></span>
</span></p></div>
      </p><p> </p><p>Tie húsky mu odpovedali: </p><p>„Idú za nami druhé, tie nech ťa vezmú, ten kŕdeľ druhý!“ </p><p>Keď letel druhý kŕdeľ, repetoval to isté. </p><p>Ten druhý kŕdeľ husí mu povedal: </p><p>„Ide za nami ešte jedna hus, tá ťa vezme!“ </p><p>Tej potom takto spieval: </p><p> </p><p>
         <div class="literallayout"><p><span style="white-space: pre;"><span class="emphasis"><em>Húska, húska, husička,</em></span>
<span class="emphasis"><em>vezmi ma na krídlečká!</em></span>
<span class="emphasis"><em>Zanes ma ta za hory,</em></span>
<span class="emphasis"><em>do mamkinej komory,</em></span>
<span class="emphasis"><em>tam sa dobre najeme,</em></span>
<span class="emphasis"><em>do vôle napijeme!</em></span>
</span></p></div>
      </p><p> </p><p>A tá hus kričala naňho: </p><p>„Sadni si na krídla moje!“ </p><p>A zaniesla ho k jeho materi do dvora. V ten čas mať piekla koláče a rozprávala pri peci
         takto: </p><p>„Tebe, starký, jeden a mne jeden podymník.“<sup>[<a name="d56e2120" href="#ftn.d56e2120" class="footnote">15</a>]</sup>
      </p><p>A Janko Polienko sa ohlásil vo dvore: </p><p>„A mne nič?“ </p><p>Lebo boli zabudli na neho, keď ho bol drak zožral. </p><p>A druhý raz: </p><p>„A mne nič?“ </p><p>Potom už matka vybehla vonka z kuchyne: </p><p> </p><p>
         <div class="literallayout"><p><span style="white-space: pre;"><span class="emphasis"><em>A si to ty, môj synáčku?</em></span>
<span class="emphasis"><em>Veď ti varím polievočku.</em></span>
<span class="emphasis"><em>Dosť som ťa nakolísala,</em></span>
<span class="emphasis"><em>dosť za tebou naplakala!</em></span>
</span></p></div>
      </p><p> </p><p>A potom v pokoji spolu žili. </p><p> </p><div class="footnotes"><br><hr align="left"><div class="footnote"><p><sup>[<a name="ftn.d56e1959" href="#d56e1959" class="para">13</a>] </sup>Jozef Novák, kostolník z Vlkolínca (Liptov), 14. júna 1900. Polívka IV, 194 —
               195.</p></div><div class="footnote"><p><sup>[<a name="ftn.d56e2018" href="#d56e2018" class="para">14</a>] </sup><span class="emphasis"><em>veslo</em></span> — široká lopata na sádzanie chleba</p></div><div class="footnote"><p><sup>[<a name="ftn.d56e2120" href="#d56e2120" class="para">15</a>] </sup><span class="emphasis"><em>podymník</em></span> — osúch, podplamenník</p></div></div></div><div class="chapter" lang="sk"><div class="titlepage"><div><div><h2 class="title"><a name="d56e2163"></a>Janko Gondášik a zlatá pani</h2></div></div><div></div></div><p> </p><p>
         <sup>[<a name="d56e2170" href="#ftn.d56e2170" class="footnote">16</a>]</sup>
         <sup>[<a name="d56e2174" href="#ftn.d56e2174" class="footnote">17</a>]</sup>
      </p><p>Kde bolo, tu bolo, v sedemdesiatej siedmej krajine, v anglickej zemi, vyrástlo drevo
         oceľové. Vrch dosahoval hen k nebu. Chcel zvedieť kráľ, aké ovocie jest na tom strome.
         Sľúbil jednu jedinú dievku aj polovičku kráľovstva tomu, kto zvie, čo je na tom strome, aká
         ovocina. Dal to vybubnovať po všetkých vojakoch. Ale sa nenašiel medzi vojaky, krem jeden
         čeľadník — gondášov Janko Gondášik. Privedený bol pred kráľa. </p><p>„Najjasnejší kráľ! Ja sa na to dávam, ja vyjdem na ten strom, ale čo potrebujem, nech mi
         to dajú: dvacentové baganče.“ </p><p>Hneď kráľ rozkázal tie baganče spraviť a jeho hneď obuť. Tak schytil balty<sup>[<a name="d56e2186" href="#ftn.d56e2186" class="footnote">18</a>]</sup> na seba a zatínal do toho stromu; jednu baltu vytrhol a za druhú sa chytil; tak
         šiel po tom strome hore za tri mesiace aj za tri dni, čo nikde nevidel haluz. Už mu bolo
         zle dolu ísť, tak sa len tahor poberal. Tak šiel zas za deväť dní. Ukázalo sa mu jedno
         jablko, maličké ako jedna hrsť. Tak sa dobre ponáhľal. </p><p>A to bol na tom strome jeden kaštieľ. Zlatý gánok bol okolo kaštieľa. Keď prišiel ku
         kaštieľu, tak sa chytil a vyskočil na ten gánok. Vtom proti nemu vyskočila jedna zlatá
         dievka: </p><p>„Hop, Janko, ja som tvoja, a ty si môj!“ </p><p>Zabavil sa tam za tri dni. Po troch dňoch povedal: </p><p>„Hej, pani princezná, ja nemôžem tu byť, ja musím vrch nájsť tomuto stromu.“ </p><p>„Hej, Janko, dobre ti je tu, nejdi ďalej; čo ti duša žiada, to všetko máš tu.“ </p><p>„To mňa neuspokojí, ja musím tájsť tomuto stromu vrch hľadať.“ </p><p>„Ej, nejdi, prosím ťa. Dosť si zaslúžil, kým si zo zeme hor vyšiel, veď tu ani vtáčik
         nevyletí.“ </p><p>Nemohla mu zbrániť, aby nešiel. Dala mu tricentové baganče na nohy a do tanistry mu
         nakládla na tri mesiace chleba, slaniny, aj mäsa, aj vodu do fľašky. Plačúci ho
         vyprevádzala. Šiel po tom strome, zatínal si jednu baltu a za druhú sa chytal. Tak šiel za
         tri mesiace aj za deväť dní, že sa mu tie oceľové baganče strhali. A ešte predsa nevidel
         dáku haluz na tom strome. </p><p>Ide ti, ide aj bosý tahor. Ako šiel za deväť dní aj za deväť nocí aj za deväť hodín, až
         videl na tom strome voľačo ako jeden maličký vlašský orech, tak sa ponáhľal k nemu. Ale to
         nebol orech, ale bol zámok, ktorý zlatom bol prikrytý a zlatý gánok okolo neho. Keď vyšiel
         k nemu, chytil sa za štangľu zlatú, vyskočil tahor na gánok. Vtom proti nemu vyskočila
         dievka zlatá, chytila ho za väzy: </p><p>„Hop, Janko, ty si môj a ja tvoja!“ </p><p>Zabavil sa tam za tri dni. Na tretí deň povedal: </p><p>„Hej, pani princezná, ja nemôžem tu byť, ja musím vrch nájsť tomuto stromu.“ </p><p>„Hej, Janko, to nemôže byť, veľa si sputoval, kým si hor vyšiel, už tam vyššie nevyjdeš,
         čo sa všetok zoderieš. Ale keď je tak, vypravím ťa, ako prichodí.“ </p><p>Dala mu oceľové baganče, obul sa. Na tri mesiace mu dala poživu. Tak šiel za tri mesiace
         aj za deväť dní a ešte tomu stromu vrchovec nevidel, takže tie baganče všetky roztrhal. Keď
         spadli dolu na zem, naraz sa na dve míle zeme prepadli. </p><p>On ide ďalej tahor k vrchovcu a pospiecha ta dobre, tahor sa škriabe. Už bol aj lačný,
         lebo mu chlieb bol vyšiel, aj mäso, aj slanina, aj voda. Tak sa pre veľký hlad usiloval
         tahor ako veverica. Vtom sa mu ukázal zámok ako jeden mechúr. On sa poberal, až prišiel pod
         ten zámok. Až tie dva boli krásne, ten bol sto ráz krajší! Chytil sa tam za vrch dosky
         zlatej a vyskočil na gánok. Vtom vyskočí proti nemu zlatá dievka: </p><p>„Hop, Janko! Ty si môj a ja som tvoja až do smrti!“ </p><p>A tak prebývali v tom zámku. Nič im nechýbalo, všetko bolo, jesť aj piť. Tak sa on
         veselil aj so ženou. Vtom žena mu pošla ťarchavá a narodila mu chlapca krásneho. Ona každú
         nedeľu do kostola chodievala, ale o tom Janko nevedel, ani kde ona chodí. On sa nazdával,
         že chodí do záhrady, ale ona naveky šla do kostola. Janko: ,Ale prečo mňa moja žena nepustí
         do jednej komory, veď azda len dačo tajného nemá tam?‘ </p><p>Začal hľadať kľúče popod prahy. Našiel jeden kľúč, čo sa mu hodil do toho bľachu.<sup>[<a name="d56e2230" href="#ftn.d56e2230" class="footnote">19</a>]</sup> Vnišiel od tej komory a tam bol sud naprostred komory v deviatich obručiach
         veľmi okovaný. Janko pobúchal na sud a nazdal sa, že je v ňom víno, a z neho sa ozval hlas: </p><p>„Hej, Janko, dajže mi, pekne ťa prosím, len žajdeľ vody, že sa napijem, tak som už
         vysmädol!“ </p><p>„Oj, veď ti dám nielen jeden, ale ti dám aj päť.“ </p><p>Tak mu chcel podať tú vodu, ale mu nemohol, lebo to bol sud veľmi okovaný. Zo suda
         zavolalo: </p><p>„Janko, vylej na dno!“ </p><p>Vylial na dno, razom sa tri obruče spukli dolu. Prosí ho ešte: </p><p>„Hej, Janko, pekne ťa prosím aj za tvoju ženu krásnu aj za tvojho chlapca: dajže mi ešte
         žajdeľ!“ </p><p>Vylial mu ho na dno, hneď tri obruče spŕchli. </p><p>„Hej, Janko, prosím ťa za tvoje zdravie, aj za tvojej ženino zdravie, aj za tvojho
         dieťatino zdravie: dajže mi ešte jeden žajdeľ!“ </p><p>Vylial mu ho na dno. Vtom tri obruče roztrhli sa, akoby strela uderila. Vtom vyskočil zo
         suda čert: </p><p>„Hop, Janko, mal si ženu zlatú, už nemáš nič!“ </p><p>Keď vyšla zlatá pani z kostola, čert stál pred chrámom, uchytil ju aj s chlapcom. </p><p>Tak Janko v zámku ostal sám. Nevedel si čo počať, keď mu na termín žena neprišla,
         plakal, za vlasy sa klmal, už ani väčšmi nemohol plakať. V tom smútku chodil po dvore. Tam
         sa mu ukázala jedna malá konička.<sup>[<a name="d56e2261" href="#ftn.d56e2261" class="footnote">20</a>]</sup> Vnišiel do nej, tam bol jeden koník. </p><p>„Hej, Janko! Čo si urobil, že si tak svoju ženu zatratil a moju paniu?“ </p><p>„Hej, tajdem ja, koník, tajdem za ňou, keby ja mohol tadol zísť!“ </p><p>„Hej, veď ťa ja znesiem na to miesto, kde čert vzal tvoju paniu, keď z kostola vyšla.“ </p><p>Tak si sadol naň a ten ho zniesol pred ten kostol. Koník sa vrátil a on šiel po svete
         horami-dolinami, spytujúci, kde by jeho žena bola. </p><p>Prišiel k jednej starej žene, čo o všetkom v svete vedela, čo sa stalo. </p><p>„Dobrý večer, stará mati! Či ste nepočuli o takej a o takej zlatej panej aj s chlapcom?“ </p><p>„Ej, počula. Hento pri tej studni je živá a mŕtva voda. Na tú každú noc chodí. Na tú
         vodu chodí o dvanástej hodine v noci aj s chlapcom a nosí ju pre čertov. Ak sa chceš s ňou
         dovrávať, tak choď, a o dvanástej hodine čerti odídu od studne, budeš mať čas s ňou sa
         vydovrávať.“ </p><p>Tak tašiel k tej studni a dobre vyzeral a čakal, kým čerti odišli. O dvanástej hodine
         prišla jeho žena aj s chlapcom na tú vodu. On skočil k nej a vybozkával ju. </p><p>„Ej, Janko! Bohdaj si sa nebol narodil na svet, keď si ma tak zavraždil aj s mojím
         chlapcom!“ </p><p>„Hej, žena moja, opýtajže sa toho čerta, či by ťa ešte dakto tak vyslobodil z tejto
         veľkej práce vodu nosiť.“ </p><p>Vtom sa roztrhli; ona tašla ku kniežencom pekelným a on ostal tam. Na druhú noc ona sa
         začala čerta vyzvedávať, že ako by ju mohol dakto vypomôcť. </p><p>„Ej, toho nieto na tomto svete, čo by teba vypomohol odo mňa! Ale keď chceš vedieť, kto
         by ťa vypomohol: jesto na červenom mori jeden kaštieľ a v ňom moja mati býva. Tá má jednu
         kobylu, čo každý deň žriebä ožrebí. Kto také žriebä dostane, ten teba ľahko vypomôže.“ </p><p>Keď prišla zlatá pani k Jankovi cez polnoc, tak mu všetko vypovedala. </p><p>Keď to Janko vyrozumel, tašiel na červené more, na ostrov Primus.<sup>[<a name="d56e2296" href="#ftn.d56e2296" class="footnote">21</a>]</sup> Prišiel tam k tej materi čertovej: </p><p>„Dobrý večer, stará mati!“ </p><p>„Ej, človeče, kde si sa tu vzal? Mám štyristo aj deväťdesiatdeväť hláv človečích, teraz
         budem mať päťsto! No, keď si prišiel, budeš mi slúžiť za tri dni.“ </p><p>Ráno, keď vstali, vybila kone von z konice železným ohreblom, a on za nimi na pašu. Kone
         zihrali, šli, kade vedeli. Janko začal nariekať, že kde sa mu kone podeli. Mal on jednu
         gondášsku trúbu. Keď na nej zatrúbil, hneď sa kone večer pri ňom pristavili. Schytil kyjak
         a vohnal ich do konice. Ej, ale stará baba uchytila ohnivé ohreblo a tak kone počala biť.
         Ráno zas vyhnala mu sedemdesiatsedem zajacov, a šiel za tými zajaci. Keď vyšli von z dvora,
         zajace skapali, že ich žiaden duch nevidel. Janko začal plakať, že bohdaj sa radšej na svet
         nenarodil, ako má byť v takom trápení. Keď večer prišiel, uchytil trúbu, začal trúbiť,
         zajace začali do dvora skákať. Chytro bránu zatvoril a zajace do konice vohnal. Stará mati
         vyskočila von: </p><p>„Hej, Janko, nikdy som takého sluhu nemala, ako si ty, čo by môj statok tak upásol! Ešte
         mi ráno budeš slúžiť; až mi ešte ráno všetok môj statok dobre napasieš a doženieš ho do
         dvora, tak ti dám, čo žiadaš.“ </p><p>Ráno vyhnala mu sedemdesiatsedem sŕn. Keď srny von vyšli, zmizli mu z očí, akoby ich
         nikdy nik nevidel. Janko túlal sa po horách, hľadal srny, nikde ich nemohol nájsť. Zišla mu
         na rozum stará trúba. Zatrúbil na nej večer, začali srny skákať do dvora. Janko uchytil
         kyjak a strmo bránu zatvoril. Srny poskákali do konice, lebo ich pral kyjakom. Vyskočí
         teraz stará mati: </p><p>„Hej, Janko! Už mi viac nebudeš slúžiť, čo žiadaš, to ti dám.“ </p><p>„Hej, stará mati, máte na tej lúke jednu kobylu, tá sa každý deň ožrebí, tak mi dáte to
         žriebä, čo tá kobyla uliahne.“ </p><p>„Načože by ti to bolo, tri dni si mi spravodlive slúžil, ja ti chcem dobre zaplatiť.
         Môžeš si vyberať z mojich koní, akého chceš na svete.“ </p><p>„Ej, stará mati, ja nemôžem medzi také kone ísť, čo sú múdrejšie odo mňa. Čo si zo
         žriebäťa vychovám, ten mi bude verne slúžiť.“ </p><p>Ona sa mu prosí, žeby si vybral z jej koní, ale on nechcel. </p><p>„Hej,“ vraj, „keď tak chceš, hrdlo utratíš, lebo keď sa tá kobyla začne žrebiť, tam
         priletia havrany, tak z tej kobyly budú to žriebä trhať.“ </p><p>„Ej, stará mati, ja sa toho nebojím, to žriebä krásne došikujem, aj obvarujem.“ </p><p>On tašiel na lúku, prišiel k tej kobyle a ona sa just žrebila. On schytil kapce a bil
         tie havrany. Ešte iba jedno kopýtko sa ukazovalo, už havrany sa bili, chceli žriebäťu nohu
         odtrhnúť, ale Janko mal dobrý kyjak, bil havrany po hlavách a tak sa uliahlo to žriebä.
         Janko stál pri ňom, kým obschlo. Potom ho dal pod kobylu, nasalo sa mlieka od matere. Vtom
         mu žriebä povedalo: </p><p>„Hej, Janko, neboj sa, už budeš mať tvoju paniu zlatú!“ </p><p>Prišiel na žriebäti k starej čertovej materi, ona chytila žriebä akoby z radosti a
         všikovala ho do konice a dvere zatvorila. Potom už uchytila nôž, na nohách mu žily
         poobrezávala a žriebä stieklo z krvi, za jednu misu krvi natieklo z neho. Vtom stará baba: </p><p>„Ej, sluha môj verný, nepustím ťa prázdneho, dám ti aspoň kus chleba.“ </p><p>Vzala tú misu s krvou a vyliala do múky, napiekla mu chleba. Keď Jankovi dávala žriebä,
         žriebä už ledva dýchalo. Janko začal plakať, že on tak darmo slúžil. Ešte mu chcela stará
         mati aj teraz dať koňa druhého, že načo mu je to žriebä, že mu zdochne, že či ho na chrbte
         nosiť bude? Ale on sa ho nespustil a vzal ho na chrbát. Zišlo mu na rozum a odlomil mu z
         toho chleba, čo mu stará mati s krvou napiekla. Vopchá do pysku žriebäťu, prežrelo z tej
         krvi s tým chlebom, tak razom ožilo, razom bolo občerstvené. Keď to chleba všetok zjedlo,
         prišlo do sily, do takej, ako na prvom raze, kým krv z neho nestiekla, lebo sa mu všetka
         krv navrátila. </p><p>Tak žriebä povedalo: </p><p>„Sadaj na mňa, gazda môj verný! Už je tvoja pani aj s chlapcom!“ </p><p>Sadol si naň a hnal k tej čertovej studni. Ako prišiel cez polnoc, jeho zlatá pani ide s kantami<sup>[<a name="d56e2344" href="#ftn.d56e2344" class="footnote">22</a>]</sup> na vodu. Kanty polúčala,<sup>[<a name="d56e2350" href="#ftn.d56e2350" class="footnote">23</a>]</sup> keď svojho muža na žriebäti videla. Chytro skočila aj s chlapcom na žriebä k
         mužovi a tak utekali popod oblohu v lufte. </p><p>Ale vtom Kantahíria<sup>[<a name="d56e2358" href="#ftn.d56e2358" class="footnote">24</a>]</sup> v pekle zrehala. Čert sa pýta: </p><p>„Kantahíria, čo reháš, čo ti? Obrok máš!“ </p><p>„Ej, ale zlatú paniu nemám. Ušiel s ňou Janko Gondášik!“ </p><p>Čert sa pýtal: </p><p>„Či môžem desať centov mäsa zjesť a desať okovov vína vypiť a s tou silou ich dohoniť?“<sup>[<a name="d56e2372" href="#ftn.d56e2372" class="footnote">25</a>]</sup>
      </p><p>„Ej, nemôžeš, lebo tajde Janko s paňou na tom koníkovi, čo má šesť nôh!“ </p><p>Čert sa rozhneval, na Kantahíriu strmo skočil, ostrohami ju pichal, dobre jú nepreklal.
         Tá sa nahnevala, čerta zvrhla, čert spadol na zem a rozlial sa. </p><p>A Janko s paňou navrátil sa do svojho zámku. A tam prebývajú až podnes. </p><p> </p><div class="footnotes"><br><hr align="left"><div class="footnote"><p><sup>[<a name="ftn.d56e2170" href="#d56e2170" class="para">16</a>] </sup>Jano Urda Králik, 78-ročný, z Málinca (Novohrad), 4. novembra 1900. Polívka II, 46
               — 50.</p></div><div class="footnote"><p><sup>[<a name="ftn.d56e2174" href="#d56e2174" class="para">17</a>] </sup><span class="emphasis"><em>Gondášik</em></span> — meno, utvorené z nárečového gondáš, pastier
               svíň</p></div><div class="footnote"><p><sup>[<a name="ftn.d56e2186" href="#d56e2186" class="para">18</a>] </sup><span class="emphasis"><em>balta</em></span> (z maď.) — sekerka</p></div><div class="footnote"><p><sup>[<a name="ftn.d56e2230" href="#d56e2230" class="para">19</a>] </sup><span class="emphasis"><em>bľacha</em></span> — zámka na dverách</p></div><div class="footnote"><p><sup>[<a name="ftn.d56e2261" href="#d56e2261" class="para">20</a>] </sup><span class="emphasis"><em>konička, konica</em></span> — koniareň, maštaľ</p></div><div class="footnote"><p><sup>[<a name="ftn.d56e2296" href="#d56e2296" class="para">21</a>] </sup><span class="emphasis"><em>ostrov Primus</em></span> — knižné slovo, pravdepodobne z lat. primus
               (prvý)</p></div><div class="footnote"><p><sup>[<a name="ftn.d56e2344" href="#d56e2344" class="para">22</a>] </sup><span class="emphasis"><em>kanta</em></span> — kúpa, kanva, nádoba na vodu</p></div><div class="footnote"><p><sup>[<a name="ftn.d56e2350" href="#d56e2350" class="para">23</a>] </sup><span class="emphasis"><em>polúčať</em></span> — odhodiť</p></div><div class="footnote"><p><sup>[<a name="ftn.d56e2358" href="#d56e2358" class="para">24</a>] </sup><span class="emphasis"><em>Kantahíria</em></span> — meno koňa, vzniklo pravdepodobne zo slova kanta
               (kúpa) alebo kantár (uzda, ohlávka)</p></div><div class="footnote"><p><sup>[<a name="ftn.d56e2372" href="#d56e2372" class="para">25</a>] </sup>s tou silou dohoniť &gt; s tou silou ich dohoniť</p></div></div></div><div class="chapter" lang="sk"><div class="titlepage"><div><div><h2 class="title"><a name="d56e2385"></a>Princezka ženou pekelného kráľa</h2></div></div><div></div></div><p> </p><p>
         <sup>[<a name="d56e2392" href="#ftn.d56e2392" class="footnote">26</a>]</sup>
      </p><p>Bola jedna princezka, taká pekná, že vo svete páru nemala. Hľadala si takého pekného
         muža, ako ona bola. Chodila po svete, hľadala všade, nemohla nikde nájsť. </p><p>Išla k vojsku. Dala si vyrukovať vojsko. Išla popred front, hľadela každému vojakovi do
         očú, ale nemohla nájsť, akého hľadala. </p><p>Raz prišiel jeden k nej v červených nohaviciach, klobúk na tri rohy, knižku pod
         pazuchou. Povedala: </p><p>„Ty si môj a ja tvoja!“ </p><p>A on povedal: </p><p>„Ja ťa nechcem, jestli sa mi do tejto knižky nepodpíšeš!“ </p><p>Na ľavej ruke prst narezala a tou krvou sa mu podpísala. Tak jej dal takú vládu, že keď
         prekročí prah a pritom si pomyslí na neho, tak sa zem otvorí, ona pod zem vníde a hneď sa
         zem za ňou zatvorí. Tak ona každý deň chodila k nemu. </p><p>Otec, matka ju hľadávali a nevedeli, kde sa podieva. Tak dali rozhlásiť po krajine, že
         kto by sa taký našiel, čo by vedel povedať, kde jeho dievka chodí, že mu ju dajú za ženu,
         aj pol kráľovstva! Taký sa nemohol nájsť nikto. </p><p>Jeden vojak sa dal na to. Išiel ku kráľovi a v ten čas ona just išla zo zeme von! Chytil
         ju za ruku a viedol k otcovi. Ale ona povedala vojakovi, že ho nechce, žeby sa pakoval preč
         stade. Otec sa nahneval. Dal jej taký árešt, že nesmela von z izby za mesiac vyjsť. </p><p>Raz obedovali, neskoro im nosili cušpajz. Otec povie: </p><p>„Kde sú toľko s tým cušpajzom?“ </p><p>A ona skočila von, prekročila prah, a vtom si pomyslela, že chce pri svojom milom byť.
         Tak sa hneď prepadla. </p><p>Prišiel jeden deň, dcéry nikde, prišiel týždeň, dcéry nikde, prišiel mesiac, dcéry
         nikde, prišiel rok, dcéra nechodila. Tak dal kráľ rozhlásiť po krajine, že kto by sa taký
         našiel, čo by jeho dcéru vyhľadal, dostane ju za ženu, aj pol kráľovstva. Ale taký sa nikto
         nenašiel. Dal rozhlásiť medzi vojsko, a ten istý vojak, čo ju napadol, keď sa zo zeme
         ťahala, dal sa na to. Povedal, že ju bude za tri roky hľadať, ak mu dajú na každý rok tisíc
         zlatých. Aj mu kráľ vyplatil. </p><p>Išiel ju do sveta hľadať. Darmo mu bolo chodiť po tomto svete! Išiel po kdejakých
         jarkoch, bralách, po horách, lebo vedel, že v dedinách, mestách je nie. Išiel raz cez horu.
         Tma ho obkľúčila, nemohol sa pohnúť. Bol prinútený na jeden strom ísť. Z toho stromu videl
         svetlo neďaleko neho. </p><p>Prišiel k tomu domu, kde bolo svetlo. Tam bola jedna ježibaba. Nemala nič inšie, len
         jednu chyžku. Pýtal si on nocľah, ale mu tá nedala. Dosť on prosil, ale na žiaden pád mu
         nedala nocovať. Povedala mu, že má jednu studňu na dvore, že tam do tej studne ho pustí na
         povraze, navrchu uviaže, že tam môže nocovať. Tak sa on dal uviazať a tam prenocoval do
         rána. </p><p>Ráno, keď slnce svietilo, vytiahla ho zo studne. Dala mu fruštik. On sa jej poďakoval za
         fruštik aj za nocľah. Potom sa zobral jednou dolinou. </p><p>Išiel, čo mu nohy stačili, až do večera. Kde sa vzal? Tam naspäť pri tej ježibabe. Zas
         si pýtal nocľah. Ale mu nedala, len zas v tej studni ak chcel prenocovať. Tak prenocoval v
         tej studni. </p><p>Ráno ho zas vytiahla, keď slnce svietilo. Tak mu dala zas fruštik. On sa jej poďakoval
         za fruštik aj za nocľah. ,Včera som išiel tou dolinou, teraz idem druhou dolinou,‘ a šiel,
         čo mu nohy stačili. </p><p>Kde sa vzal, tam sa vzal, zas naspäť pri tej ježibabe! Zase si pýtal nocľah. Zase mu len
         tam v tej studni dala prenocovať. Ráno ho vytiahla, dala mu fruštik a opýtala sa ho: </p><p>„Pán vojak, čo sa tárajú?“ </p><p>„Ja hľadám toho a toho kráľovu dcéru!“ </p><p>„Prečo to nepovedali? Nech sa netárajú! Ja im poviem, kde je tá. Po tri noci v tej
         studni kde nocovali! To je nie studňa, to je priepasť do pekla! Ja ich pustím tou dierou ta
         dolu.“ Ona začala nadväzovať kdejaké švíky, motúzy a povedala: „Na týchto motúzoch ich
         pustím tou dierou. Pod tou dierou je pekná cesta. Dva stromy pri ceste a jeden veľký dom.
         Nech do toho idú. Tu majú tento špendlík. Keď ju nájdu, ten jej zapichnú do kabáta. Keď ju
         nájdu, a chcú ju vyviesť, nech zase potrasú tento motúz, tak ich vytiahnem von!“ </p><p>Tak ho ona pustila tam. Išiel on tou cestou popod zem, ako mu stará bosorka rozpovedala.
         A prišiel do toho domu veľkého. Tam bolo v prvej izbe veľa gverov,<sup>[<a name="d56e2444" href="#ftn.d56e2444" class="footnote">27</a>]</sup> v druhej munícia, v tretej kanóny, v štvrtej boli klince nabité po stene od
         spodku do vrchu. Na každom klinci jedna človečia hlava ovesená. Tam sa trocha zduril.<sup>[<a name="d56e2450" href="#ftn.d56e2450" class="footnote">28</a>]</sup> Ide do piatej izby. Tam bol jeden stolík naprostred izby, okrúhly, a na tom
         stolíku jedna vojenská horňa,<sup>[<a name="d56e2456" href="#ftn.d56e2456" class="footnote">29</a>]</sup> ktorú ako vojak založil si na seba. A vyšiel von z toho domu. A začal trúbiť na
         nástup. Prišli oficieri k nemu, vojsko sa zoradilo do šíkov, jemu salutírovali a volali: </p><p>„Najjasnejší kráľ, čo rozkážu?“ </p><p>Ale on nič nerozkazoval, len že či sú všetci tam. Prepustil ich. </p><p>Išiel jednou promenádou a tam si sám sebe rozprával: ,Čerta som ja kráľ!?‘ A jeden čert
         za ním: </p><p>„Čo ma spomínaš?“ </p><p>„Kde je tá princezka z druhého sveta?“ </p><p>Čert mu ukázal: </p><p>„Tamto sedí s naším kráľom pekelným!“ </p><p>Čert vtom sa rozbehol a išiel tomu kráľu pekelnému povedať, že je tu človek z druhého
         sveta a hľadá princezku. Tak hneď ten pekelný kráľ ušiel aj s princezkou do jednej izby a
         tam sa zapreli. On nemohol tam zísť k nim. ,Čo tu budem robiť?‘ Ale mu prišlo do rozumu.
         Vzal horňu a začal trúbiť na rýchly nástup. Vojsko sa zase začalo dovedna schodiť a
         oficieri k nemu: </p><p>„Čo rozkážeš, náš pán kráľ?“ </p><p>„Nič inšie, len tú izbu otvoriť, čo je v nej princezka tam aj s kráľom pekelným!“ </p><p>Tak prišli zámočníci, otvorili izbu a on zišiel tam. Chytil princezku za ruku a ťahal ju
         von. Kráľ pekelný veľmi reval za ňou, ale nemal moci, lebo horňu mal vojak u seba. Tak
         vojaka aj princezku to vojsko všetko odprevádzalo k tej diere, na ktorej bol motúz.
         Uviazali sa obidvaja, vojak pomykal motúz a ježibaba vytiahla ich na tento svet. Opýtala sa
         ježibaba: </p><p>„Ako sa ti tam vodilo? A či si ten špendlík zapichol do kabáta princezkinho?“ </p><p>Ale vojak povedal, že zabudol. Ježibaba: </p><p>„Hneď zapichni, lebo ak nie, zaraz ujde! A teraz horňu daj sem a choď domov spánombohom,
         už ti neujde!“ </p><p>Tak on išiel šťastlivo domov aj s princezkou. Veľmi sa zaradoval kráľ, keď ich uzrel
         spolu. Tak mu ju dal aj za ženu. Aj princezka ho teraz už chcela, lebo sa jej bol ten
         diabol už zunoval. Potom bola svadba. </p><p> </p><div class="footnotes"><br><hr align="left"><div class="footnote"><p><sup>[<a name="ftn.d56e2392" href="#d56e2392" class="para">26</a>] </sup>Paľo Krajčovic, 62-ročný, z Prenčova (Hont), 9. júla 1903. Posiaľ neuverejnený
               rukopis z pozostalosti S. Czambla v Národnom múzeu v Martine.</p></div><div class="footnote"><p><sup>[<a name="ftn.d56e2444" href="#d56e2444" class="para">27</a>] </sup><span class="emphasis"><em>gver</em></span> (z nem.) — puška</p></div><div class="footnote"><p><sup>[<a name="ftn.d56e2450" href="#d56e2450" class="para">28</a>] </sup><span class="emphasis"><em>zduriť sa</em></span> — naľakať sa</p></div><div class="footnote"><p><sup>[<a name="ftn.d56e2456" href="#d56e2456" class="para">29</a>] </sup><span class="emphasis"><em>horňa</em></span> (z nem.) — lesný roh</p></div></div></div><div class="chapter" lang="sk"><div class="titlepage"><div><div><h2 class="title"><a name="d56e2495"></a>Tanec s čertmi</h2></div></div><div></div></div><p> </p><p>
         <sup>[<a name="d56e2502" href="#ftn.d56e2502" class="footnote">30</a>]</sup>
      </p><p>Za zelenými horami, za cudzími krajmi mal jeden pán cisár dvanásť dievok. To boli samé
         princezné. Cisár mal malú krajinku a tie princezné chceli gavaliersky chodiť. Aby mohli
         chodiť gavaliersky, zapísali sa čertom. Chodievali vždycky na jeden bál. Keď sa zišli k
         tomu bálu, za každým tancom jedny topánky odhodili. Cisár sa už veľmi rmútil, čo jeho dcéry
         robia, že kde, na aký bál to chodia, keď za jednu noc každá dvanásť párov topánok zoderie. </p><p>Dal cisár vojaka na vartu, žeby vyzvedel, kde tie jeho princezné chodia. Vojak prišiel
         na tú vartu, stojí na poste<sup>[<a name="d56e2510" href="#ftn.d56e2510" class="footnote">31</a>]</sup> a dáva pozor. Najmladšia princezná priniesla vojakovi do pohárčeka, aby si
         zapil. Vojak ako vypil, hneď zaspal. </p><p>Prišlo ráno odpoveď dať. On chudák nevedel, čo sa stalo. A tak každý deň. </p><p>Na druhý deň išiel druhý vojak na tú vartu. I tomu jedna princezná dala do pohárčeka, a
         keď to vypil, zaraz zaspal a princezné sa vzali potom vnohy a utekali na ten bál. A vojak o
         tom zas nič nevedel. Prišiel raport oddať, nevedel o ničom nič. Tiež o hlavu prišiel. </p><p>Prišlo na tretiu noc. Išiel jeden starý vojak na tú vartu. Ten starý vojak si pomyslel:
         ,I ja o hlavu prídem!‘ Nemal viac peňazí, iba štyri grajciare. O tých štyroch grajciaroch
         sa vydal na cestu. Zahodil gver preč a utekal šírym svetom, žeby o hlavu neprišiel. Pri
         ceste sedel jeden žobrák. Pýta sa: </p><p>„Pán vojak, kde idú?“ </p><p>„Ja utekám, lebo by som zajtra o hlavu prišiel!“ </p><p>Dal tomu žobráčikovi grajciar jeden a povedal mu: </p><p>„Modli sa za mňa, žeby som ja mohol utiecť a svoju hlavu podržať na väzoch!“ </p><p>Utekal. Stretol ešte horšieho žobráka. Pomyslel si: ,Ej tomu som dal grajciar, tomu dám
         dva, lebo je horší žobrák.‘ </p><p>Zas utekal ďalej. Našiel ešte tretieho žobráčika. Naskrze sa nemohol rušiť. Mal vojačik
         ešte jeden grajciar, i dal ho tomu žobráčikovi. Žobráčik povedal vojačikovi tak: </p><p>„Vráť sa k cisárovi naspäť, neboj sa! Pôjdeš na vartu. Keď ti princezné budú dávať piť,
         nepi, pusť trúnok za golier, a do úst nič, a udaj sa,<sup>[<a name="d56e2537" href="#ftn.d56e2537" class="footnote">32</a>]</sup> že spíš! A keby ťa princezné ihlou pichli, to sa neohlás, udaj sa, že spíš!“ </p><p>Vojak poslúchol žobráčika, vrátil sa a na vartu išiel. Na varte stál. Princezné núkajú
         vojačika a dávajú mu trúnok. Vojačik poslúchol žobráka, pustil trúnok poza golier a udal
         sa, že zaspal. Stanú princezné, pichajú ho ihlami, on trpel a udal sa, že spí. Princezné
         poď vnohy do medenej hory! Tam bývali čerti. Tam bál svoj mali. Vojačik za nimi. Pán Boh
         dal mu pomoci. </p><p>Keď vojak utekal za nimi, našiel v ceste dvoch bratov, a tí bratia, jak sa bijú, tak sa
         bijú. Vojačik sa ich pýta: </p><p>„Prečo, bratia, vy sa bijete?“ </p><p>Oni: </p><p>„Náš otec umrel. Nenechal nám, len jeden kabát, jedny čižmy.“ </p><p>Vojak: </p><p>„Prečo sa, bratia, bijete pre takú malú vec?“ </p><p>Odpovie ten mladší brat: </p><p>„Keby, pán vojak, vedeli, aký je to kabát i tie čižmy! Ten kabát je taký, keď ho odejem,
         nik ma nevidí, a tie čižmy sú také, keď ich obujem, kde pomyslím, v minúte tam som!“ </p><p>Vojak si to rozmyslel: ,To bude pre mňa!‘ </p><p>Vojak im násilím tie veci nebral. Iba im povedal: </p><p>„Ja vás rozdelím!“ </p><p>Vzal vojak paličku a zahodil ju ďaleko a povedal: </p><p>„Ktorý prv tú paličku lapí, toho je i kabát i čižmy!“ </p><p>Bratia chytili sa znovu biť, keď paličku lapili. I jeden ju chcel driev i druhý ju chcel
         driev mať. Vojak si pomyslel: ,Práve mne to treba!‘ Pokiaľ sa bili, on sa odel do kepeňa a
         obul si čižmy a pomyslel si: ,Keby ja už tam bol, kde tie princezné sú!‘ </p><p>Hnedky tam bol. A prizeral sa na bál; ale v tom kepienku nikto ho nevidel. </p><p>Princezné tancujú a topánky po každom tanci zahadzujú a vojačik len zberá. </p><p>Raz mladšia sestra skríkne: </p><p>„Poďme my preč, tu nás dakto vyslúcha a naše zodraté topánky dakto odberá!“ </p><p>Staršia princezná povie: </p><p>„Poďme teda domov!“ </p><p>Vojak povie kabátu i čižmám: </p><p>„Utekajte vy so mnou domov, kým princezné neprídu!“ </p><p>Vojačik si pozberal tie topánočky, ale si urval aj jednu štetinku z toho čertovho
         hájička, ktorým išiel, a utekal pred princeznami. </p><p>Ľahne si vojačik na strožliak a udal sa, že spí. Príde jedna, príde druhá, každá doňho
         pichla. Vojak len trpel. Ráno ho dajú volať k raportu. On vraví: </p><p>„Najjasnejší pane! Ja som vyvartoval, ale všetko ešte nie!“ </p><p>„Počkaj, pôjdeš zajtra, všetko vyvartuješ!“ </p><p>Šiel vojačik druhý deň. Princezné prídu, dávajú mu zas po kalíšku, ale on za golier
         všetko pustil. Princezné ho bodajú zas, či spí, a on sa udal, že hej. On si pomyslel:
         ,Kabátik, poď na mňa, čo ma neuvidia, a vy, čižmy, za princeznami!‘ </p><p>Prišiel tam, zas tancujú a on topánočky zas za nimi pozberáva. Keď pozberal topánočky,
         zas sa pustil domov a v hore si zas urval jednu štetinku. </p><p>Prišlo ráno, k raportu: </p><p>„Ako si ty vartoval?“ </p><p>„Pane cisáru, tvoje dcéry tancujú s čertmi, tu máš ich topánočky, čo v tanci zodrali; a
         ony tam v tej hore tancujú, z ktorej som priniesol tu znaky: dve štetinky.“ </p><p>Cisár povedal tomu vojačikovi: </p><p>„Keď ty si taký smelý, dám ti jednu princeznú za ženu.“ </p><p>Vojak povedal: </p><p>„Radšej si vezmem chudobnú a bohabojnú ako bohatú, čo s čertmi zaujatá!“ </p><p> </p><div class="footnotes"><br><hr align="left"><div class="footnote"><p><sup>[<a name="ftn.d56e2502" href="#d56e2502" class="para">30</a>] </sup>Štefan Rehák z Trstenej (Orava), 8. októbra 1905. Polívka II, 410 — 411.</p></div><div class="footnote"><p><sup>[<a name="ftn.d56e2510" href="#d56e2510" class="para">31</a>] </sup><span class="emphasis"><em>post</em></span> (z franc.) — stanovisko, miesto stráže</p></div><div class="footnote"><p><sup>[<a name="ftn.d56e2537" href="#d56e2537" class="para">32</a>] </sup><span class="emphasis"><em>udať sa</em></span> — vydávať sa za niekoho</p></div></div></div><div class="chapter" lang="sk"><div class="titlepage"><div><div><h2 class="title"><a name="d56e2620"></a>Princ, Zlatý a Veľký človek</h2></div></div><div></div></div><p> </p><p>
         <sup>[<a name="d56e2627" href="#ftn.d56e2627" class="footnote">33</a>]</sup>
      </p><p>Kde bolo, tu bolo, v sedemdesiatej siedmej krajine, za červeným morom a za skleným
         vrchom, bol jeden bohatý kráľ, ktorý mal veľké krajiny. Ten kráľ nemal žiadne potešenie,
         lebo nemal žiadne dietky, len jedného Knoftovtáka,<sup>[<a name="d56e2633" href="#ftn.d56e2633" class="footnote">34</a>]</sup> v ktorom sa on vždy tešieval. Dvanástich jágrov držal, čo zverinu strieľali
         preňho, pre Knoftovtáka. Za dlhý čas bolo dobre. </p><p>Jeden raz tak sa stalo, že sa zverina z hory stratila. Za dlhý čas nemohli dostať nič
         pre Knoftovtáka. Pre vtáka kupovali mäso, to veľa koštovalo. Kráľ povedal jágrom: </p><p>„Prečo vás ja platím, keď mi žiadnu zverinu nenosíte? Ja vám z platu budem vydržiavať!“ </p><p>Jágri sa naplašili toho, že stratia plat. </p><p>Jeden medzi tými jágry vyhútal si a išiel na poľovku do tej hory. Išiel cez dvanástu
         hodinu na poludnie. Počul hlas bandy a ostal za dubom stáť pri jednom potoku. Hlas sa
         blížil k nemu vždy bližšie, až prišiel jeden Zlatý človek k tomu potoku so zlatou záhradkou
         — v nej tri dcéry a štyriadvadsať muzikantov. On, Zlatý človek, sa okúpal v tom potoku. Keď
         sa okúpal, vyšiel von z vody, banda začala hrať a s každou dcérou jednu nôtu tancoval. S
         tým odletí preč a jáger prišiel naspäť ku kráľovi. Kamarátom hovorí: </p><p>„Viem, prečo sa zverina nezdržiava v hore. Tu chodí jeden Zlatý človek s bandou, ktorá
         veľký hlas vydáva, tak zverina sa bojí tej bandy, a zato sa nezdržiava v tej hore. Pôjdeme
         my to kráľovi omeldovať, tak môžbyť, že budeme oslobodení, nebude nám z platu vydržiavať.“ </p><p>Všetci povedali: </p><p>„Dobre to bude.“ </p><p>Išli ku kráľovi a omeldovali mu. Keď to kráľovi omeldovali, kráľ im tak povedal: </p><p>„Jestli mi toho Zlatého človeka nedošikujete, všetkým vám dám hlavy postínať!“ </p><p>Oni sa naplašili a banovali nad tým, že škoda bolo kráľovi to meldovať. </p><p>Jeden si predsa vyhútal medzi nimi, ten, čo videl toho Zlatého človeka: </p><p>„Kamaráti moji, ja som videl, ten Zlatý človek má červené čižmy. Kúpme remeňa červeného
         a ušime jednu čižmu takú, čo bude na dve nohy, čo sa dve nohy do nej spracú. Položíme ju
         tam k tomu potoku, kde sedáva s tou záhradkou. Ten Zlatý človek, keď ju uvidí, obuje si ju.
         Keď si ju obuje, potom ho chytíme!“ </p><p>Tak sa stalo. Čižmu dali ušiť a išli do hory a tam ju položili, kde so záhradkou stával. </p><p>Prišiel Zlatý človek zas na druhý deň ta a zas sa kúpal. Tri dcéry v záhradke boli a
         dívali sa dookola a zazreli čižmu. Takto vravia: </p><p>„Tatík, dívajú sa, tu je čižma taká, ako je ich!“ </p><p>On im hovorí: </p><p>„Dcéry moje, hľadajte aj druhú, aj druhá tam musí byť!“ </p><p>Hľadali, ale nenašli. Prišiel on ta, čižmu pozerá, hovorí: </p><p>„Veď je toto na dve nohy čižma!“ </p><p>Čižmu si obul, dve nohy do nej, jágri priskočili, Zlatého človeka chytili. Banda
         odletela aj s troma dcérami. </p><p>Zlatý človek sa im prosil, aby ho pustili, ale ho nechceli pustiť. Predviedli ho pred
         kráľa a kráľovi oddali. Kráľ sa tomu veľmi tešil a jágrov obdaroval. Zlatému človekovi dal
         železnú klietku spraviť pred zámok do záhrady. Všelijakých pánov tam zvolával a ukazoval
         ho. </p><p>V ten čas jeho manželka ostala samodruhá a porodila syna. Z toho sa kráľ veľmi tešil, že
         bude mať na koho korunu preložiť. Chlapec rástol pri dobrej ochrane a vždy sa ihrával s
         jedným zlatým jablkom. Prišlo kráľovi písmo od druhého kráľa, že musí ísť do vojny, a vojna
         trvala pätnásť — šestnásť rokov. </p><p>Pod ochranu dal toho Zlatého človeka jednému generálovi, ktorý bol pri dvore. Aby sa mu
         nič nestalo. Jestli sa mu voľačo stane, že mu dá hlavu zoťať bez všetkého práva. Generál
         Zlatého človeka kŕmil, opatroval, ako najlepšie mohol. </p><p>Jeden raz musel odísť do mesta, mal povinnosť. Chlapec kráľov, ako sa na dvore ihral so
         zlatým jablkom, padlo mu jablko do zlatej záhradky. Chlapec si išiel po jablko a chcel si
         jeden zlatý kvietok odtrhnúť. Ten sa mu odtrhnúť nedal. Zlatý človek mu vraví takto: </p><p>„Synku, tebe sa ten kvet odtrhnúť nedá, lež pusť ty mňa von z klietky, ja ti ho odtrhnem
         a dám do ruky!“ </p><p>Chlapec mu hovorí: </p><p>„Ako ich vypustím, keď nemám kľúč?“ </p><p>„Tvoja matka na posteli leží nezdravá, hybaj a vezmi ho, nebude vidieť!“ </p><p>Chlapec aj tak urobil, kľúč vzal, klietku otvoril a Zlatého človeka pustil von. Zlatý
         človek kvietok odtrhol a chlapcovi dal do ruky. Potom on sa pustil do luftu, do letenia a
         chlapcovi povedal: </p><p>„Keď s tebou voľakedy zle bude, hybaj k slnka východu, mňa tam nájdeš a ja ti budem na
         pomoci!“ </p><p>Chlapec sa díval za ním, ako letel, kým ho oči uvideli. S tým nepovedal nikomu nič, kľúč
         naspäť zaniesol, a o veci nevedel nikto. </p><p>Prišiel generál domov. Pozrel Zlatého človeka, a už ho tam nenašiel! Išiel ku kráľovnej
         a hovoril jej, prečo vypustila toho Zlatého človeka von. Kráľovná mu vraví, že ona ho
         nepustila. Generál nechcel veriť. Myslel si na kráľovnú. Kráľovná zas na generála. Chlapec
         nevyzradil nič, len čušal, až prišiel kráľ z vojny domov. </p><p>Keď kráľ z vojny prišiel domov, hneď išiel do záhrady obzrieť Zlatého človeka. Tam ho
         nenašiel. Hneď išiel ku generálovi a vraví mu: </p><p>„Prečo si toho Zlatého človeka vypustil?“ </p><p>On sa vyhováral, že po svojej povinnosti bol v meste, že ho on nepustil, ale kráľovná.
         Kráľovná vravela, že ona nezdravá ležala na posteli, že ho ona nevypustila. Kráľ neveril
         ani generálovi ani kráľovnej. Generálovi dal hneď hlavu zoťať a kráľovnú do žalára
         zatvoril. </p><p>Keď to jej syn videl, že ju otec trápi, prišiel k nemu syn, už mal asi šestnásť rokov: </p><p>„Najjasnejší tatík, netrápia matku, nie je tá vina, ja som vypustil toho Zlatého
         človeka!“ </p><p>„Syn môj, keď si ho ty vypustil, tebe život neodoberiem, lebo si bol maličký, keď som do
         vojny išiel a keď si ho vypustil. Ale odo mňa musíš hneď ísť preč, kde ťa dve očí povedú!
         Vezmi si peňazí, koľko chceš so sebou, a koňa si vyber, akého chceš a jedného pucáka k
         sebe, ktorý sa ti ľúbi!“ </p><p>Išiel on, vybral si jedného koňa a jedného husára, ktorý dvanásť rokov mal vyslúžené,
         toho si vzal za sluhu. S tým nabral si veľa peňazí a pobral sa na cestu. </p><p>Išli oni, išli za dlhý čas, až prišli k jednému potoku, kde voda tiekla. Tam princ
         postál a husárovi vraví: </p><p>„Donesú mi troška vody!“ </p><p>Husár vraví: </p><p>„Oni sú mladší, nech zídu sám a nech sa napijú!“ </p><p>Čo mal princ robiť, nebol preskúsený, zišiel z koňa a husárovi ho dal chytiť. S tým
         husár presadol na princovho koňa. Princ naspäť prišiel a hovorí husárovi, aby zišiel z jeho
         koňa. Vtedy husár vytiahol šabľu a povedal mu tak: </p><p>„Jestli sa ty so mnou včuľ sedem ráz nesprisaháš pod holým nebom, že som ja tvoj pán a
         ty môj sluha, tak ti hneď hlavu zotnem!“ </p><p>Čo má princ robiť, odprisahal, že bude husára za pána uznávať a že mu bude sluhom. Princ
         si potom sadol na husárovho koňa a išiel pozadu ako sluha. </p><p>Išli oni, išli a prišli do jedného mesta, kde býval jeden kráľ. Keď cestovali, princ
         išiel pozadu a našiel jednu striebornú podkovu z koňa. Skočil dolu, podkovu vzal a schoval
         do vrecka. Husár ho zazrel: </p><p>„Čo ti je tak zle sedieť na tom komisnom sedle?“ </p><p>„Ver je mi zle na tomto komisnom sedle, tíska ma!“ </p><p>S tým ďalej išli a zas našiel zlatú podkovu z koňa. Skočil dolu a vzal ju zas do vrecka.
         Zas ho zazrel starý husár, keď práve cez sedlo prekračoval: </p><p>„Čo ti je tak zle sedieť na tom sedle?“ </p><p>„Ver ma veľmi tíska!“ </p><p>„No, neboj sa nič, nie je už ďaleko kráľovské mesto, tam si oddýchneme!“ </p><p>Zas ďalej ako išli, našiel diamantovú podkovu z koňa. Husár ho zas zazrel, keď naspäť
         sadal na koňa a cez sedlo prekračoval. Zas mu hovorí: </p><p>„Čo ti je už tak ťažko sedieť na tom sedle?“ </p><p>„Ver mi je veľmi ťažko, veľmi ma tíska!“ </p><p>„No, už len buď trpezlivý, však sme nie ďaleko od kráľovského mesta!“ </p><p>Zas ďalej cestovali a zazrel zlaté slepačie pierko. Skočil dolu a vzal ho do vrecka, a
         husár ho zas zazrel, keď do sedla nohou prekračoval. Zas mu povedal husár, a to zdurne: </p><p>„Čo sa toľko na tom sedle hniezdiš?“ </p><p>On mu vraví: </p><p>„Keď ma veľmi tíska!“ </p><p>S tým prišli do mesta kráľovského a hneď vošli do jednej veľkej kaviarne. Kone dali do
         maštale, husár išiel ako pán hore do kaviarne. Hneď sa tam pýtal, čo je tam nového v tom
         meste kráľovskom. Tam mu povedali: </p><p>„Tu je jeden bohatý kráľ, ktorý má dcéru na vydaj. Jedenásť princov je už tu a ešte
         čakajú dvanásteho. Tí sa budú za tri roky učiť v školách a potom, ktorý uhádne jej veci,
         ten bude jej muž.“ </p><p>Včuľ on hneď povedal: </p><p>„Ja som ten dvanásty princ!“ </p><p>Tuto prišiel potom, keď si kone opatril, aj ten sluha, čo bol princ, do kaviarne a
         vnútri sa ho pýtajú, kto je on. On im to povedal, že je sluhom tomu princovi, čo prišiel do
         kaviarne hore. </p><p>Istý kaviarnik nechcel veriť, žeby bol sluha sluhom a princ princom. </p><p>„Nech nebanujú,“ povedal, „že by sa skôr svedčalo im princom byť a tomu sluhom!“ </p><p>Ale on, sprisahaný, tajil sa, že ver on je sluha. </p><p>S tým starý husár išiel sa kráľovi meldovať ako dvanásty princ. Kone zostali v maštali a
         sluha mal na ne starosť. On potom išiel do škôl, kde tí jedenásti. Tuto všetci princi mali
         kone a svojich sluhov a extra maštaľ každý. Obrok, svetlo im vydávali každodenne. Všetci si
         chodili po obrok aj po svetlo, len mladý princ po svetlo nechodil nikdy; kone predsa vždy
         mal krajšie ako tí druhí! Tí sa čudovali nad tým, že ten po svetlo nechodí, a kone má
         krajšie vyčistené ako oni. Jeden ho vystriehol cez kľúčovú dierku, čím si on svietieva.
         Zazrel mu striebornú podkovu na kline zavesenú, tá mu svietila — krajšie, ako čo by štyri
         sviečky mal zažaté! S tým ho išiel omeldovať kráľovi, že ten a ten sluha má striebornú
         podkovu z koňa a tou si svietieva. Kráľ ho dal k sebe zavolať a takto mu povedal: </p><p>„Synku, počul som, že máš striebornú podkovu z koňa. Kde si ju vzal?“ </p><p>„Pravda je, našiel som ju, keď som s pánom cestoval do tohto mesta.“ </p><p>„Dobre! Keď ju máš, toho koňa mi došikovať musíš, z ktorého je tá podkova! Peňazí ti
         dám, koľko chceš na cestu, ale koňa došikovať mi musíš, lebo jestli mi ho nedošikuješ, dám
         ti hlavu zoťať bez všetkého práva!“ </p><p>S tým princ odišiel od kráľa do svojej maštale. Pustil sa do plaču v maštali a
         rozhutoval si, kde on toho strieborného koňa vezme. S tým mu prišlo do rozumu, že jemu
         voľakedy Zlatý človek povedal to, že keď s ním zle bude, aby prišiel k slnka východu, že ho
         tam nájde a že mu bude na pomoci. Princ si obsedlal koňa, na ktorom sa on voľakedy vybral
         od otca, sadol si naňho a vybral sa na cestu. Išiel, išiel ďaleko. Trvali týždne, trvali
         mesiace, až prišiel on raz na jednu veľkú zelenú lúku, kde bol jeden juhás,<sup>[<a name="d56e2794" href="#ftn.d56e2794" class="footnote">35</a>]</sup> ktorý veľmi veľa oviec mal. On postál pri juhásovi a pýta sa ho: </p><p>„Čie sú to tak pekné ovce, tak veľa?“ </p><p>S tým mu juhás odpovedal: </p><p>„To sú Zlatého človekove.“ </p><p>S tým sa veľmi potešil. Povedal juhásovi, aby mu ukázal, kde býva ten Zlatý človek.
         Juhás ho zaviedol na jeden vŕštek a odtiaľ mu ukázal zlatý kaštieľ, čo sa od zlata ligotal: </p><p>„V tom kaštieli býva Zlatý človek.“ </p><p>S tým vytiahol princ z vačku sto zlatých a juhásovi dal prepitné. A pohol sa na cestu ku
         kaštieľu. Kade kôň išiel, všade zlaté kvietky kvitli. Zlatý človek čakal ho pred kaštieľom,
         aj s bandou aj s troma dcérami, lebo vedel, že už ide. Keď ta prišiel, najstaršia dcéra mu
         hneď chytila koňa. Stredná a najmladšia ho skladali z koňa a zaviedli ho do svojej
         svetlice. Najstaršia zaviedla koňa do maštale a dala mu žrať. S tým sa všetci zišli
         dovnútra, pili, jedli a mulatovali. </p><p>Prišiel večer, posteľ mu popravili, on si ľahol a spal. Aj tri dcéry tam spali. Tie
         zavčasu ráno vstali, poriadok si urobili a fruštik navarili. Keď fruštik bol hotový, vstal
         aj princ hore a začali fruštikovať. Banda im hrala, keď pili, jedli. </p><p>Keď sa nafruštikovali, Zlatý človek sa ho pýta: </p><p>„No, synku, čo je s tebou, v akej núdzi si?“ </p><p>„Prosím ich, keď som s mojím pánom cestoval do toho a toho mesta, našiel som jednu
         striebornú podkovu. S tou som svietieval u toho a toho kráľa a kamaráti ma vyzradili pred
         kráľom. Kráľ mi to povedal, že ak mu toto koňa nedošikujem, z ktorého je strieborná
         podkova, že mi dá hlavu zoťať.“ </p><p>Zlatý človek mu povedal: </p><p>„Ukáž, synku, čo je to za podkovu!“ </p><p>Z vrecka vytiahol podkovu, podal Zlatému človekovi do ruky. </p><p>„Synku, veď je to z môjho koňa podkova. To som si ja stratil, keď som tade išiel. Neboj
         sa nič, synku, ja ti toho koňa došikujem. Hybaj s mojimi troma dcérami do záhradky, tie ti
         budú šiť jednu košeľu bielenú a budú ťa učiť jednu pesničku! Zakým sa ty tú naučíš, tie ti
         tú košeľu ušijú.“ </p><p>Tak sa aj stalo. Pesničku sa naučil a košeľu ušili. A Zlatý človek koňa došikoval. Na
         tej košeli bolo vyšité zlatými literami, že kto je on a čo je on a s tým mu Zlatý človek
         koňa oddal a tak mu povedal: </p><p>„Tu máš tohto koňa a jeden zlatý kolovrat. Keď domov prídeš, koňa oddaj kráľovi. Ráno,
         keď si kone opatríš v maštali, košeľu si obleč, čo ti moje dcéry ušili, na seba, hybaj sa k
         studni umývať na dvor, zlatý kolovrat si vezmi k studni so sebou! Keď sa budeš umývať, tú
         pesničku si spievaj, čo ťa moje dcéry naučili. Ako si ty budeš spievať, ten kolovrat sa tak
         bude vrtieť. To princezná zazrie a bude chcieť kúpiť od teba ten kolovrat.“ </p><p>On tak urobil. Keď prišiel domov, kráľovi oddal koňa. Kráľ sa veľmi zaradoval peknému
         striebornému koňovi. Princa zavolal k sebe na večeru. Keď sa navečerali, takto mu hovorí: </p><p>„Teším sa, že si mi došikoval takého pekného koňa. Čo si za to pýtaš peňazí, to ti dám.“ </p><p>„Veľmi pekne sa poďakujem najjasnejšiemu kráľovi. Dosť, že som s nimi večeral, ja peňazí
         nežiadam, však ja mám viac ako oni!“ </p><p>S tým sa mu princ poďakoval za večeru a odišiel do maštale. </p><p>Naráno deň išiel sa k studni umývať. Košeľu si na seba obliekol a kolovrat vzal k
         studni. Ako si spieval, kolovrat sa tak vrtel. Princezkina guvernantka<sup>[<a name="d56e2843" href="#ftn.d56e2843" class="footnote">36</a>]</sup> počula pekne spievať na dvore. Vyšla vonka zo svetlice a dívala sa k studni.
         Zazrela tam jedného mladého človeka spievať a kolovrat sa pri ňom vrtel. Povie princeznej: </p><p>„Nech len idú skoro pozrieť! Tam je mladý človek, ktorý pekne spieva, a kolovrat sa pri
         ňom vrtí.“ </p><p>Princezná vyšla zo svetlice a dívala sa k studni. Zazrela zlatý kolovrat. Ako sa
         spievalo, tak sa vrtel. Ten sa jej veľmi zaľúbil. Hneď poslala guvernantku opýtať sa, či
         nepredá ten zlatý kolovrat. On povedal, že áno. Tá prišla naspäť s odpoveďou princeznej, že
         ho predá. Princezná ju poslala naspäť, aby sa spýtala, za čo. Ale princ odpovedal: </p><p>„Kto chce kolovrat kúpiť, ten nech sa so mnou jedná!“ </p><p>Potom ho princezná dala k sebe zavolať hore. Vošiel k princeznej do svetlice, ona sa ho
         pýta, čo chce za ten kolovrat. </p><p>„Ja som nie kupec; ak mi ukážu holé nohy po členky, tak im ho dám!“ </p><p>Princezná sa naňho tuho díva a to mu hovorí: </p><p>„Čo oni chcú zo mňa voľáku maškaru robiť, prečo by som ja holé nohy ukazovala? Nebude im
         lepšie, keď im dám veľa peňazí za kolovrat?“ </p><p>Princ povedal: </p><p>„Ja peňazí mám viac ako oni. Keď sa im neľúbi, nemusia kúpiť!“ </p><p>Princezná sa mu tuho na prsia dívala, kde on mal zlatými literami vyšité, kto je, čo je.
         On sa potom od nej odobral. Ale ho princezná vrátila. Rozkázala guvernantke, aby jej vyzula
         topánky, a potom ukázala holé nohy po členky. Keď mu ich ukázala, kolovrat zlatý jej oddal.
         Ona mu povedala: </p><p>„No vidia, čo z toho majú? Nebolo by im lepšie, keby im bola dala hromadu peňazí?“ </p><p>On jej to povedal, že aspoň sa mu vôľa vyplnila, že on peniaze nežiada, že peňazí má
         dosť. A s tým odišiel do svojej maštale. </p><p>Potom zas po svetlo nechodil, zlatou podkovou svietil. Za dlhý čas to trvalo tak, ale ho
         spozorovali a mudrovali, prečo ten nechodí po svetlo. Zas išli ku kľúčovej dierke na
         maštali a dívali sa do maštale. Videli, že má zlatú podkovu na kline zavesenú. Tá svietila
         jasnejšie, akoby osem sviečok svietilo. Zas ho išli kráľovi omeldovať, že ten istý sluha má
         včuľ zlatú podkovu. Kráľ ho dal zavolať. </p><p>„Synku, počul som, že máš zlatú podkovu!“ </p><p>„Áno, pravda je, mám. Keď som s mojím pánom cestoval, vtedy som našiel.“ </p><p>„No, vieš čo, synku, rád ťa mám, že si mi strieborného koňa došikoval, ale včuľ mi aj
         toho zlatého došikovať musíš, z ktorého je tá podkova zlatá! Lebo jestli mi ho nedošikuješ,
         hlavu ti dám zoťať! Peňazí ti dám, koľko chceš na cestu, ale mi koňa došikovať musíš!“ </p><p>S tým mu on povedal: </p><p>„Ja peňazí nežiadam, ja mám peňazí dosť.“ </p><p>Odišiel do maštale zase len smutný, zase len plakal, že toho jedného koňa došikoval, ale
         toho druhého ako došikuje? </p><p>S tým mu zas do rozumu prišiel ten Zlatý človek. Včuľ si sadol na toho strieborného koňa
         a prišiel zas na veľkú lúku a našiel tam kanása,<sup>[<a name="d56e2891" href="#ftn.d56e2891" class="footnote">37</a>]</sup> čo, prepytujem, veľa ošípaných pásol. Keď k nemu prišiel, pýtal sa ho, čie sú
         to tie pekné tučné ošípané. Ten mu hovorí: </p><p>„To sú Zlatého človekove.“ </p><p>„Nech mi ukážu, kde býva ten Zlatý človek.“ </p><p>Ten ho zaviedol na jeden vŕštek a ukázal mu zlatý kaštieľ: </p><p>„Tam býva ten Zlatý človek!“ </p><p>Princ vytiahol sto zlatých z vačku a dal prepitné kanásovi. </p><p>Potom sa pohol ku kaštieľu. Kade išiel, všade zlaté kvietky kvitli za jeho koňom. Zlatý
         človek ho zas čakal pred zlatým kaštieľom s bandou a s troma dcérami. Keď ta prišiel,
         najstaršia chytila koňa, stredná a najmladšia ho skladali z koňa a zaviedli do svetlice. A
         najstaršia zaviedla koňa do maštale a nakŕmila ho ako načim. Zišli sa všetci dohromady,
         zase jedli, pili, mulatovali a banda im hrala. Prišiel večer, posteľ mu porichtovali, ľahol
         si a spal do rána. </p><p>Ráno, keď vstal hore, všetko bolo v poriadku, fruštik bol hotový. Sadli k fruštiku
         všetci, pili a jedli. </p><p>Keď sa nafruštikovali, Zlatý človek sa ho zas pýta: </p><p>„Synku, čo je s tebou? V akej núdzi si?“ </p><p>Zas mu princ odpovedal, že vtedy a vtedy našiel zlatú podkovu z koňa, tou si svietieval,
         kamaráti ho vyzradili pred kráľom a kráľ mu povedal, že: „Ak mu nedošikujem toho koňa, z
         ktorého je tá zlatá podkova, dá mi hlavu zoťať!“ </p><p>„Ukáž, synku, tú podkovu, čo je to za ňu!“ </p><p>Princ ju vytiahol z vačku a podal. Zlatý človek vzal podkovu do ruky a povedal: </p><p>„Synku, to je podkova z môjho koňa! Keď som tade cestoval, vtedy môj kôň stratil
         podkovu. Neboj sa nič, ja ti toho koňa došikujem! Hybaj s mojimi troma dcérami do zlatej
         záhradky, tie ti budú šiť jednu košeľu a budú ťa učiť jednu pesničku! Zakým sa ty tú
         pesničku naučíš, zavtedy ti tú košeľu ušijú a ja ti zavtedy koňa došikujem.“ </p><p>Na tej košeli na prsiach bolo zas vyšité zlatými literami, kto je on a čo je on, ale
         zrozumiteľnejšie, ako vtedy bolo. </p><p>Zlatého koňa mu došikoval Zlatý človek a pýta sa ho: </p><p>„Už si sa naučil tú pesničku?“ </p><p>On mu odpovedal: </p><p>„Už som sa naučil.“ </p><p>„No, tu máš toho zlatého koňa a tu máš jeden zlatý belčov.“ A v tom belčove bolo jedno
         zlaté dieťa. „Keď prídeš domov, koňa oddaj kráľovi a túto košeľu, čo ti moje dcéry ušili,
         obleč na seba ráno, keď kone opatríš a k studni sa pôjdeš umývať. Zlatý belčov si vezmi so
         sebou a tú pesničku si spievaj, čo ťa moje dcéry naučili. Keď to princezná zazrie, tá to od
         teba kúpi. Za inšie za nič ho nepredaj, len keď ti ukáže holé nohy po kolená!“ </p><p>S tým sa Zlatému človekovi poďakoval a išiel naspäť ku kráľovi. Kráľovi koňa oddal a
         kráľ sa veľmi tešil zlatému koňovi. Kráľ ho zas zavolal k sebe na večeru. Keď sa
         navečerali, pýtal sa: </p><p>„Čo žiadaš, že si mi už dva také pekné kone došikoval?“ </p><p>On mu hovorí: </p><p>„Nežiadam nič; dosť, že som s najjasnejším kráľom večeral.“ </p><p>Potom išiel do maštale svojej naspäť. </p><p>Ráno, keď si kone opatril, košeľu si obliekol a išiel k studni aj so zlatým belčovom. On
         sa tam umýval a tú pesničku si spieval, čo ho tie tri sestry naučili. Ako si on spieval,
         tak sa belčov kolísal a to dieťa tak nariekalo. Počula zase princeznina guvernantka, že na
         dvore zas voľakto pekným hlasom spieva. Vyšla von zo svetlice na gánok a dívala sa k
         studni. Zazrela tam mladého človeka, zlatý belčov vedľa neho so zlatým dieťaťom. Ako si on
         spieval, belčov sa tak kolísal a dieťa tak nariekalo. Išla ona k princeznej, hovorí jej
         takto: </p><p>„Nech len idú von pozrieť! Tu jeden mladý človek pri studni má jeden zlatý belčov a v
         ňom zlaté dieťa. Ako si on spieva, tak sa belčov kolíše a dieťa tak narieka.“ </p><p>Vyšla princezná vonka. Tá to zazrela a veľmi sa jej zaľúbilo. Hneď poslala guvernantku k
         studni, aby sa ho išla opýtať, či nepredá ten zlatý belčov s tým dieťaťom. On jej
         odpovedal, že predá. S tým išla guvernantka naspäť k princeznej. Princezná ho dala hore
         zavolať. </p><p>Keď prišiel mladý princ do svetlice princezninej, princezka sa opýta, čo žiada za ten
         zlatý belčov. On jej to odpovedal: </p><p>„Ja im jedným slovom poviem, až sa im bude ľúbiť, dobre, až nie, aj tak dobre. Ja im ten
         zlatý belčov dám, až mi nohy holé po kolená ukážu!“ </p><p>Princezka sa zas tuho díva na jeho prsia a číta zlaté litery a rečami ho skusuje. Ona mu
         odpovedala: </p><p>„Prečo by som ja svoje holé nohy ukazovala, čo oni chcú zo mňa voľáku komédiu robiť? Ja
         im dám peňazí, koľko chcú, ale nohy im ukazovať nebudem!“ </p><p>S tým princ povedal: </p><p>„Dobre, keď nechcú, nemusia, idem preč!“ </p><p>Išiel on zo svetlice, ona ho naspäť vrátila, hovorí mu takto: </p><p>„Nono, čo s nimi človek nemôže ani špásovať?“<sup>[<a name="d56e2970" href="#ftn.d56e2970" class="footnote">38</a>]</sup>
      </p><p>S tým guvernantku zavolala naspäť, rozkázala si topánky zhodiť a ukázala mu holé nohy po
         kolená. S tým mu povedala: </p><p>„Čo z toho majú? Aký choseň? Nebolo by im lepšie, keby im bola dala hromadu peňazí?“ </p><p>On jej to odpovedal, že on má viac peňazí ako ona, tým že sa mu aspoň vôľa vyplnila.
         Odobral sa od nej a išiel do svojej maštale. </p><p>Zas si kone opatroval, ako bolo načim. Po svetlo nikdy nechodieval a vždy mal krajšie
         kone ako tí druhí. Tí mu to závideli a zase špekulovali, čo ten môže mať. On vyložil
         diamantovú podkovu na klin a tou si svietieval. Tí druhí kamaráti zas ho vystrahovali a
         išli kráľovi meldovať, že ten istý sluha má diamantovú podkovu. Kráľ ho dal k sebe zavolať
         zas a povedal mu takto: </p><p>„Počul som, synku, že ty máš diamantovú podkovu.“ </p><p>On netajil nič. Povedal: </p><p>„Áno, mám. Keď som ja s mojím pánom cestoval sem, vtedy som ju našiel.“ </p><p>„Vieš čo, synku, došikoval si mi pekné dva kone, ale aj toho mi došikovať musíš, z
         ktorého je tá diamantová podkova! Peňazí ti dám, koľko chceš na cestu, ale mi ho došikovať
         musíš, lebo inak ti dám hlavu zoťať!“ </p><p>Zas smutný odišiel od kráľa do svojej maštale. Rozmýšľal si, smutný, že kde on toho koňa
         vezme. Prišlo mu zas do rozumu, že jemu voľakedy povedal Zlatý človek, aby len išiel k
         slnka východu, že ho tam nájde, že mu bude na pomoci. S tým si on sadol na zlatého koňa a
         išiel ešte tuhšie ako na tom striebornom koňovi, až prišiel zas na jednu širokú lúku, kde
         jeden pastier veľa pekných kráv pásol. Pri ňom postál a pýtal sa ho: </p><p>„Čie sú to také pekné kravy a tak veľa?“ </p><p>Ten mu odpovedal: </p><p>„To sú jedného Zlatého človekove.“ </p><p>S tým mu povedal princ, aby mu išiel ukázať, kde ten Zlatý človek býva. Pastier sa
         zobral s ním na jeden vŕštek a ukázal mu Zlatého človekov kaštieľ. Princ sto zlatých
         vytiahol z vačku a dal pastierovi prepitné. </p><p>Princ sa pohol ku kaštieľu. Kade stúpil s koňom, všade zlaté kvietky kvitli za ním.
         Zlatý človek ho čakal pred kaštieľom s bandou aj s troma dcérami. Najstaršia mu chytila
         koňa, stredná a najmladšia ho skladali a do svetlice zaviedli. Najstaršia koňa opatrila,
         ako bolo načim. Zišli sa dokopy, pili, jedli a mulatovali a banda im hrala. Prišiel večer,
         princ si ľahol a spal do rána. </p><p>Ráno, keď hore vstal, fruštik bol hotový a všetko v poriadku. Zas len pili a jedli. </p><p>Keď sa nafruštikovali, Zlatý človek sa ho pýta: </p><p>„Synku, čo je s tebou, v akej núdzi si?“ </p><p>On mu takto odpovedal: </p><p>„Keď som ja s mojím pánom cestoval do toho a toho mesta, našiel som ja jednu diamantovú
         podkovu. Tou som si svietieval, kamaráti ma vystrahovali a kráľovi omeldovali, že mám
         diamantovú podkovu. Kráľ mi povedal, že jestli mu toho koňa nedošikujem, z ktorého je tá
         podkova, že mi dá hlavu zoťať.“ </p><p>„Ukáž, synku, čo je to za podkovu?“ </p><p>Vytiahol z vrecka podkovu a podal do ruky Zlatému človekovi. Zlatý človek hovorí: </p><p>„Synku, však je to z môjho koňa podkova! Keď som ja tade cestoval, ja som si vtedy
         stratil. Neboj sa nič, ja ti toho koňa došikujem! Pôjdeš s mojimi troma dcérami do
         záhradky, tie ti budú šiť jednu košeľu a budú ťa učiť jednu pesničku. Zakým sa pesničku
         naučíš, zavtedy ti ony ušijú košeľu a ja ti zavtedy koňa došikujem.“ </p><p>Košeľu mu ušili a pesničku sa naučil a koňa mu Zlatý človek došikoval. Pýta sa ho Zlatý
         človek: </p><p>„Už si sa naučil tú pesničku?“ </p><p>„Už som sa naučil.“ </p><p>„Tu máš tohto diamantového koňa a tu máš jednu zlatú sliepku s dvanástimi kurenci a
         druhú so štyriadvadsiatimi. Tohto koňa oddaj kráľovi, aj sliepku s dvanástimi kurenci.
         Naráno, keď si kone opatríš, túto košeľu si vezmi na seba, sliepku so štyriadvadsiatimi
         kurenci vezmi k studni, keď sa pôjdeš umývať, a tú pesničku si spievaj, čo ťa moje dcéry
         naučili. Ako si ty budeš spievať, tak tie kurence budú štebotať, princezná to zazrie a tá
         ich od teba kúpi. Ale ich za inšie za nič nedaj, len keď ukáže po pás holé telo.“ </p><p>S tým sa poďakoval Zlatému človekovi a prišiel naspäť ku kráľovi. Kráľovi koňa oddal, aj
         sliepku s dvanástimi kurenci. Kráľ ho zavolal k sebe na večeru. Keď bolo po večeri, hovorí
         mu takto: </p><p>„Synku, veľmi sa teším, že si mi také pekné tri kone došikoval, aj s dvanástimi kurenci
         sliepku. Čo za to žiadaš peňazí, ti dám, koľko chceš!“ </p><p>„Najjasnejší kráľu, ja nežiadam nič. Však ja peňazí mám viac ako oni, za to sa pekne
         poďakujem. Dosť, že som s najjasnejším kráľom večeral!“ </p><p>S tým sa odobral a išiel do svojej maštale. </p><p>Ráno, keď hore vstal, kone si opatril, košeľu na seba obliekol a išiel sa k studni
         umývať. Sliepku so štyriadvadsiatimi kurenci so sebou vzal. Ako si spieval, kurence tak
         štebotali. Princezkina guvernantka zas počula pekný hlas pri studni. Zavolala princezku
         vonka a povedala: </p><p>„Pri studni jeden mladý človek pekne si spieva, sliepku so štyriadvadsiatimi kurenci má
         pri sebe, a ako spieva, tie tak štebocú.“ </p><p>Princezke sa to veľmi zaľúbilo. Dala ho k sebe zavolať a pýta sa ho, čo žiada za tie
         kurence. On je to odpovedal: </p><p>„Ja im jedným slovom poviem, až sa im bude ľúbiť, dobre, až nie, aj tak dobre. Až mi
         ukážu holé telo po pás, tak im ich dám.“ </p><p>Princezka tuho sa díva na jeho košeľu. Zlaté litery číta a tam bolo zreteľne všetko
         vypísané, kto je on a čo je on a čo sa s ním stalo. Ale ho predsa v rečiach skusovala a
         šomrala naňho, prečo by ona holé telo ukazovala, či on chce z nej voľáku komédiu robiť? S
         tým sa princ zobral preč od nej. Ona mu z koša uchvatla jedno zlaté kura. </p><p>„To nerobí nič,“ a išiel preč. </p><p>Keď vyšiel do kuchyne, ona ho zavolala naspäť: </p><p>„No, čo s nimi človek ani špásovať nemôže?“ </p><p>Vošiel naspäť k princeznej, ona nevedela, či od pásu dolu alebo hore má svoje telo
         ukázať. S tým sa vyzliekla donaha. Chytila ho okolo hrdla a bozkala ho a povedala mu takto: </p><p>„Duša moja, ty budeš môj a ja tvoja! Nás žiaden viac nerozlúči, len graca<sup>[<a name="d56e3058" href="#ftn.d56e3058" class="footnote">39</a>]</sup> a motyka!“ </p><p>Potom sa obliekla a zacengala k otcovi. Otec prišiel k nej a tak mu povedala: </p><p>„Najjasnejší tatík, toto bude môj muž, a ja jeho manželka!“ </p><p>Hneď povedala, čo sa s ním stalo, že nie je ten princ, čo je v školách, ale tento istý.
         Kráľ sa tomu tiež veľmi zaradoval, že ten, čo mu také pekné tri kone došikoval, je princ a
         nie sluha, a že mu dá dcéru za manželku. Vtedy dvanástich princov zo školy dal k sebe
         došikovať a povedal im kráľ jednu hádku: </p><p>„Čo by taký bol hoden, ktorý človeka sprisahá a z veľkého stupňa na malý ho znesie?“ </p><p>Istý husár, ktorý menovaný bol ako princ, povedal: </p><p>„Nič inšie nie je hoden ten človek, len štyri mladé kone von vyviesť z maštale, ruky,
         nohy jeho poviazať na chvosty a roztrhnúť ho na štyri strany!“ </p><p>Kráľ mu to odpovedal: </p><p>„Čo si si vyvolil, to sa s tebou stane! Ty si s týmto princom tak urobil, tak tebe život
         odoberiem!“ </p><p>Štyri kone dal vyviesť vonka, husárovi ruky, nohy dal poviazať s chvosty. Kone rozšibali
         a husára na štyri strany roztrhli. Na pamiatku toho v tom meste na každý uhol štvrť z neho
         dal pribiť. </p><p>Včuľ hneď kráľ chcel, aby sa princ zosobášil s jeho dcérou. Princ mu ale to povedal, že
         on nebude sa sobášiť zavtedy, zakým ten istý nepríde na jeho veselie, čo mu bol na pomoci.
         S tým sa kráľ s princom vybral na cestu. Kráľ si sadol na zlatého koňa a princ na
         diamantového. Tuho oni išli k slnka východu. Zas prišli na jednu širokú veľkú lúku, kde
         jeden koniar veľmi veľa pekných koni pásol. Pri ňom postáli a pýtali sa ho: </p><p>„Čie sú to také pekné kone?“ </p><p>On im to odpovedal, že sú to jedného Zlatého človekove. Princ mu povedal, aby im išiel
         ukázať ten kaštieľ, kde býva ten Zlatý človek. On ich zaviedol na jeden vŕštek a ukázal im
         kaštieľ. S tým kráľ vytiahol sto zlatých z vačku a princ dvesto zlatých a koniarovi dali
         prepitné. </p><p>S tým sa pohli na cestu ku kaštieľu. Kade išli, všade zlaté kvietky kvitli za nimi.
         Zlatý človek ich čakal pred kaštieľom s bandou aj s troma dcérami. </p><p>Keď prišli ta, hneď najstaršia dcéra kráľovi chytila koňa a Zlatý človek ho skladal
         dolu. Princovi chytila koňa stredná dcéra a najmladšia ho skladala. Kone zaviedli do
         maštale a kráľa a princa do svetlice. Tam pili, jedli a mulatovali. A banda im hrala až do
         večera. Večer si ľahli, spali až do rána. </p><p>Ráno, keď hore vstali, fruštik bol hotový. Sadli k fruštiku, pili, jedli a mulatovali.
         Keď sa nafruštikovali, Zlatý človek pýta sa princa: </p><p>„Synku, no čo je s tebou?“ </p><p>„Prišiel som po nich na moje veselie. Ja sa mám ženiť, tohto kráľovu princeznú za ženu
         vziať. Tak, že mi oni boli tak na pomoci, chcem, aby aj oni boli na mojom veselí aj s ich
         dcérami.“ </p><p>Zlatý človek mu tak odpovedal: </p><p>„Máš šťastie, synku, za to a za to som ti ja bol na takej pomoci, že si na zlé skutky
         ani nepomyslel, keď si bol u mňa s mojimi dcérami v svetlici a spal s nimi. Tak za to som
         ti bol na dobrej pomoci. Včuľ ja s tebou pôjdem, ale dcéry nemôžu ísť.“ </p><p>S tým sa vybrali na cestu a prišli až ku kráľovi. Kráľ povedal princovi: </p><p>„No, osobáš sa!“ </p><p>Princ mu odpovedal, že on ešte sobášiť sa nemôže s ňou. Že aj on je kráľovský syn, on má
         ešte otca aj mater živých, on chce, aby boli aj tí na jeho veselí. </p><p>S tým sa vybral kráľ aj s princom k princovmu otcovi. Keď prišli do toho mesta, kde
         princov otec býval, vošli dovnútra ku kráľovi. Kráľ sa veľmi čudoval, že bez všetkého chýru
         takí neznámi králi k nemu prišli. On ich privítal obidvoch a syna si nepoznal; až keď sa
         dali do vyprávky, rozpovedal princ, že je on jeho vlastný syn, že on prišiel volať otca na
         veselie, že si má brať za ženu dcéru prítomného kráľa. Otec sa veľmi zaradoval, chytil syna
         okolo hrdla a bozkal ho, že predsa z jeho syna nie je lump, ale že si berie princeznú za
         ženu a že bude predsa kráľ z neho. Matka princova bola nezdravá, tá s nimi nešla na to
         veselie. Zobrali sa všetci traja na cestu a s tým išli. </p><p>Ako oni idú, idú, prišli na tú krížnu cestu, kde ten potok bol, kde ho husár sprisahal,
         že musí byť jeho sluhom. Tam povedal svokrovi a svojmu otcovi, aby len išli, že však ich on
         dohoní. Tí išli po ceste, kde mali ísť a on pravou cestou odrazil sa cez potok preč od nich
         a tak si pomyslel: ,Veľa som ja žiaľu a starosti podstúpil pre vás, ako som odišiel od
         otca, včuľ ma očakávajte a želejte nado mnou, kde som sa podel!‘ Králi prišli domov a on sa
         nenavrátil. </p><p>Počul on o jednom kráľovi, ktorý mal dcéru. Tá dcéra bola na vydaj, tak on išiel
         probovať, ako ju on môže dostať. Išiel, išiel za dlhé časy, až prišiel do jedného mesta.
         Bol akurát na ten deň veľký sviatok. On bol bohabojný človek, išiel do kostola. Keď prišiel
         do toho kostola, videl tam jednu umrlčiu truhlu, v ktorej mŕtve telo ležalo. Plná truhla
         slín napľuvaná. On sa čudoval nad tým, čo to môže byť. Tam každý človek, ktorý do kostola
         vošiel, musel napľuvať. On už mŕtve telo bol prešiel, prišiel k nemu jeden človek a hovorí
         mu tak: </p><p>„Prečo na to mŕtve telo nenapľuváš?“ </p><p>On odpovedal: </p><p>„Keď pôjdem naspäť, napľujem dva razy.“ </p><p>Keď išli von z kostola všetci ľudia na mŕtveho pľuvali, on zas nepľuval. Zas ho tam
         pristavili, aby napľuval, že má dva razy napľuvať. On sa ich teda pýtal, kto je ten mŕtvy a
         prečo naňho pľuvajú. Vtedy povedali tak, že to bol jeden bohatý mäsiar voľakedy, že bol
         veľa ľuďom dlžný do mesta, potom schudobnel a umrel, a včuľ tí dlžníci, čo peniaze pri ňom
         stratili, za pomstu naložili, aby všetci ľudia naňho pľuvali, zakým sa nenájde taký človek,
         ktorý zaňho všetku dlžobu vyplatí. Vtedy im on to povedal, že on zaplatí zaňho všetku
         dlžobu radšej, akoby mal naňho napľuvať, len aby si poznášali písma, komu je čo dlžný, a
         pri jeho prítomnosti ho musia pochovať. Keby jemu peniaze na pohreb nezvýšili, vtedy ho
         musia z poskladaných peňazí pochovať. Keď všetkých povyplácal, nezostalo mu ani na chleba,
         aj koňa musel predať, ostali mu len dva grajciare. </p><p>Potom sa bral ďalej k tomu kráľovi, čo mal dcéru na vydaj. Ako on išiel, bol už aj
         hladný aj smädný a zašla ho noc v jednej hore. Hladný, smädný, unovaný ľahol si pod jeden
         dub spať. O polnoci prišiel k nemu jeden Veľký človek, ktorý mal veľký nôž v ruke, pol
         bieleho chleba pod pazuchou a kus slaniny. Princ spal horeznak. Človek ho kopol do nôh: </p><p>„Ty, vstaň hore!“ </p><p>Keď vstal hore, pozrel na Veľkého človeka. Pýta sa tento princa: </p><p>„Hladný si?“ </p><p>„Veru som ja hladný.“ </p><p>„No, tu máš slaninu a chlieb, jedz!“ </p><p>Princ si zajedol aj chleba aj slaniny. Keď si zajedol, pýta sa ho ten istý človek, kde
         ide. Princ mu odpovedal, že ide k tomu a k tomu kráľovi, čo má dcéru na vydaj, ktorá je
         vychýrená po krajinách, že kto jej rozkaz vykoná, že toho bude žena. A kto sa na to chytí a
         nevykoná, tomu že dá hlavu zoťať. Ten Veľký človek mu povedal: </p><p>„Vieš čo, synku, ty to sám nevykonáš, lež keď pôjdem aj ja s tebou, spolu vykonáme, až
         sa potom so všetkým napoly rozdelíme.“ </p><p>Princ na to pristal. </p><p>S tým sa zobrali a prišli k tomu kráľovi. Keď prišli k zámku, Veľký človek poslal princa
         dovnútra a on ostal vonku pri bráne stáť, aby sa išiel meldovať princezke, že on chce tie
         rozkazy vyplniť, a keď mu dá rozkaz, aby mu prišiel povedať, čo je to za rozkaz. Tak on
         išiel dovnútra a meldoval sa kráľovi. Kráľ mu povedal, keď ho zazrel: </p><p>„Synku, šanujem ťa. Vidím, že si poriadny chlapák, škoda ti bude, keď sa chytáš na tieto
         veci!“ </p><p>On sa ale nedal odhovoriť, že on to vykoná. Vtedy ho predviedol pred princezku. Tá mu
         dala jeden rozkaz. Ukázala mu jednu izbu a tak mu povedala: </p><p>„Keď si sa ty na to chytil, že ma chceš mať za ženu, tak počuj: jestli v tejto izbe ráno
         o ôsmej hodine nebude päťdesiat okovov medených peňazí, päťadvadsať strieborných a pätnásť
         okovov zlatých peňazí, vtedy ti dám hlavu zoťať!“ </p><p>Princ ostal smutný a rozmýšľal si, kde tak veľkú sumu tak nachytro môže vziať. S tým
         povedal: </p><p>„Dobre! Ale mám tu jedného kamaráta, idem sa s ním trocha pozhovárať.“ </p><p>„Dobre! Môžeš ta ísť, však mi už neujdeš!“ </p><p>Vyšiel vonka a rozpovedal vec človekovi. Ten mu povedal: </p><p>„Neboj sa nič, synku! Smele môžeš do rána spať, na ôsmu hodinu to bude všetko tam
         hotové. O ôsmej hodine hybaj jej meldovať, že je všetko v poriadku, ale s ňou nič nemaj,
         zakým ti ja nepoviem!“ </p><p>Ráno, keď vstal, išiel pozrieť a všetko bolo tak hotové, ako malo byť. Išiel k
         princeznej a omeldoval jej, že je už všetko v poriadku. Princezná, keď to uvidela, chytila
         ho okolo hrdla a bozkávala ho, k sebe ho priťahovala všelijako, ale on sa od nej odťahoval
         preč. Keď videla princka, že nič s ňou nechce mať, odstrčila ho od seba preč a takto mu
         povedala: </p><p>„Hop, ty pes, ešte si nie môj ani ja tvoja, ešte sú dva rozkazy nazad! Druhý rozkaz je
         to: vidíš tento môjho otcov zámok? Na tomto mieste pred mojimi oblokmi musí byť kaštieľ zo
         samého vosku a na kaštieli veľká, krásna záhrada, v tej záhrade jeden rybník, v tom rybníku
         zlaté ryby, v tej záhrade všelijaké stromy, každý s inším zrelým ovocím, na tých stromoch
         zlaté klietky a v tých klietkach zlaté vtáky, každý aby inak spieval a do môjho obloka
         hrozno aby viselo, keď ja ráno hore vstanem, aby som mohla z neho jesť. Až to na ôsmu
         hodinu ráno nebude hotové, tak ti dám hlavu zoťať!“ </p><p>Princ išiel zas o radu k tomu Veľkému chlapovi. </p><p>„Neboj sa, synku, nič,“ povedal mu ten, „smele spi do rána, ráno bude na ôsmu všetko
         hotové; hybaj, melduj princke, ale s ňou nemaj nič!“ </p><p>Spal princ do rána. Ráno, keď vstal a pozrel sa, našiel všetko v poriadku. Išiel princke
         meldovať. Princka pozrela a videla, že je všetko tak, ako si žiadala. Chytila ho okolo
         hrdla, bozkávala ho a k sebe priťahovala, ale princ sa od nej odťahoval preč. </p><p>Keď videla, že nič s ňou nechce mať, odstrčila ho od seba preč: </p><p>„Hop, ty pes, ešte si nie môj ani ja tvoja, ešte je jeden rozkaz nazad! Tretí rozkaz
         bude toto,“ a ukázala mu zlatý prsteň na malom prste: „až tento prsteň nebude o ôsmej
         hodine ráno na tvojom prste, tak ti dám hlavu zoťať!“ </p><p>Vtedy zas išiel o radu k tomu Veľkému človekovi. </p><p>„Synku,“ povedal tento, „toto je ťažká vec! Tie dve sme vykonali, ale túto tretiu ako
         budeme môcť vykonať? Len hybaj dovnútra a spi do štyroch hodín! Až ho o štvrtej hodine ráno
         nebudeš mať pod hlavou, tak je koniec tvojmu životu!“ </p><p>Princ vrátil sa naspäť do svojej izby a bol utrápený. Ľahol si, ale mu spať nedalo. Keď
         bola jedna hodina po polnoci, už pod hlavou pozeral, ale tam nič nenašiel. Zas si ľahol za
         malú chvíľu a spal a každú polhodinu pozeral pod hlavou. Akurát o pol štvrtej hodine pozrel
         — a tam ho našiel! Prsteň vzal, položil ho na prst a viac si neľahol, lebo sa bál, že
         prsteň mu skape. </p><p>Ráno o ôsmej hodine išiel k princke ukázať prsteň. Princka, keď ho uvidela, chytila ho
         okolo hrdla, bozkala ho: </p><p>„Už si včuľ môj a ja tvoja!“ </p><p>Otca zavolala dovnútra a povedala mu, čo ten všetko vykonal. Kráľ mu povedal: </p><p>„Čo si vybral, to si môžeš vziať, dcéra moja tvoja bude žena.“ </p><p>Hneď koče prichystali a všetko brali na ne. Všetky peniaze, čo on tú prvú noc v izbe
         našiel, vzal sebou. Sadol si s ňou do hintova a išli spolu. Keď prišli pod tú horu, kde ho
         ten Veľký človek našiel spať, ten ho tam pristavil a povedal: </p><p>„Budeme sa deliť, lebo si ty to sľúbil, že sa so všetkým napoly rozdelíme!“ </p><p>„Áno, sľúbil som.“ </p><p>Vtedy Veľký človek chytil princku za vlasy, hodil ju na zem, vytiahol meč a napoly ju
         preťal. Princovi povedal: </p><p>„Jedna polovica je tvoja a jedna je moja!“ </p><p>Princ nad tým banoval: </p><p>„Prečo si ju radšej nevzal celú?“ </p><p>Veľký človek odpovedal: </p><p>„Dobre je takto, ako som spravil.“ </p><p>Vtedy išiel k princke a z každej polovice vytiahol jedného veľkého hada. </p><p>„Vidíš, synku, prečo som ti ja povedal, aby si s ňou nič nemal, zakým ti ja nepoviem! Tá
         bola čertmi obsantaná,<sup>[<a name="d56e3215" href="#ftn.d56e3215" class="footnote">40</a>]</sup> lebo tá veľa nevinných ľudí dala zmárniť. Aj ten prsteň, čo som jej ho vzal z
         prsta a položil tebe pod hlavu, už mal čert a s ním utekal. Ja som ho chytil vo dverách,
         tri som mu položil na čelo kladivom a prsteň som mu vzal. Keby som sa o jednu chvíľu bol
         omeškal, koniec by bol býval tvojmu životu!“ </p><p>Veľký človek princkino telo poumýval načisto, spolu zložil, dýchol na ňu, a bola stokrát
         krajšia ako dovtedy. </p><p>Veľký človek sa pýtal: </p><p>„Či vieš, kto som ja?“ </p><p>„Nepoznám ťa!“ </p><p>„Ja som ten istý mäsiar, ktorého si vymenil v kostole, kde ľudia naň pľuvali. Ja som sa
         ti odslúžil za to. Včuľ je už čistá, včuľ už môžeš robiť s ňou, čo chceš. Už je tvoja.“ </p><p>Veľký človek zatriasol sa, ostal z neho holub a odletel preč. </p><p>Princ cestoval k svojmu svokrovi, kde ho aj jeho vlastný otec čakal. S ňou sa vyprával
         po ceste a povedal, že on už má ženu, ale žeby sa nebála nič, že však jej veľmi dobre bude
         pri ňom. Ona bude ako prvá guvernantka uňho. A svokra oklamú, že ju on oslobodil od živáňov.<sup>[<a name="d56e3235" href="#ftn.d56e3235" class="footnote">41</a>]</sup> A tie peniaze, čo vezú, že tiež zobral od živáňov. </p><p>S tým prišli k svokrovi a on sa veľmi tešil, aj otec jeho, že sa domov navrátil.
         Spytovali sa ho, kde chodil, čo chodil také dlhé časy. Tak im on povedal, čo a ako a
         preukázal sumu peňazí, že to od živáňov zobral. </p><p>Hneď urobili svadbu, tú prvú princeznú si vzal za ženu a tú druhú, čo so sebou
         došikoval, za prvú guvernantku. Svadbu urobili a vo veľkej láske a svornosti spolu žili. </p><p>O krátky čas prišlo mu jedno písmo, skade prišlo, skade nie, to on nevedel, len bolo
         písané v ňom, aby si dal urobiť jedny železné čižmy a jednu železnú palicu a aby išiel
         vždy, zakým sa mu čižmy všetky nezoderú, a palica dopoly. </p><p>On to vykonal, čo bolo písané. Vybral sa na cestu a manželke to zanechal, aby dali
         nocľah bárskomu, kto k nim na nocľah príde, a do jeho postele aby ho uložili spať. S tým sa
         princ odobral a išiel na cestu. </p><p>Išiel on, išiel, ale nevedel, kde má ísť, len ustavične išiel, zakým sa mu čižmy celé
         zodrali a palica dopoly a z nôh mu už krv išla. Až prišiel on do jedného kostola, kde boli
         dobrí duchovia zhromaždení v kostole. Keď ta prišiel, tak mu povedali: </p><p>„Už si prišiel aj ty?“ </p><p>„Už som prišiel,“ povedal. </p><p>To bol ten cieľ, kde sa on mal ustaviť. Keď bolo po kostole, vtedy odpovedali tí
         duchovia, že už môže ísť naspäť domov. On im to odpovedal: </p><p>„Ako už včuľ pôjdem, keď mám už aj nohy zodraté?“ </p><p>Dobrí duchovia mu povedali tak: </p><p>„Vykresli si z prachu jeden koč, sadni si na ten, ten ťa zanesie až domov!“ </p><p>Koč si vykreslil na prachu, sadol si naň a hneď bol doma na gánku pred jeho zámkom! </p><p>Keď prišiel ta, postavil sa ako jeden starý vandrovný, roztrhaný, zarastený a krvavé
         nohy mal a pýtal si nocľah. Nocľah mu dali a dostal aj dobrú večeru. Jeho manželka
         rozkázala slúžkam, aby mu dali do jej mužovej postele ležať. Slúžky odhovárali princeznú,
         že je krvavý, že tie drahé plachty škoda bude zakrvaviť. Princka im povedala: </p><p>„To nerobí nič, čo mne môj muž zanechal, ja to chcem konať!“ </p><p>Dali ho do tej postele a tam ležal. Tichosť ostala v noci veľká a princ do rána zomrel. </p><p>V noci o dvanástej, keď on umrel, všetky zvony v kráľovskom meste začali samy zvoniť.
         Ľud sa vzbúril všade, čo to môže byť nového. Každý hovoril: </p><p>„Musí v tomto meste jeden svätý človek byť a ten musel zomrieť!“ </p><p>Prišiel im na rozum ten včerajší vandrovný, čo prišiel do mesta na nocľah. Či neumrel
         ten? </p><p>Dívali sa cez kľúčovú dierku dovnútra, kde ležal. Videli naprostred izby mladého princa
         umretého ležať. Dva zlaté svietniky pri hlave mu horeli a dva strieborné pri nohách. Dvaja
         anjeli kľačali podľa neho, mali ruky zložené a modlili sa za hriech, že si dve ženy vzal.
         Vtedy poznali, že je to ten istý princ. </p><p>S tým veľký zármutok ostal v kráľovskom zámku, princa s veľkou parádou pochovali a veľmi
         želeli nad ním, celý kráľovský dom a smútili všetci spolu, aj celé mesto, až dovčuľ majú
         zármutok, až neumreli. </p><p> </p><div class="footnotes"><br><hr align="left"><div class="footnote"><p><sup>[<a name="ftn.d56e2627" href="#d56e2627" class="para">33</a>] </sup>Michal Havran, 35-ročný, z Rybníka, bytom v Starom Tekove (Tekov), 22. septembra
               1900. Polívka II, 292 — 307.</p></div><div class="footnote"><p><sup>[<a name="ftn.d56e2633" href="#d56e2633" class="para">34</a>] </sup><span class="emphasis"><em>Knoftovták, Nochtenvták</em></span> — vták-noh, rozprávkový vták
               nadprirodzenej veľkosti a sily</p></div><div class="footnote"><p><sup>[<a name="ftn.d56e2794" href="#d56e2794" class="para">35</a>] </sup><span class="emphasis"><em>juhás</em></span> (z maď.) — pastier oviec</p></div><div class="footnote"><p><sup>[<a name="ftn.d56e2843" href="#d56e2843" class="para">36</a>] </sup><span class="emphasis"><em>guvernantka</em></span> (z franc.) — vychovávateľka, komorná</p></div><div class="footnote"><p><sup>[<a name="ftn.d56e2891" href="#d56e2891" class="para">37</a>] </sup><span class="emphasis"><em>kanás</em></span> (z maď.) — pastier svíň</p></div><div class="footnote"><p><sup>[<a name="ftn.d56e2970" href="#d56e2970" class="para">38</a>] </sup>čo s nimi nemôže ani špášovať &gt; čo s nimi človek nemôže ani špásovať</p></div><div class="footnote"><p><sup>[<a name="ftn.d56e3058" href="#d56e3058" class="para">39</a>] </sup><span class="emphasis"><em>graca</em></span> (z nem.) — druh motyky</p></div><div class="footnote"><p><sup>[<a name="ftn.d56e3215" href="#d56e3215" class="para">40</a>] </sup><span class="emphasis"><em>obsantaný</em></span> — posadnutý, opantaný, omámený</p></div><div class="footnote"><p><sup>[<a name="ftn.d56e3235" href="#d56e3235" class="para">41</a>] </sup><span class="emphasis"><em>živáň</em></span> — zbojník</p></div></div></div><div class="chapter" lang="sk"><div class="titlepage"><div><div><h2 class="title"><a name="d56e3286"></a>Lap ho, taška!</h2></div></div><div></div></div><p> </p><p>
         <sup>[<a name="d56e3293" href="#ftn.d56e3293" class="footnote">42</a>]</sup>
      </p><p>Bol jeden vojak, čo tri roky slúžil u kráľa, tak mu dal kráľ na cestu tri grajciare. S
         tým on ide po ceste, i dobehol ho jeden žobrák, pred neho, a prosí almužnu. A tak on mu dal
         jeden grajciar. Ten žobrák ho dobehol zas. A zas od neho prosil almužnu. </p><p>„Dal som jednému, dám i vám jeden grajciar!“ </p><p>A ten žobrák zas ho dobehol na treťom raze a prosí almužnu. </p><p>„Eh,“ hovorí, „keď som dal už dva grajciare, dám i tretí.“ </p><p>Dobehol ho zas na štvrtom raze. </p><p>„No, dedo,“ hovorí, „už vám nemám čo dať. Mal som tri grajciare, čo mi kráľ dal na
         cestu, a dal som ich trom žobrákom.“ </p><p>A ten žobrák k nemu: </p><p>„Čo si ty žiadaš za tie tri grajciare?“ </p><p>„Nuž, čo si žiadať? Čo máte vôľu, to mi dajte, ak dať chcete!“ </p><p>Tak on mu dal jednu tašku, takú, keď jej povedal: ,Lap ho, taška!‘, tak ho zaraz
         ulapila, a jeden meštek, v ktorom mal vždy dohánu. A tak on prišiel do jednej krčmy a pýta
         sa na noc. A krčmár k nemu: </p><p>„Dobrý človeče, my sami ideme odtiaľto het, bo tu žiaden človek nemôže prenocovať!“ </p><p>„Ja,“ hovorí, „prenocujem!“ </p><p>A zostal na noc. Sviečka mu horela, tak sa na karty sám bavil. I prišiel pod oblok jeden
         čert: </p><p>„Ak sa hráš, tak prijmi i mňa k sebe!“ </p><p>„No tak,“ vraví, „prines mech peňazí!“ </p><p>A čert priniesol. Vraví čert: </p><p>„Otvor mi dvere!“ </p><p>„Otvor si sám, však ty,“ hovorí, „môžeš i sám!“ </p><p>A tak oni sa hrali na karty. Prehral čert mech peňazí. Rozšíril ruky, že ulapí toho
         vojaka, ale ten skričí: </p><p>„Lap ho, taška!“ </p><p>Taška ho lapila. Prišiel pod oblok druhý čert. </p><p>„Prijmi ma,“ hovorí, „k sebe hrať ako druha!“ </p><p>„Prines taký mech peňazí, ako ja mám!“ </p><p>A ten zaraz priniesol a vraví: </p><p>„Otvor mi dvere!“ </p><p>A vojak hovorí: </p><p>„Však ja nie som tvoj sluha, otvor si sám!“ </p><p>A čert si otvoril, prišiel k vojakovi a hrali sa na karty. I prehral čert mech peňazí.
         Čert rozšíril ruky, že ho ulapí, ale vojak skričí na tašku: </p><p>„Lap ho, taška!“ </p><p>Taška ho lapila. Prišiel tretí čert a vraví: </p><p>„Neprijal by si ma k sebe na karty hrať?“ </p><p>„Prines,“ hovorí vojak, „také dva mechy peňazí, ako ja mám!“ </p><p>A ten zaraz priniesol. Tak oni sa hrali. Prehral čert svoje peniaze. Čert rozšíril ruky,
         že vojaka lapí a zabije a peniaze odoberie od neho, ale vojak skričí na tašku: </p><p>„Lap ho, taška!“ </p><p>A taška bo lapila. Razom počali sa sypať čerti, takže on ustavične hovoril: „Lap ho,
         taška! Lap ho, taška!“ Nakoniec všetkých polapal do tašky a ľahol si spať. </p><p>Ráno prišiel krčmár, otvorí dvere – a vojak žije! Tak mu vraví: </p><p>„No, koľko tu ľudí nocovalo, ani jeden do rána neobstál, až oni zostali, pán vojak!“ </p><p>„No nič, pán krčmár, nech mi dajú dvanásť mlatcov!“ </p><p>A tak on mu ich zaraz pohľadal. Prišli tí dvanásti mlatci, hodil tú tašku nastred dvora
         a rozkázal, žeby šiesti bili na ňu. Ako sa tí šiesti ukonali, tak druhí šiesti ulapili
         cepy. Dotiaľ bili, dokiaľ sa čerti neodprosovali a tak nehovorili: </p><p>„Len nás pusť, nikdy sem viacej neprídeme!“ </p><p>A tak on ich pustil. Tak hovorili tí čerti, ako už ich pustil: </p><p>„No, môže tu tá krčma byť, nikdy my do nej nepôjdeme!“ </p><p>Tak krčmár potom dal vojakovi do smrti v tej krčme bývanie. A vojak, keď mal plný meštek
         dohánu, aj štyri mechy peňazí, oženil sa a zostal tam žiť až do smrti. </p><p> </p><div class="footnotes"><br><hr align="left"><div class="footnote"><p><sup>[<a name="ftn.d56e3293" href="#d56e3293" class="para">42</a>] </sup>Ján Oklamčak zo Sobraniec (Užhorod), 30. júla 1898. Czambel prezrel s rozprávačom
               2. októbra 1904. Czambel § 207, 403 — 404.</p></div></div></div><div class="chapter" lang="sk"><div class="titlepage"><div><div><h2 class="title"><a name="d56e3389"></a>Oklamaný čert</h2></div></div><div></div></div><p> </p><p>
         <sup>[<a name="d56e3396" href="#ftn.d56e3396" class="footnote">43</a>]</sup>
      </p><p>Boli traja študenti, ktorí sa nemohli doučiť, lebo boli chudobných rodičov. Rozmysleli
         si, že sa oženia, že im tak azda ľahšie bude. Ale im ani tak dobre nevypadlo. Chudobne sa
         oženili a zas len boli chudobní. Boli prinútení nechať svoje ženy a pustili sa svetom, že
         si budú službu hľadať. </p><p>Išli, išli a prišli do jednej hory, v ktorej tak dlho blúdili, že zablúdili a vyjsť
         nemohli odtiaľ. Trpezlivosť ich nechávala, až zúfali a hovorili, že by sa už aj zlému
         oddali, keby len prišiel v tú hodinu. A vskutku im bola vyslyšaná žiadosť. Prišiel ta jeden
         pán na koči a to bol zlý duch. I spýtal sa ich: </p><p>„Čo tu robíte?“ </p><p>Odpovedali mu: </p><p>„Radi by sme si dáku službu nájsť.“ </p><p>I spýtal sa ich, či by nešli k nemu do služby. I privolili, že vďačne pôjdu. Ale zlý
         duch odpovedal, že sluhov neberie bez podpisu, žeby sa mu teda podpísali. </p><p>„Ale ako podpísať sa, keď niet atrament?“ povedali. </p><p>Na čo on: </p><p>„Pichnem vám do prsta, vezmem z neho krvi a tým sa podpíšete!“ </p><p>Oni hneď cítili, že to nebude dobrý, keď chce, aby sa mu krvou podpísali. Ale bolo s
         nimi zle, či tak či tak zahynúť, i rozmysleli si, že sa mu oddajú. I podpísali sa mu. Zlý
         duch potom dal im takú moc, že keď si len zamysleli, vždy budú mať hojnosť peňazí, ale im
         povedal: </p><p>„O tri roky prídem k vám a vy mi dáte každý jednu robotu vykonať. Ak ja tú robotu
         vykonám, tak vás sebou zoberiem do pekla, lebo ja som zlý duch. Ak ju nevykonám, tak vám
         moc bohatstva zostane.“ </p><p>Tak teraz títo traja študenti vrátili sa k svojim ženám. Dvaja starší vždy boli veľmi
         veselí, mali jesť a piť, a keď sa im to pomíňalo, len si pomysleli, aby mali peňazí, a hneď
         mali moc peňazí. </p><p>Ale ten tretí nemal veselosti žiadnej. Pri tom všetkom si len snažil, robil budúnky,<sup>[<a name="d56e3427" href="#ftn.d56e3427" class="footnote">44</a>]</sup> nadobýval statok. Žena nemala pokoja, vždy sa ho len dopytovala: </p><p>„Prečo si tak smutný? Máš všetkého dosť! Či si azda dakoho zabil, či si chorý a či čo ti
         je?“ </p><p>Až naposledok jej už potom povedal, keď tretí rok dochodil. „Vtedy a vtedy,“ vravel,
         „keď sme vás zanechali, zablúdili sme, až nás trpezlivosť nechala a zapísali sme za
         bohatstvo svoju dušu zlému duchu. A tento zlý duch príde po nás práve teraz. My dáme
         robotu, ak ju bude vedieť vykonať, poberie nás, ak ju nebude vedieť vykonať, ostane nám
         bohatstvo. Zato som ja teda smutný, akú mu dať robotu, aby ju nevykonal a mňa nevzal! Moji
         kamaráti už robotu narichtovali a ja žiadnu nemám.“ </p><p>Žena mu na to odpovedala: </p><p>„Len sa netráp, veď ja nahotujem preňho robotu!“ </p><p>A tak čas sa míňal, až prišiel deň, keď sa dostanovil zlý duch. </p><p>Prišiel najprv k staršiemu. Ten už vedel, čo to za hosťa, lebo ho čakal, a hneď ho takto
         privítal: </p><p>„Tam máš jednu izbu všelijakého semena, to musíš za štvrťhodinu prebrať a každé osobite
         obrať! Ak to vykonáš, budem tvoj!“ </p><p>Zlý duch, len čo sa obrátil, vykonal prácu a vzal milého študenta v tú minútu a žena
         zase ostala v chudobe. </p><p>Šiel k druhému, zaklope a povie: </p><p>„Daj mi tú robotu!“ </p><p>„Len choď tam do tej izby, máš tam plnú natlačenú perím, to mi za štvrť hodiny popáraš!“ </p><p>Zlý duch sa chytil a hneď to vykonal. I vzal aj druhého. </p><p>Prišiel k tretiemu, zaklopal a ohlásila sa žena: </p><p>„Čo chceš?“ </p><p>Zlého ducha hneď zamrzelo, že sa ohlásila žena. </p><p>„Poď dnu,“ vraví žena. Pritom vzala nožničky a odstrihla zo svojich vlasov. „Tu máš
         vlas,“ povedala, „ukuj mi z toho klinec! Ako to vykonáš, môžeš si vziať môjho muža!“ </p><p>On vzal a šiel do pahreby, ale každý vlas len zoškvrčal, ale klinca nedajbože z nich
         ukovať! Aj popálil všetky vlasy, aj sa nahneval, plesol dverami a odišiel preč. </p><p>Žena svojho muža takto vymohla z jeho pazúrov. A ostali potom pokojne vo svojom majetku. </p><p> </p><div class="footnotes"><br><hr align="left"><div class="footnote"><p><sup>[<a name="ftn.d56e3396" href="#d56e3396" class="para">43</a>] </sup>Terézia Varínska z Liptovského Trnovca (Liptov), 25. septembra 1892. Polívka IV,
               146 — 148.</p></div><div class="footnote"><p><sup>[<a name="ftn.d56e3427" href="#d56e3427" class="para">44</a>] </sup><span class="emphasis"><em>budúnok</em></span> — stavba, budova, bydlisko</p></div></div></div><div class="chapter" lang="sk"><div class="titlepage"><div><div><h2 class="title"><a name="d56e3473"></a>Hladujúci Macej a čerti</h2></div></div><div></div></div><p> </p><p>
         <sup>[<a name="d56e3480" href="#ftn.d56e3480" class="footnote">45</a>]</sup>
      </p><p>Bol jeden človek, ktorého volali hladujúci Macej. Mal sedem detí, ôsme sa mu narodilo. A
         nevedel, čo má urobiť od trápenia, bo nemal im dať čo jesť. Tak vzal povraz a išiel sa do
         lesa obesiť. A keď hľadel, kde by našiel miesto na strome sa obesiť, prišiel k nemu diabol
         a sa ho pýtal: </p><p>„Čo hľadáš, Maceju?“ </p><p>„Hľadám, bo tu má byť na tom strome veľa božej myrhy,<sup>[<a name="d56e3490" href="#ftn.d56e3490" class="footnote">46</a>]</sup> tak ju chcem vziať, a vás pôjdem z pekla vykúriť von!“ </p><p>A diabol sa toho zľakol a povedal mu, žeby to neurobil, že mu za to on dobre zaplatí. A
         pýtal sa ho, koľko žiada? Macej hovoril, že cent zlata keď dá, tak ich nevykúri z pekla.
         Tak diabol sa začal jednať, že o dačo menej, že to je priveľa. Ale Macej hovoril, že nič
         nedá lacnejšie, len za cent zlata. </p><p>Hladujúci Macej zlato vzal a prišiel domov. A povedal žene svojej: </p><p>„No, pozri, ženo moja, už nebudeme viacej hladovať!“ </p><p>A poslal zaraz kúpiť malé prasatá a dal ich upiecť a veľmi sa radovali, že už nebudú
         viacej hladovať. </p><p>Keď diabol prišiel do pekla, tak sa diabli radili, že to mu veľa zlata dali, cent. A
         jeden z nich vykríkol: </p><p>„Ja pôjdem k nemu, bo ja som najmocnejší medzi vami diablami!“ </p><p>Tak sa pozberal a prišiel na ten svet k hladujúcemu Macejovi. </p><p>„Ty, Maceju, my sme ti dali veľa zlata, tak teraz budeme sa pasovať. Ktorý bude
         mocnejší, tak bude jeho zlato!“ </p><p>Macej hovorí tak: </p><p>„Ja sa s tebou nebudem pasovať, bo ja som veľmi mocný, ale ja mám jedného starého deda,
         ktorý má už deväťdesiatdeväť rokov, už ani nehovorí, len tak mručí. Tak poď, ukážem ti, kde
         je; v lese spí!“ </p><p>Prišli do lesa: </p><p>„Dedo, vstávajte, pôjdete na pasy s týmto diablom!“ </p><p>A starý medveď, ako videl, že do diery mu ide dakto dnu, ulapil diabla za pasy, a dobre
         v ňom kosti nepolámal! Ledva sa mu diabol z rúk vydriapal. </p><p>Čert utekal do pekla jojčiaci a hovoril, že aj dedo Macejov, taký starý, že ani hovoriť
         nevie, je taký mocný, že ani diabol ho nezmôže. Tak diabli zas kunštovali, že ako majú od
         Maceja to zlato odobrať. A jeden vykríkol, že on vie najlepšie utekať, že keď ich Pán Boh z
         neba vyhnal von, tak ani Michal Archanjel ho nemohol ulapiť, tak vedel on utekať. Tak on
         išiel k Macejovi a mu hovoril: </p><p>„Ty, Maceju, ty si veľa zlata od nás vzal, a teraz ktorý bude z nás dvoch lepšie vedieť
         utekať, toho bude zlato!“ </p><p>„No,“ hovorí, „ak len to, ja nebudem s tebou utekať, bo ja keby som sa rozbehol, tak
         budem utekať tak hodne, že až vám peklo rozbijem a vás von vyženiem! Ale ja mám takého
         syna, čo má deväť rokov, šiel teraz do lesa pod kriak si ľahnúť, tak budeš s ním utekať!“ </p><p>„No tak poďme k nemu,“ hovoril diabol. </p><p>A prišli do lesa. A hovoril hladujúci Macej: </p><p>„Synu môj, Janču, vstaň hore a behaj s tým čertom, ktorý bude z vás dvoch lepšie vedieť
         utekať!“ </p><p>A tam spal zajac, bo vedel Macej, že ten zajac tam spí každé poludnie. A zajac sa
         zľakol, ako prišli tam a ako Macej skričal: </p><p>„Janču, synu, vstávaj a behaj s čertom, ktorý bude z vás dvoch vedieť utekať!“ </p><p>A utekali. Diabol by bol dohonil zajaca, ale mu noha vletela do syslej diery. A kým
         vytiahol nohu z diery, tak sa zabavil a zajac ušiel. A diabol prehral stávku. Pošiel nazad
         plačúci do pekla a hovoril im, diablom v pekle, čo sa mu stalo, že len s jeho synom utekal,
         čo deväť rokov mal, a nemohol ho ulapiť. A diabli sa nad tým veľmi zarmútili, že to predsa
         veľa zlata mu dali. A ešte jeden vykríkol tak: </p><p>„Ja viem veľmi strašiť, tak ja pôjdem k tomu Macejovi a ja ho budem strašiť! Ja vyhrám
         to zlato!“ </p><p>A prišiel na ten svet k Macejovi: </p><p>„Maceju, čuješ ty, my sme ti dali mnoho zlata, tak teraz ťa budem strašiť, a keď sa
         nebudeš báť, tak bude tvoje zlato. No tak čuješ, Maceju, ty prídeš do pekla, bo ty celý
         život len s diablami máš robotu! Na žeravých uhľoch budeme ťa páliť!“ </p><p>A Macej hovorí tak: </p><p>„Nuž dobre, vtedy mi bude teplo, nuž, to ja budem v pekle!“ </p><p>„A nebojíš sa?“ </p><p>„Nebojím, to mi bude dobre!“ </p><p>„V smole ťa budeme variť!“ </p><p>„To ešte bude lepšie, bude mi koža dlhšie držať!“ </p><p>A nato Macej skríkol na svoju ženu: </p><p>„Ženo moja, poď len sem! Odober tomu diablovi gusto od tých peňazí!“ </p><p>Žena priletela rozhnevaná a vzala do ruky piest a on, muž, ulapil diabla za rohy. Žena
         ho tak bila piestom, že sa veľmi prosil, žeby ho už len pustili, že on nikdy viacej nepríde
         už po to zlato. Tak ho potom pustili. A priletel do pekla veľmi jojčiaci, že Macejova žena
         je horšia ako sto diablov. </p><p>„My vieme mučiť v pekle, ale ona lepšie! Hrozne ma ona bila i s jej mužom! A jej muž sa
         nebojí nijakého strašenia, tak som mu prisľúbil, že už neprídem po zlato!“ </p><p>Ale Macejovi raz prišla hodina, že musel zomrieť. Jeho duša prišla pred trón boží a
         klopala na dvere nebeské. Svätý Peter otvoril a pýtal sa, kto je to. </p><p>„Duša Maceja hladujúceho!“ </p><p>„Ty si tu nesúca, bo ty za celý život svoj si len s diablami zaobchádzala!“ </p><p>Plačúci išla k peklu. </p><p>Ale diabli to zbadali, že duša Maceja ide do pekla a pozavierali všetky vráta a brány
         pekelné, žeby neprišla do pekla a nepustili ju; tak nevedela, kde sa má podieť. Tak sa
         vrátila nazad do brány nebeskej. A sadla si tam. A sedí tam až po dnešný deň. Ako zomrieme,
         tak ju tam uvidíme v bráne nebeskej sedieť, bo ju nepustili ani do neba ani do pekla. Do
         neba nebola súca, a v pekle sa jej báli. </p><p> </p><div class="footnotes"><br><hr align="left"><div class="footnote"><p><sup>[<a name="ftn.d56e3480" href="#d56e3480" class="para">45</a>] </sup>Ján Kuvčák z Harichoviec (Spiš), 21. septembra 1898. Czambel § 120, 226 —
               228</p></div><div class="footnote"><p><sup>[<a name="ftn.d56e3490" href="#d56e3490" class="para">46</a>] </sup><span class="emphasis"><em>božia myrha</em></span> — voňavá živica (tymian), ktorá sa dáva do
               kadidla v kostole</p></div></div></div><div class="chapter" lang="sk"><div class="titlepage"><div><div><h2 class="title"><a name="d56e3582"></a>Žena biela ako sneh a červená ako krv</h2></div></div><div></div></div><p> </p><p>
         <sup>[<a name="d56e3589" href="#ftn.d56e3589" class="footnote">47</a>]</sup>
      </p><p>Mal jeden otec jedného syna a on si ho tak vychoval, že sa hrozne tešil z neho, bo len
         toho jedného mal. Syn raz povedal, že sa bude ženiť, bo že už má šesťadvadsať rokov. </p><p>„A keď si takú ženu nájdem,“ povedal, „bielu ako sneh a červenú ako krv, tak sa ožením!“ </p><p>Tak pošiel horami, lesmi a veľkými pustatinami. Prišiel na jeden vrch. A tam si myslel,
         kde sa má obrátiť? Tak videl svetlo v jednej chyži, tak šiel až tam. A pýtal sa na noc.
         Stará žena mu otvorila a volala ho dnu. Tak si on tak pomyslel, ako videl v tom dome tri
         dievky: ,Jedna z nich moja musí byť!‘ </p><p>Ona bola biela ako sneh a červená ako krv. Tak on sa pýtal k tej starej do služby na
         druhý deň. A ona povedala, že vďačne ho prijme do služby, že má veľkú robotu. </p><p>„Budeš varovať žito i pšenicu, žeby vtáčky zrno nevyzberali!“ </p><p>A jedno ráno mu povedala, žeby išiel varovať to zrno. Ale tak žeby on varoval to zrno,
         žeby vtáčky ho nevyžrali. </p><p>Keď prišiel domov prvý deň, tak sa ho pýtala, či dobre varoval. On jej odpovedal: </p><p>„Dobre!“ </p><p>„No,“ hovorí, „keď dobre budeš varovať, tak ti jednu dievku dám!“ </p><p>A on odpovedal zaraz: </p><p>„Tú, čo je najkrajšia!“ </p><p>Tak i v druhý deň pošiel varovať i v tretí, a dobre ovaroval. To sa starej nedobre
         páčilo. Ona povedala večer, žeby dcéry postavili vodu, že budú ráno šaty prať. A to mala
         byť voda na toho pastiera. Chcela ho uvariť, lebo mu najkrajšiu dcéru nechcela dať za ženu.
         Ale tá najkrajšia ho ľúbila, tak mu vyzradila, že voda je na neho pripravená, žeby sa
         pozberali het. V noci ho ona zobudila. Vzala pohár i ručník i hrebeň so sebou a pošli
         horami, lesmi, veľkými pustatinami. Ako to stará zbadala, rukami zalomila: </p><p>„No, už mi utiekli!“ </p><p>Tak zavolala na dcéry: </p><p>„Vstávajte, dávajte mi železné boty i železné vidly i železnú lopatu, bo mi už tá beštia
         utiekla!“ </p><p>Tak ona sa pobrala za nimi. </p><p>Keď oni utekali, tak tá najkrajšia volala na neho: </p><p>„Obzri sa, či už nás stará nelapá, bo ma pravé líce páli!“ </p><p>A ako už neďaleko nich bola, tak tá vyhodila hrebeň. Tak sa spravil veľký les. A kým
         ona, tá stará, obišla ten les, oni zas ďalej utiekli. Ako ich dohonila zas tá stará, tak
         zavolala ukradnutá na neho: </p><p>„Obzri sa, bo ma pravé líce páli!“ </p><p>Tak ona vzala pohár, prehodila, spravil sa sklený vrch. A zas kým tá stará ten sklený
         vrch obišla, oni ďalej utiekli. Neskoršie zas zavolala ukradnutá na neho: </p><p>„Obzri sa, bo ma ľavé líce páli. Už nás teraz iste ulapí! Ale vieš čo, ja prehodím
         ručník a z toho ručníka sa urobí voda a ja sa urobím kačkou a ty budeš káčerom. Tá stará
         bude mať okuliare, čo ona nás bude hľadať v tej vode. Ale vieš čo, ty sa skryješ pod výmoľ
         a ja budem varovať, žeby som jej mohla ukradnúť tie okuliare. Keď ich ukradnem, tak budeme
         šťastliví. A keď neukradnem, tak sme zatratení, bo ona nás zmárni!“ </p><p>Ako stará priletela, tak zaraz do vody skočila a ich hľadala. A tá ukradnutá sa k nej
         prikradla a okuliare ukradla. Tak potom na neho volala: </p><p>„Plávaj ku kraju!“ </p><p>Tak ako vyšli von z vody, vyšli na vrch, tak volala stará na nich: </p><p>„Tak to je vaše šťastie, že ste mňa tak zradili!“ </p><p>Tak on ju, tú ukradnutú, zaraz oblapil za ruku, ona jeho: </p><p>„Ty budeš moja a ja tvoj!“ </p><p>Tak zas pošli horami, lesmi, veľkými pustatinami k otcovi. Ako prišli domov, otec ho
         nepoznal. Ale on otca hej. Tak sa otca pýtal: </p><p>„Či ma poznáte?“ </p><p>A on hovoril: </p><p>„Nie!“ </p><p>„Však ja som váš syn!“ </p><p>Tak on, otec, od radosti rukami zalomil nad ním, že ešte ho vidí: </p><p>„A či máš tú ženu?“ </p><p>„Ó hej! Akú som hovoril, tak takú: bielu ako sneh, červenú ako krv!“ </p><p>Tak sa už potom oženil. Robili veľkú svadbu. Pili a jedli, hostí bolo veľa. I hrali im,
         tancovali. </p><p>Moji ľúbi blázni, už po všetkej kázni. </p><p> </p><div class="footnotes"><br><hr align="left"><div class="footnote"><p><sup>[<a name="ftn.d56e3589" href="#d56e3589" class="para">47</a>] </sup>Anna Lešková z Hnilčíka (Spiš), 20. septembra 1898. Czambel § 135, 246 —
               247.</p></div></div></div><div class="chapter" lang="sk"><div class="titlepage"><div><div><h2 class="title"><a name="d56e3674"></a>Bohyňa a dvanásť bratov</h2></div></div><div></div></div><p> </p><p>
         <sup>[<a name="d56e3681" href="#ftn.d56e3681" class="footnote">48</a>]</sup>
      </p><p>Kde sa vzalo, tam sa vzalo, v sedemdesiatej siedmej krajine, za červeným morom a za
         skleným vrchom, bola jedna chudobná ženička. Tak jej Pán Boh dal dvanásť detí, chlapcov.
         Muž jej bol v hore. Keď prišiel z hory, sa uľakol, že má tých detí moc. Tak šiel naspäť do
         hory. Matka tie deti sama riadila, ako mohla, do dvanásteho roku. Keď jej deti dostali
         rozum, šli otca hľadať. Tak ho našli v hore a pojali ho domov. Už bol zdivený. Otca
         opatrili, obriadili doma, obliekli a tak ďalej, a rozvraveli, žeby ostal doma, že oni budú
         pomáhať otcovi. </p><p>Išli tie deti slúžiť, po roku po jednej krave išli vyslúžiť dvanástoria. V roku
         došikovali milému otcovi každý po jednej krave. Boli doma po dva dni a zas išli po jednom
         volovi vyslúžiť do roka, už na druhý rok. Po roku zas prišikovali po jednom volovi každý.
         Mali šesť párov kráv, aj toľko volov. Za tri páry kráv a za tri páry volov si kúpili poľa,
         žeby mali čím statok chovať. Aj zbožia si nakúpili. Na tretí rok vybrali sa vyslúžiť si po
         jednom koňovi. Slúžili každý pri svojom prvšom pánovi. Najmladší pásol čriedu koní pri
         jednom grófovi. Mal takého ošklbaného koníka, a to bol tátoš, vždy mu utekal do škody a
         vždy mu protiveň robil. Raz povedal: </p><p>„Už som ťa do roka neudrel, ale teraz ťa už musím udrieť!“ </p><p>Tátoš: </p><p>„Nebi ma, ja ti budem na dobrej pomoci! Pozri: náš pán ti budú dávať, ktorého chceš z
         tých paríp, čo pasieš, ale si neber, iba mňa!“ </p><p>Po roku došikovali každý po koňovi, najmladší tátoša. Otec im povedal: </p><p>„Teraz už máte z čoho žiť, už sa môžte oženiť.“ </p><p>Najstarší povedal otcovi, žeby im hľadal takých dvanásť dievok, čo sa naraz narodili ako
         oni. Otec šiel hľadať. </p><p>Jedna orala na dvanástich kobylách a vravela, že ona má takých dvanásť dievok, žeby
         mládenci prišli pozrieť, či sa im budú páčiť. Tak mládenci šli na koňoch na vohľady a
         prišli k matke. A to bola bohyňa,<sup>[<a name="d56e3704" href="#ftn.d56e3704" class="footnote">49</a>]</sup> taká bosorka. Mládenci dali kone do maštale, každý si pouväzoval. Ako sa
         mládenci s dievkami v izbe zhovárali, tak mať išla im pozrieť tie kone, kde sú uviazané.
         Neskoršie vyšiel aj najmladší brat. </p><p>Tátoš povedal najmladšiemu bratovi: </p><p>„Daj naše kone na to miesto, kde sú tie kobyly!“ </p><p>Najmladší brat poprevádzal kone na druhé miesto a na ich miesta popriväzoval kobyly. O
         polnoci prišla bohyňa a niesla šabľu a išla tam, kde kone stáli, a postínala im hlavy… Tak
         postínala hlavy kobylám svojim. </p><p>Potom išla do izby. Tam spali mládenci s dievkami, každý so svojou. Ten tátoš aj to
         povedal najmladšiemu bratovi, aby v izbe dal pozor sám na seba aj na svojich bratov, bo že
         bude zle s nimi! Tak ten najmladší klobúky poprekladal dievkam na hlavy, keď už spali. </p><p>Prišla bohyňa a dala sa do roboty: kto mal na hlave klobúk, každému hlava dolu! Potom
         išla spať, bola ukonaná. </p><p>Najmladší brat: </p><p>„Bratia, berme sa preč, bo bude zle, keď sa bohyňa prebudí!“ </p><p>Tak sa oni pobrali. Jedenástoria prví posadali na kone, a najmladší najneskoršie, keď sa
         už prebudiť mala bohyňa. Najmladší sadol na tátoša a dal jej na známosť, lebo tátoš tak
         mocne vyhodil zadnými nohami, že sa dom striasol. </p><p>Bohyňa skočila, pošla do maštale: tam jej kobyly bez hláv! Pošla do izby: tam jej dievky
         zomreté, bez hláv! Tak sa ona pustila za tými mládenci a volala na nich: </p><p>„Či sa vrátite dakedy ešte sem?“ </p><p>„Vrátime sa, nevrátime, ty stará bosorka! Nemáme po čo!“ </p><p>Bosorka sa vrátila a rozliala sa na kolomaž. </p><p> </p><div class="footnotes"><br><hr align="left"><div class="footnote"><p><sup>[<a name="ftn.d56e3681" href="#d56e3681" class="para">48</a>] </sup>Ján Vrbenský Sliuka z Lubely (Kráľovská Lubela; Liptov), 20. októbra 1905. Polívka
               II, 330 — 332.</p></div><div class="footnote"><p><sup>[<a name="ftn.d56e3704" href="#d56e3704" class="para">49</a>] </sup><span class="emphasis"><em>bohyňa</em></span> — striga, bosorka</p></div></div></div><div class="chapter" lang="sk"><div class="titlepage"><div><div><h2 class="title"><a name="d56e3737"></a>Zázračný miešok</h2></div></div><div></div></div><p> </p><p>
         <sup>[<a name="d56e3744" href="#ftn.d56e3744" class="footnote">50</a>]</sup>
      </p><p>Býval v jednom meste jeden chudobný človek a mal troch synov. Dvoch vypravil do služby,
         a jedného si, najmenšieho, nechal doma. Choval ho tvrdo, lebo bol veľmi chudobný. Keď ten
         syn odrástol, povedal otcovi: </p><p>„Tajdem ja dačo vyhľadať, keď sme tak chudobní!“ </p><p>Ide jednými horami, príde na jednu lúku veľkú a tam vidí jeden domček. ,Ach, bože môj,
         či mám tájsť do toho domčeka?,‘ lebo už bol veľmi lačný. Príde tam, pokloní sa: </p><p>„Pán Boh daj dobrý deň, stará mati! Či by ste mi nedali dáku službu?“ </p><p>„Ej, dám, veru ti dám! Budeš mi tri kravy pásť!“ </p><p>Zabavil sa ten čeľadník tam do rána. </p><p>Ráno mu vyhnala tie tri kravy a povedala: </p><p>„Tamto na tú lúku pôjdeš ich pásť!“ </p><p>Ide čeľadník, len mu kravy skapú spred očí, lebo kravy boli jej dievky. Chodí čeľadník
         po tej lúke, po cestách, príde plačúci k jednému mostu. Príde k nemu jeden starý žobrák: </p><p>„Čože plačeš, Janko?“ </p><p>„Čože plačem? Dal som sa tri kravy pásť a skapali mi. A jednal som sa, že až ich
         neupasiem, že som o hlavu na večer kratší.“ </p><p>„No,“ vraj, „neboj sa! Na ti túto píšťalku a zapískaj na nej!“ </p><p>Príde na to miesto, kde ich pásol a zapískal na ne; hneď boli pred ním! Tak ich dohnal
         na večer gazdinej do domu. Zatvoril ich do chlieva. Tu vezme gazdiná lopatu železnú, a biť,
         len kus ich živé nechala! To boli jej dievky tri a ona bola striga. </p><p>Na druhý deň sa zas vyberie do tej paše. Ako prišiel na lúku, razom zaspal. Spí do
         večera, už sa takmer mrkalo. Vstane hore; o kravách ani chýr! A už tie boli v jej izbe na
         pántoch skryté! Začne Janko pískať na píšťalke. Tak razom pred ním boli! Tak ich došikoval
         zas. A stará zas vezme ohreblo železné, a ak biť, tak biť kravy, iba ich kus živé nechala! </p><p>Na tretí deň ráno zas ide pásť. Ešte nestačil dôjsť na tú lúku, razom zaspal. Zobudil sa
         iba v sám večer, keď bola tma. A dievky zas už pokryté boli na povale v izbe materinej.
         Začne zas pískať na tej píšťalke. Razom pri ňom boli! Aj dohnal kravy domov. Až ich vtedy
         po tie dva dni bila, zas ich teraz dva razy väčšmi! </p><p>No už vyslúžil za tie tri dni a pýtal plácu od nich. A ten starý človek mu bol povedal,
         žeby nič inšie nevzal od strigy, iba ten miešok starý randavý<sup>[<a name="d56e3781" href="#ftn.d56e3781" class="footnote">51</a>]</sup> za dverami. Tak si on vypýtal od nej ten starý miešok. A zbohom šiel k otcovi. </p><p>Príde domov: </p><p>„No, apo, choďte dačo kúpiť, hoc sme aj chudobní.“ </p><p>„A či máš peniaze, či si dačo doniesol?“ </p><p>„Choďte len, nič sa netrápte! Doneste dnu do izby nádoby!“ </p><p>Chytí miešok, začne ho triasť: plné nádoby aj plná chyža napadala peňazí, že sa nemohli
         ani pohnúť pre peniaze! </p><p>Potom už len boli bohatí! Nakúpili si aj majetku, a rád by sa bol ten Janko oženiť, keď
         už bol taký bohatý. </p><p>V tom meste býval jeden kráľ a mal jednu princeznú. Tak poslal k nemu mater, žeby tašla
         vypýtať princeznú za ženu. Ale sa mati bála tájsť, že ako ona tam pôjde, taká chudobná, že
         ako sa ona tam opováži… </p><p>Ale voľ ďak, voľ neďak,<sup>[<a name="d56e3804" href="#ftn.d56e3804" class="footnote">52</a>]</sup> musela ísť ku kráľovi a pýtala princeznú za svojho syna. Kráľ sa namrzel, že
         ako by on mohol dať svoju dievku za jej syna. </p><p>Aj druhý raz poslal mater tú dievku kráľovu pýtať. Ona tašla zas len. Mati rozpovedala
         kráľovi, že tak a tak, že sú oni bohatí a žeby dal kráľ princeznú za jej syna. </p><p>Keď kráľ zvedel, že Janko má miešok s veľa peniazmi, že je bohatší od kráľa, nuž mu
         dievku prisľúbil. </p><p>Potom robili svadbu bohatú, zabili na nej kravu rohatú a na tej krave bol zvonec, už je
         tejto prípoviedky koniec! </p><p> </p><div class="footnotes"><br><hr align="left"><div class="footnote"><p><sup>[<a name="ftn.d56e3744" href="#d56e3744" class="para">50</a>] </sup>Maco Gregor Urda, 47-ročný, z Málinca (Novohrad), 3. novembra 1900. Polívka II,
               357 — 358.</p></div><div class="footnote"><p><sup>[<a name="ftn.d56e3781" href="#d56e3781" class="para">51</a>] </sup><span class="emphasis"><em>randavý</em></span> (z maď.) — otrhaný</p></div><div class="footnote"><p><sup>[<a name="ftn.d56e3804" href="#d56e3804" class="para">52</a>] </sup><span class="emphasis"><em>voľ ďak, voľ neďak</em></span> — chtiac-nechtiac</p></div></div></div><div class="chapter" lang="sk"><div class="titlepage"><div><div><h2 class="title"><a name="d56e3818"></a>Hadí kameň</h2></div></div><div></div></div><p> </p><p>
         <sup>[<a name="d56e3825" href="#ftn.d56e3825" class="footnote">53</a>]</sup>
      </p><p>Bol jeden chudobný človek a mal drobné dietky. Žene hovoril: </p><p>„Žena moja, pôjdem ja do hory, budem robiť obruče a tak sa budem živoriť aj s mojimi
         deťmi.“ </p><p>Keď tašiel do tej hory, tam prepadol do skaly. Tam boli dva veľké hady. On sa do jedného
         kútika ušúlil. Myslí si: ,Pane Bože, čo tieto hady so mnou spravia, keď sa zobudia?‘ </p><p>Keď sa zobudili, tak išli kameň lízať. Aj on už bol veľmi hladom obkľúčený, tak išiel aj
         on a nalízal sa toho kameňa. Tak bol nasýtený, ako čo by bol čo na svete jedol. Keď sa
         nalízal, zas išiel na svoje miesto. On tam bol v tej skale do roka. Keď prišiel rok,
         prišiel na tú skalu černokňažník a hovoril tomu človekovi: </p><p>„Daj pokoj prvému hadovi, keď von pôjde, ale keď druhého budem vyčitovať, dobre si okrúť
         jeho chvost o ruku, abys’ nepadol späť, lebo tam by si potom zhynul od hladu, lebo tá
         živnosť, čo si lízal, stade skape!“ </p><p>Keď černokňažník hore vytrhol toho človeka, uderil tých hadov kantárom a ostali kone. Na
         jedného černokňažník sadol, na druhého ten chudobný človek, a leteli pod oblaky, a keď
         prišli nad dedinu, chudobný človek povedal, že je to hora, aby ju černokňažník nelámal,
         lebo sa ten na dediny hnevá, ale na horu sa nehnevá. </p><p>Černokňažník doniesol chudobného človeka pod jeho dom. Prišla jeho dcéra zametať a našla
         otca tam a hovorí: </p><p>„Matka moja, tu sú náš apko, ležia pod stenou!“ </p><p>„Ale, moje dieťa, tvoj apko sa lebo zatopil, lebo ho zabili. Už rok, ako nebol doma!“ </p><p>Chudobný človek sa prebral, kľakol na kolená a ďakoval Bohu za vyslobodenie. </p><p> </p><div class="footnotes"><br><hr align="left"><div class="footnote"><p><sup>[<a name="ftn.d56e3825" href="#d56e3825" class="para">53</a>] </sup>Mara Malá, asi 60-ročná, z Prílep, asi 45 rokov bývala v Nemčiňanoch (Tekov), 16.
               mája 1903. Polívka V, 184 — 185.</p></div></div></div><div class="chapter" lang="sk"><div class="titlepage"><div><div><h2 class="title"><a name="d56e3852"></a>Rytier Janko v zbojníckej krčme</h2></div></div><div></div></div><p> </p><p>
         <sup>[<a name="d56e3859" href="#ftn.d56e3859" class="footnote">54</a>]</sup>
      </p><p>Bolo jedno mestečko v sedemdesiatej šiestej krajine, ktoré sa volalo Stračia nôžka, v
         ktorom mal jeden otec bohatý syna jedného. On, keď už bol dospelý chlapec, posielal tohoto,
         ako svoje dieťa, do školy, ale tomu sa nepáčilo chodiť do školy. Chodieval on do školy, ale
         nemyslel na školské učenie, len na fígle. Keď mu už bolo dvanásť rokov, otec ho chcel dať
         ďalej učiť, ale on povedal svojmu tatkovi: </p><p>„Tatko, darmo sa so mnou trápiš, zo mňa žiak nebude, zo mňa bude rytier!“ </p><p>Rodičovi srdce preniklo a povedal svojmu synovi: </p><p>„Synu môj, malý si, a tak odpovieš príkro! Či ťa to rechtor v škole učí, že ty také
         slovo zbúrne vyslovíš?“ </p><p>„Nie, tatuško môj, čo ma tu zaraz zabijú, ja nebudem chodiť do školy! Ja pôjdem za
         rytiera!“ </p><p>Chlapec ešte chodieval do školy a rodičia ho často odprevádzali tam, dozvedať sa, či to
         robí z nich dajaké bájky alebo kunšty; či to ozaj má chuť na ten rytiersky chlieb. Konečne
         otec zmerkoval, že nebude z dieťaťa nič iné, iba rytier. Keď mu bolo už štrnásť rokov,
         hovoril nepekne so svojím rodičom. Rodič sa nahneval a tak mu povedal: </p><p>„Synku môj, jedného syna ťa mám, a taký si nedobrý! Dal ti Boh vravu, ale nikdy nepovieš
         pekného slova, iba také zbúrlivé<sup>[<a name="d56e3877" href="#ftn.d56e3877" class="footnote">55</a>]</sup> slová proti svojim rodičom! Nuž tak, môj drahý synku, keď už máš tú mienku
         istotnú na toho rytiera, choď zbohom, ale sa Pána Boha nespusť aj v tom boji, ktorý budeš
         bojovať ako rytier, keď sa zalakomíš na človečiu dušu! Keď máš tú vôľu, opúšťam ťa ja a
         choď zbohom! Tu máš peniaze, ktoré ti budú na začiatok rytierskeho života.“ </p><p>Chlapec, ako to čul, že mu tak otec odpovedal, bol, ako keby ho na štyri kone cisárske
         najlepšie posadil, vyskočil od zeme na päť šuchov: </p><p>„To som rád, apuško, že tú vôľu, ktorú mám, aj v tebe Pán Boh vzbudil. Ja ťa teda teraz
         opúšťam, zostaň zbohom!“ A bozkal svojmu otcovi ruku, mamke, a odchodil vyberať sa do
         jednej izbičky, kde mal rytiersku svoju zbroj. Keď odchodil, pred očima rodičov svojich
         ťažko plakal. Valašku, ktorú mal z chlapectva z dvanástich funtov, tú prelomil v rukách
         svojich a tak odišiel preč s veľkým žiaľom od svojich rodičov. </p><p>Ide, putuje cez veľké hory, polia, pustatiny a prišiel do jednej dedinky. Tú dedinu hneď
         prešiel a putoval ďalej, že nájde väčšie, bohatšie mestečko, kde bude môcť predložiť svoje
         rytierstvo. Ale darmo, nemohol nájsť žiadneho mestečka, iba jednoduchú krčmu, ktorá ležala
         v jednej pustatine. Ako prišiel do tej istej krčmy, pýta sa, či by mu nedali nocľah. To
         bolo na noc. A pýtal sa aj to, čo je tu nového. Krčmár, ktorý ho zazrel, povedal mu: </p><p>„A čo teba do toho, či ťa to dačo dohára, či si ty dajaký rytier alebo skúmateľ, abys’
         ty o mojom gazdovstve hneď zvedel, ako prídeš dovnútra?!“ </p><p>Vystrel svoju ruku krčmár a dal mu zaucho. Janko neriekol nič, len si pýtal porciu
         jedenia, ktorú potreboval pre seba aj pre svojho psíka. Tam hneď mu nahotovili dve porcie.
         Ten psík, čo ho mal pri sebe, bol jeden prekliaty mládenec, ktorého rodičia zakliali, lebo
         po nočných túlačkách chodil. Trafil na Janka rytiera a povedal mu tak, žeby ho vzal k sebe,
         že mu bude na pomoci. Janko povedal mu: </p><p>„Neboj sa, neboj sa, ty pri mne nezhynieš!“ </p><p>A tak chodievali spolu vedno. </p><p>Keď tie dve porcie slúžka doniesla na stôl Jankovi, ten pes zaraz začal stukať<sup>[<a name="d56e3900" href="#ftn.d56e3900" class="footnote">56</a>]</sup> okolo nôh, a keď aj tomu psíkovi dával jednu porciu, ktorú mu rozkázal, takú
         ako sebe, začal kvičať, lietať a brechať a Janko mu povedal: </p><p>„Ale iď, čo toľko omŕzaš okolo mňa? Zjedz, zožer, bo pôjdeme ďalej, ako nocľahu
         nedostaneme!“ </p><p>Ale ako chcel rytier lyžku k ústam priložiť, vyskočil pes a vybil mu ju z ruky. A
         brechol. Janko, jeho pán, zrozumel, že mu vraví: </p><p>„Nejedz to, pane môj, lebo sú to mŕtve telá z ľudí, varené nakyslo, radšej rozkáž dve
         porcie chleba, i s tým budeme spokojní!“ </p><p>Krčmár, ako to videl, že tie porcie naspäť krčmárovi vracia, vystrel svoju ruku a dal
         Jankovi poza uši: </p><p>„Ty lotor, a čo ty z koho posmech robíš? Rozkázal si si jedenie a teraz nechceš!“ </p><p>„Prosím, pán hostinský, ja to nemôžem užívať, lebo mi to bráni moja chuť.“ </p><p>„No, a čo chceš teda, či chleba?“ </p><p>„Nech dajú chleba a budem spokojný.“ </p><p>Krčmár, keď videl, že Janko, hoc ho už dva razy svojou rukou uderil, nič nepovedal, že
         je bojazlivý, pýtal sa ho, či bude tu nocovať a či ďalej bude putovať. Janko povedal: </p><p>„Tu budem nocovať, nech len takú izbu preopáčia, čo budem ja s mojím psíkom vedno.“ </p><p>Krčmár, ako to čul, zaraz otvoril izbu, ktorá bola meďou obliata: </p><p>„No, či sa ti tu zvidí? Či ďalej pôjdeš?“ </p><p>A ako prišiel Janko do tej izby, nevidel psa, ani napred seba, ani nazad seba. Tu povie
         krčmárovi: </p><p>„A kde je môj psík?“ </p><p>„Ach, čo ťa po psovi! Len ďalej poďme, bo nemám kedy, kde sa ti zvidí chyža na nocľah!“ </p><p>A krčmár toho psa zabavil v tej prvej chyži. Hodil mu tam kus slaniny pod stôl, ale pes
         taký sprostý nebol, letel ako každý pes k slanine, k mäsu obyčajne, ale sa pohodeného jedla
         nerušil, len si laby vystrel a ležal na stolovom kríži, ktorý bol pod štyrmi nohami
         preložený, aby hosťovský stôl bol mocný. Ten psík istý ani len nešuchol v tej prvej chyži a
         ten istý krčmár už bol s tým pánom v tretej chyži, ktorá chyža bola už cínom obliata, a
         diškuruje sa s ním: </p><p>„No, tu sa ti zvidí, či nie?“ </p><p>Potom Janko povedal: </p><p>„Ah, veď ja žiaden pán veľký nie, ja hockde si odpočiniem tie dve-tri hodiny!“ </p><p>Ale krčmár ho ešte ďalej viedol, do takej chyže, čo bola postriebrená, striebrom
         vyliata. Janko už videl, že ten krčmár s ním dačo obmýšľa. </p><p>„Prosím, pán hostinský, a kde je môj psík?“ </p><p>„No, nič ťa do toho!“ </p><p>Naostatku prichodili do chyže, ktorá bola už zlatom vyliata. Tu mu už povedal smelé
         slovo krčmár, lebo sa bezpečným cítil, keď bol pes ďaleko: </p><p>„Ak sa ti tu nezvidí nocľah, nuž ti nebude dobre, iba v mojej ruke!“ </p><p>Janko krčmárovi odpovedal: </p><p>„Ja ľahnem aj tam, kde som zjedol s mojím psom večeru, nie to v takýchto chyžiach, nemám
         na také peňazí!“ </p><p>Ale krčmár nič neslúchal, len ho viedol už do tej najostatnejšej izby, kde bola človečia
         jatka, a hneď prišla s ním i krčmárka a povedala svojmu mužovi: </p><p>„Veď ho už nevoď toľko, ak máš čo robiť, tak rob, bo čas prechodí, už prichodia tie
         hodiny, v ktoré už máme mať odpočinok!“ </p><p>Janko, ako príde do tej jatky, bijárne, ostatnej chyže, nevidí na zemi žiadnej postele,
         žiadneho obrazu, len klát a na kláte ťažký topor a po stenách človečie ruky, nohy, hlavy a
         tak ďalej, čo k človeku patrí. Krčmár so svojou vlastnou ženou hotový už Janka zabiť, ale
         ako berie z kláta topor, povedá Janko: </p><p>„A čo to idú so mnou robiť, pán hostinský? Veď keď chcú sa na mňa lakomiť, nech mi dajú
         aspoň pomodliť sa a rozhrešenie za svoje hriechy a potom nech ma zabijú!“ </p><p>Krčmár, ako to čul, prehovoril mu: </p><p>„Nevrav, netáraj, lebo ja tu s tebou nemám kedy vravieť! Ja už mám na teba sidlo,<sup>[<a name="d56e3973" href="#ftn.d56e3973" class="footnote">57</a>]</sup> ty si už môj, tu budeš nocovať!“ </p><p>„Nuž, keď je tak, nech je tak. Tu budem nocovať. Ale ja mám takú píšťalôčku, na ktorej,
         keď idem spať, zapískam si.“ </p><p>„No, zapískaj si! Ja nemám s tebou nič robiť iné, len keď si ty nechcel tie porcie,
         ktoré som tebe dal; tie porcie musíš zaplatiť svojou dušou a tu ti amen! No, pískaj už
         teraz, bo tvoja hlava hneď je rozdrobená na márne maky!“ A už nože hotuje i krčmárka i
         krčmár. „No, už si si zapískal? Bo už nemám kedy čakať! Budeš ostatný raz pískať na tej
         píšťalke!“ </p><p>Janko zapískal na píšťalke svojej, ktorú mu bol ten psík dal. A tá píšťalka mala takú
         moc, čo hneď ten psík pribehol k nemu, keď na nej zapískal. Ten psík, čo v prvej chyži
         ostal, ktorá bola medená, keď čul svojho pána pískať, skočil a oboril sa, len tak dvere,
         futra v múre odskakovali, ako keď z kvetu opadá lístie! Akonáhle vbehol k svojmu pánovi do
         tej ostatnej chyže, kde mal dušu stratiť, Janko sa zaradoval, ako keby ho na sto koní
         posadil. Keď videl psa krčmár, zaraz topor púšťa na klát, odkiaľ ho vzal: </p><p>„Prosím ich, pane, ale sa oni preľakli, že ich idem zabiť? Pán Boh chráň takého pána
         zabiť!“ </p><p>Hamižný<sup>[<a name="d56e3989" href="#ftn.d56e3989" class="footnote">58</a>]</sup> krčmár už premýšľal reči, aby svoj život ratoval. Janko ale svojmu psovi
         rozkázal, ktorému bolo meno Trhaj, a ten, keď čul od svojho pána rozkaz, zaraz chytil
         krčmára, a hneď mal krčmár hlavu odorvatú! Ako videla krčmárka, že už krčmár zničený jačí,
         prosí toho rytiera, žeby jej odpustil, že mu povie o všetkom, čo sa tam robí v jej dome.
         Ale Janko sa nedal prevravieť krčmárke, len sa držal svojho rozumu. </p><p>„Darmo, pani krčmárka, neodpustím ja nikomu, takej zlostivej žene, ktorá ešte svojho
         muža navádzala, aby chytro robil so mnou zbojnícky poriadok!“ </p><p>A tak rozkázal svojmu psovi Trhajovi: </p><p>„Pes, trhaj!“ </p><p>Pes chytil krčmárku a jej odtrhol tiež hlavu. </p><p>Keď už videl Janko rytier, že je už nie viac zbúrneho v krčme proti nemu, kráčal naspäť
         do čeľadnej izby, do korheľne, kde obyčajne ľudia pocestní sedávali, spávali. A dal zavolať
         už potom tú čeľaď, ktorá ostala po krčmárovi. </p><p>„Čo je v tej krčme nového?“ pýtal prísne sa tej čeľade. „A čo je tá krčma taká bohatá,
         že aj steny sú z medi, striebra a zlata?“ </p><p>„Prosíme ponížene, pán drahý, nevieme im mena, čo sú oni za pán, oni ako keby z neba
         poslaný do tej krčmy boli vošli!“ </p><p>Janko povedal: </p><p>„Ja som rytier, ktorý som čul, že sa tu tak schádzajú ľudia do krčmy a hynú v nej. Nuž
         ja chcem vidieť ten poriadok, kto to ničí ten svet!“ </p><p>„Prosíme ponížene, pán rytier, keď im už meno vieme, čo sú oni za jeden, pod prísahou im
         povieme, čo sa tu robí v tej krčme, kto sa tu schádza. Tu chodí štyriadvadsať obrov,
         najväčších zbojníkov, o desiatej dvanástoria a o polnoci o dvanástej hodine tiež
         dvanástoria. Aj náš krčmár i krčmárka zbojstvo s nimi drží. Nuž tak, keby mal kto odorvať
         našim pánom hlavy!“ (lebo tá čeľaď nevedela, že už krčmár i krčmárka sú mŕtvi), napomínali
         Jankovi rytierovi, ale ten už mal poriadok s nimi spravený. </p><p>„No, moje slúžky dobré, povedzte mi istotnú pravdu, ako sa mám držať, či iste chodia o
         desiatej a o dvanástej hodine? Idem sa richtovať, ako budem môcť.“ </p><p>Tak narobil lepu takého, čo, keď priložil svoju vlastnú ruku na stôl alebo na lavicu,
         tak sa mu prilepila, čo koža hneď ostala na lavici. Rytier natrel tak stolice, kde sedávali
         zbojníci, kde večerali, a pýtal sa znovu, keď sú také známe s tými zbojníkmi, aké zbroje
         majú. Či nemajú dajaké meče, čo sa samy od seba rušia. </p><p>„Veru, pane rytier, majú! Ktorí išli zďaleka kupci a zastavili sa tu v tej krčme a
         chceli si odpočinúť, trafili na týchto bohaprázdnych ľudí — zbojníkov obrov, títo ani sa
         nerušili, len svoj meč poslali a ten stínal hlavy ľudské. Nuž pán rytier, teraz je už pol
         desiatej, nech sa richtujú! Touto stranou chodia cez túto dieru popod zem, ktorá diera je
         zďaleka spravená.“ </p><p>Keď videl, že už slúžky večeru hotujú, nosia, stal si k tej istej diere zaraz so svojím
         psíkom a čakal, ktorý zbojník pôjde popredku, že mu hlavu zotne dvanásťfuntovou valaškou.
         Ale pes, ktorý bol zakliaty mládenec, ten mu povedal: </p><p>„Pane, nechaj, ani jedného sa neruš, schovaj sa za dvere, neboj sa nič, my tomu rady
         dáme aj bez valašky!“ </p><p>Ako čul Janko rytier buchot popod zem, že už duní popod zem, hrmí, že už ide tá hrôza
         zbojnícka do krčmy, preľakol sa, ale ho pes tešil a zabával, kým vyšiel za dvere schovať
         sa. Náhle sa schoval rytier Janko za dvere, hneď zbojník obor prišiel do chyže do krčmy a
         pýtal sa slúžok: </p><p>„Čo je nového tu? Inokedy krčmár, krčmárka ide proti nám, a teraz nič nevidno! Tu musí
         byť dačo nového!“ </p><p>„Moji drahí páni, nenazdávajú sa, že tu dačo nové, ale pani a pán mali veľkú robotu,
         teraz odpočívajú, spia.“ </p><p>„No, dobre je, len večeru chytro dajte!“ </p><p>Večera už bola nachystaná. Gazdiná povedala: </p><p>„Len si, moji páni, posadajte, hneď bude večera tu!“ </p><p>Tak ich zabávala, kým sa dobre zasadnú a dala im také jedlo prvé jesť, čo to nikdy v tej
         krčme uhotovené nebolo, a im to veľmi chutnalo, lebo boli utúlaní, ustatí. A tak sedeli a
         zbojnícky kapitán, ktorý bol najprednejší chlap, vyvolený od jedenástich obrov, veľké
         myšlienky prevádzal pred svojimi zbojníkmi. Ďalej sedia a večerajú, pýta sa hneď ten
         zbojnícky kapitán obor: </p><p>„Ale iste pani spí i pán?“ </p><p>„Hoj, pani, tá už spí, snáď var nevstane!“ </p><p>Ten sa zaraz chcel na nohy postaviť, ale sa nemohol zo stolca rušiť. </p><p>„Čože je to tu nového? Veď ma nikdy tak neprisadlo ako teraz!“ </p><p>Skričí Janko rytier spoza dverí: </p><p>„Veru ťa prisadne ešte viacej, ako ťa prisadlo!“ A ten zbojník, ako to čul, skočí zrazu
         z toho stolca, kde večeral a chce ísť k nemu. </p><p>„Hoj, večeraj, lebo už večerať viac nebudeš! Už si pod mojou rukou!“ </p><p>Zbojník, ako to čul, zaraz sa najedoval veľmi, a všetci skáču a nemôžu sa rušiť. Janko
         rytier ale nemeškal, vzal meč ten, ktorý zbojnícky kapitán, keď prišiel, zavesil za dvere,
         a povedal mu: </p><p>„Meč, tni, kým vidíš tu z obrov dačo!“ </p><p>Meč postínal za ameň všetkých a pes poodvláčal ich za chvíľu. </p><p>Keď už Janko rytier s tými bol spokojný, pýtal zas dačo zjesť od tej istej gazdinej,
         ktorá tam bola: </p><p>„No, či istotne ešte tu chodí dakto?“ </p><p>„Môj drahý pane rytieru, že som im nehodna vstúpiť do ich rytierskej vravy, tu chodia
         ešte najväčší dvanásti obri, ktorí prichodia o dvanástej a o pol jednej hodine. Ale pán
         rytier, prosím, nechže sa držia, bo tých zbojnícky kapitán má taký meč, čo sa až trasie od
         jedu na jeho tele. Ten, ako ho vloží, nemá pomeškania ani na tej stene, trasie sa ako prependík<sup>[<a name="d56e4069" href="#ftn.d56e4069" class="footnote">59</a>]</sup> na hodinách! To sú najväčší zbojníci!“ </p><p>„Dobre, moja dievko, len im nahotuj ešte čím najlepšiu, ako budeš môcť, večeru, čo by sa
         mohli pozabávať a pozasedovať!“ </p><p>Keď už videl Janko rytier, že už dvanásť hodín prichodí, vzal meč, ktorý odobral prvým
         zbojníkom, dvanástorým obrom, ten meč pripol si k boku a stal si z jednej strany diery, z
         druhej ale pes, keď videl, že svetlo sa svieti, večera na stoloch predložená, obri popod
         zem už búchali, kričali sami k sebe: </p><p>„Čo je tu nové? Inokedy lampy pozapaľované, a teraz ideme ako slepí, dobre oči
         nepovybíjame!“ </p><p>Pána krčmára i krčmárky, ktorá chodila naproti nim so svojím mužom na špacír, nebolo v
         tej krčme. Už na to miesto, aby zbojníci obri dajako nezbadali, išla tá gazdiná proti nim a
         vravela: </p><p>„Poďte, páni, večera je už dávno nahotovená! Jedli by ste už!“ </p><p>Tí obrí, ako to čuli, že nie hlas krčmárky ani krčmára: </p><p>„To si ty, gazdiná? Oj, azda že tam krčmár dajakého grófa lúpi alebo kráľa?“ </p><p>Gazdiná odpovedala: </p><p>„Nie, moji drahí páni! Mali veľkú zábavku naši páni, bolo veľmi moc sveta, ustali a
         teraz spia, odpočívajú. Nech len idú na večeru, bo je už dávno nahotovená!“ </p><p>Ako už k diere prichodí prvý, ktorý bol postavený za zbojníckeho kapitána, že bude
         predok vodiť — šiel aj vtedy popredku —, ako vychodí z diery dovnútra, zaraz rytier Janko
         svoj meč odpáše a rozkáže, aby ťal od prvšieho do ostatného. Meč, ako začal ustavične od
         prvého ťať, dotiaľ ťal, kým nezoťal všetkých. Keď už zoťal všetkých, pes poodvláčal zas,
         ktorý pes bol na psí údatok<sup>[<a name="d56e4096" href="#ftn.d56e4096" class="footnote">60</a>]</sup> udatý, ale nebol psom, iba jeden zakliaty mládenec, ktorý chuti mal za dvanásť
         chlapov. </p><p>Keď už bol so všetkými hotový, pýtal sa svojho psa: </p><p>„Trhaju môj dobrý, čo budeme teraz robiť?“ </p><p>„Môj drahý pane, nazad idem ponosiť mŕtve telá zbojnícke, bo sme zabudli jednu vec: aby
         sme mohli presvedčiť svoje rytierstvo a vyložiť ho i druhým, týmto všetkým obrom treba
         poodrezávať jazyky, a keď sa jazyky poodrezávajú, poodrezávať ešte druhý raz špice z
         jazykov, žeby sme sa mohli zastaviť, že sme my dvaja chlapi, mocní rytieri!“ </p><p>Janko vravel gazdinej: </p><p>„Ja neverím, gazdiná, ty mi musíš povedať, či ešte tu nebudeme mať prenasledovanie? Pod
         prísahou povedz, a ak mi nepovieš pravdu, zhynieš od mojej ruky!“ </p><p>„Pane rytieru,“ spadla pred ním na zem a chytila sa ho nôh, „prosím za odpustenie! Oni
         sú var anjel z neba, že prišli tu do tej hroznej krčmy, čo sa tu vyvádzalo! Nech ma
         prepustia, donesiem kľúče od všetkých izieb a poukazujem im všetky zbojnícke pestvá! A tak
         mi potom uveria! Nech sa na moju dušu nelakomia, ale nech, pán rytier, bežia do tej
         najostatnejšej jatky, kde ľudí kántrili! My sme čuli, že títo zbojníci jednu cisársku dcéru
         ukradli; tak si rozprávali sami medzi sebou, a nás ver veľmi srdcia zaboleli, keď sme tú
         reč čuli! Prosím, pán rytier, nech idú so mnou, lebo je už tretí deň, ako tú dcéru
         kráľovskú doviedli; či je ešte živá alebo mŕtva! Poďme chytro opáčiť tam, kde je!“ </p><p>Ako otvorili tú izbu, kde bola dcéra kráľovská ukradnutá, zaraz rytierovi Jankovi slzy
         vypadli. Bola zoblečená. Tak, ako keď sa malé dieťa narodí, i babica, opatrovnica chytro
         kúsok plienky na dieťa zahodí, tak aj tá kráľovská dcéra bola prihodená kúštikom svojej
         šaty ručníkovej hodvábnej a ešte mala jeden prsteň zlatý na prostrednom prste, na
         prsteníku-prste vložený. </p><p>Zaraz, ako videla rytiera, kričala bolestne, ťažko: </p><p>„Var ťa tu Boh poslal mňa vyslobodiť! Ja za pol hodiny už mriem!“ </p><p>Rytier Janko, ako to čul, ten stĺp, na ktorom bola uviazaná popod pazuchy, uchytil a
         zlomil ho napoly a kráľovskú dcéru zaraz oslobodil a dal ju obliecť do hábov, aké tam pod
         oči mu prišli, kým šaty kráľovskej dcéry vyhľadal, ktoré mala drahé, kamátové.<sup>[<a name="d56e4122" href="#ftn.d56e4122" class="footnote">61</a>]</sup>
      </p><p>Tá dcéra kráľovská, ktorá prsteň mala na prste, keď už trochu osviežela, nevedela, ako
         sa má zavďačiť dobrému rytierovi Jankovi; ale ona nedomnievala sa, že je to iste rytier od
         malého chlapca cvičený! Prsteň tento vzala do ruky a rozlomila nadvoje. Jednu polovičku
         dala dobrému rytierovi a druhú nechala sebe. Tú šatu ručníkovú drahú, ktorú mala ako
         kráľovská dcéra, drahokamátovú, vzala a rozdrapila a jednu polovicu dala rytierovi a druhú
         nechala sebe. Keď už rytier videl, že je dcéra kráľovská troška osviežená, dal jej dobrej
         polievky na pár lyžičiek. Potom, keď už bola osviežená, hľadal po pivniciach najlepší
         trúnok, čo by ju mohol ovlažiť, a našiel jeden súdok vína, na ktorom bola koža, ako na
         dobrom mlieku smotana. Vzal do pohárika a ovlažoval pomaly kráľovskú dcéru, aby mohla k
         svojim rodičom prísť dajaká zdravá. A potom, keď už rodičia ju vidia, rytier tak myslel,
         hoc zaraz za prahom zomrie. </p><p>Rodičia dcéry kráľovskej smútili tak, že všetkému vojsku stužky na čákovoch a na
         šabliach čierne boli, kaštieľ kráľovský v čiernom súkne aksamietovom zastretý. Dcéra
         kráľovská, ktorá bola ešte jedna doma, šestnásťročná, prosila Preblahoslavenú Pannu Máriu,
         Boha, aby jej sestra alebo sa prisnila, alebo žeby sa jej dajako najavo dala. Ale darmo to,
         čo myslela, myšlienky ju zavodili len do veľkej ťažkosti, a dumala, kde sa jej sestra milá
         podela, čo sa s ňou prechádzavala. Kráľ najjasnejší tomu, čo by jeho dcéru drahú vynašiel,
         pol kráľovstva obecal. Všetkých tých rytierov dal v tom meste, kde býval, zvolať, aby mu o
         dcére veštili. Žiaden rytier nevedel povedať. </p><p>Janko rytier ale už nemal pokoja v tej istej krčme, poodberal všetky pivnice, peniaze,
         statky, kde boli nakradnuté, a písal do toho istého mestečka, čo sa volalo Stračia nôžka,
         aby ľud prichodil po statok, po peniaze, ktoré pohynuli. Ľudia, keď čuli ten list, ktorý
         slúžny čítal, divili sa, že taký rytier sa našiel, čo všetko ponachodil, čo bolo od
         päťdesiatich rokov pokradnuté. </p><p>Rytier ešte raz vravel dcére kráľovskej: </p><p>„Prosím ťa, moja drahá dcéruško najjasnejšieho kráľa, či už budeš môcť cestovať na tento
         vietor, či si už zdravá?“ </p><p>„Môj drahý rytier, už som zdravá troška, už budem môcť putovať k svojim rodičom, ale
         neviem, či ich nájdem nažive, lebo moji rodičia, keď som sa dakde zabavila, takí boli za
         mnou starostliví, že ma hneď hľadali.“ </p><p>Janko, ako tú reč čul, zaraz nemal v sebe pokoja, zašiel do stajne medzi kone, ktoré
         boli pokradnuté z väčších miest a vybral štyri kone. A tam bol aj koč jedného biskupa, čo
         ukradli tí zbojníci obri, veľkí zlodeji. Zapriahol do toho koča a išiel s dcérou kráľovskou
         chytro, žeby mohla k svojim rodičom drahocenným dôjsť živá. Letel chytro, tak, že skoro po
         rovnejšej zemi nebolo ani vidno iba prach za ním, kadiaľ letel. Keď videl už, že k tomu
         mestu prichodí, kde bola dcéra kráľovská zrodená, prehovorila dcéra kráľovská: </p><p>„Pán rytier, tu je moje bydlisko, rodisko. Tu ja už vidím mojich najdrahších rodičov
         kaštieľ, ktorý je vo veľkom smútku obtiahnutý čiernym súknom aksamietovým.“ </p><p>Rytier, keď už bol neďaleko mesta, kde býval najjasnejší kráľ, keď ho už videl, ten
         kaštieľ, že je obtiahnutý v čiernom súkne a že už kráľovská dcéra môže putovať do mesta k
         svojim rodičom, že sa jej nič nestane,<sup>[<a name="d56e4147" href="#ftn.d56e4147" class="footnote">62</a>]</sup> ani vlas na hlave neprevráti, zastavil štyri paripy a kráľovskú dcéru vzal do
         náručia, zosadil z koča a povedal: </p><p>„Choď, moja dcéra najdrahšia, k svojim rodičom, lebo vidím, že za tebou majú veľký
         žiaľ!“ </p><p>Bola aj veľká zástava na kaštieli vyložená, ktorú zďaleka ľudia uzrievali. Aj ostatné
         mesto, v ktorom najjasnejší kráľ vlasť držal,<sup>[<a name="d56e4155" href="#ftn.d56e4155" class="footnote">63</a>]</sup> bolo obtiahnuté súknom čiernym. </p><p>Keď schodila z koča, nemohla sa rozlúčiť s dobrým rytierom Jankom, ktorý ju od smrti
         zbojníckej ochránil. Plakala veľmi a želela, nechcela sa popustiť rytierskej ruky, ktorý
         stĺp ruka jeho zlomila, kde bola kráľovská dcéra uviazaná. Ťažko sa rozlúčili obidvaja, ale
         rytier Janko povedal tie slová: </p><p>„Moja drahá dcéro kráľovská, aby si nezabudla na vysloboditeľa rytierskeho, keď budeš
         ďalej doma a nájdeš svojich rodičov zdravých! Povedz o všetkom, moja najjasnejšia dcéro
         kráľovská, v akom úpadku<sup>[<a name="d56e4166" href="#ftn.d56e4166" class="footnote">64</a>]</sup> si bola, kto ťa vyslobodil! Bo jeden teraz pôjde z hory a ty budeš s ním
         putovať a budeš rozprávať o všetkom tom, čo sa ti prihodilo, a o mne zabudneš. Ale prosím
         ťa, nezabúdaj na mňa, lebo ja prídem ťa navštíviť!“ </p><p>Tá ťažko vravela, želela a lúčila sa: </p><p>„Kto mňa vyslobodil, ten môj manžel bude!“ </p><p>Podívala sa ešte na svoj ostatný prsteň, ktorý rozlomila nadvoje a pýtala sa rytiera, či
         má tú druhú čiastku prsteňa zabezpečenú, aj šatku hodvábnu, ktorá tiež bola rozdrapená
         nadvoje. </p><p>Keď už putovala ďalej a keď videla, že je už ďaleko od rytiera, kráčala domov, a rytier
         sa z miesta ešte nerušil, kde ju z koča zložil, stál na tom mieste ako zabitý, aby sa jej
         ešte dačo na ceste neprihodilo. Keď už ale jeden druhého len málo mohli uzrieť, šatkou,
         ktorú rozdrapili nadvoje, ešte jeden proti druhému sa klaňali. </p><p>Ako Janko rytier povedal, tak sa aj stalo. Jeden, čo drevo rúbal v hore, stretol sa s
         kráľovskou dcérou a dal sa do reči, odkiaľ putuje pustovníčka kráľovská. Ona sa nedala
         najavo, len odvrávala také reči obyčajné ako sedliačka, aby skorej mohla prísť do mesta k
         svojim rodičom. </p><p>Keď už bola blízko a videla, že už aj múr je v čiernom aksamiete, súkne oblečený, aj
         ostatné mesto, kde býval kráľ, skričala hrozne: </p><p>„Moji drahí rodičia, poďte, už ide tá dcéra, ktorá bola zahynutá, ktorá bola ukradnutá!“ </p><p>Keď ten drevorubač čul tú reč, prísno sa pýtal, odkiaľ putuje, či ozaj bola v zahynutí.
         A ona od radosti všetko už teraz porozprávala, všetko, čo sa jej prihodilo. Ten drevorubač,
         ktorý sa stretol s ňou, jej zahrozil potom, že ak svojim rodičom nepovie, že ju on
         oslobodil, že ju tu na ceste zabije. </p><p>Milá dcéra kráľovská nevedela, čo má robiť. Z jednej ťarchy vyšla, do druhej vchádzala;
         ale len putovala ostro, aby mohla ešte v tej chôdzi oslobodiť svoj život a vravela
         rubačovi, žeby jej len dal pokoj, že rodičom tak povie, ako on chce. Potom rubač od nej
         pýtal dajaký znak, že je on osloboditeľom. Ona vzala z pol tej šatky polovicu a dala mu tú
         jednu čiastku, a tak ju sprisahal blízko mesta na ceste. </p><p>Keď už ale bol pri meste, tam bola jedna krčma. On ta prišiel s ňou a pýtal sa, čo tu
         nového. Krčmárka ho dobre poznala. </p><p>„Veď viete, môj sedliaku, že máme veľký zármutok, že kráľovská dcéra zhynula.“ </p><p>Rubač povedal: </p><p>„Dcéra je už tu, našiel som ju v hore. Tam blúdila, aj znak mi dala, a sľúbila aj, že
         jej manžel budem.“ </p><p>Krčmárka, ako to čula, hneď letela k svojmu mužovi a povedala: </p><p>„Kráľovská dcéra sa už našla! Jeden, čo drevo rúbal, našiel ju v hore zablúdenú. Teraz
         ju šikuje k jej rodičom.“ </p><p>Keď ju ku kráľovi doviedol, dal kráľ zložiť všetky smútky a bola radosť veľká, že sa
         kráľovská dcéra našla. Kráľ potom povedal pred očima panstva a pod prísahou, že dcéru dá za
         manželku osloboditeľovi. </p><p>Už mala byť svadba s tým drevorubačom, a o rytierovi Jankovi nebolo ešte ani slychu ani
         chýru. Konečne rytier poslal svojho zakliateho mládenca, toho psa, ku kráľovskej dcére a
         dal mu do košíka pol šatky a pol prsteňa. A tak kráľ sa dozvedel o klame drevorubača aj o
         tom, že on dcéru pod prísahou prinútil nepravdu vravieť. Dal zavolať rytiera Janka, ten
         ukázal jazyky obrov a s dcérou sa zosobášil. </p><p> </p><div class="footnotes"><br><hr align="left"><div class="footnote"><p><sup>[<a name="ftn.d56e3859" href="#d56e3859" class="para">54</a>] </sup>Jozef Lonek, pastier z Tvrdošína (Orava), 5. júla 1900. Polívka IV, 337 —
               345.</p></div><div class="footnote"><p><sup>[<a name="ftn.d56e3877" href="#d56e3877" class="para">55</a>] </sup><span class="emphasis"><em>zburný, zbúrlivý</em></span> — prchký, bezočivý</p></div><div class="footnote"><p><sup>[<a name="ftn.d56e3900" href="#d56e3900" class="para">56</a>] </sup><span class="emphasis"><em>stukať</em></span> — kňučať</p></div><div class="footnote"><p><sup>[<a name="ftn.d56e3973" href="#d56e3973" class="para">57</a>] </sup><span class="emphasis"><em>sidlo</em></span> — osídlo</p></div><div class="footnote"><p><sup>[<a name="ftn.d56e3989" href="#d56e3989" class="para">58</a>] </sup><span class="emphasis"><em>hamižný</em></span> — falošný, lakomý</p></div><div class="footnote"><p><sup>[<a name="ftn.d56e4069" href="#d56e4069" class="para">59</a>] </sup><span class="emphasis"><em>prependík</em></span> (z lat.) — pondus, závažie na hodinách</p></div><div class="footnote"><p><sup>[<a name="ftn.d56e4096" href="#d56e4096" class="para">60</a>] </sup><span class="emphasis"><em>údatok</em></span> — podoba</p></div><div class="footnote"><p><sup>[<a name="ftn.d56e4122" href="#d56e4122" class="para">61</a>] </sup><span class="emphasis"><em>kamátový, drahokamátový</em></span> — zamatový (v druhom prípade splýva
               predstava „kamátu“ s drahokamom)</p></div><div class="footnote"><p><sup>[<a name="ftn.d56e4147" href="#d56e4147" class="para">62</a>] </sup>jej nestane &gt; jej nič nestane</p></div><div class="footnote"><p><sup>[<a name="ftn.d56e4155" href="#d56e4155" class="para">63</a>] </sup><span class="emphasis"><em>vlasť držať</em></span> — vládnuť</p></div><div class="footnote"><p><sup>[<a name="ftn.d56e4166" href="#d56e4166" class="para">64</a>] </sup><span class="emphasis"><em>úpadok</em></span> — zlé položenie</p></div></div></div><div class="chapter" lang="sk"><div class="titlepage"><div><div><h2 class="title"><a name="d56e4209"></a>Pipora Janči</h2></div></div><div></div></div><p> </p><p>
         <sup>[<a name="d56e4216" href="#ftn.d56e4216" class="footnote">65</a>]</sup>
         <sup>[<a name="d56e4220" href="#ftn.d56e4220" class="footnote">66</a>]</sup>
      </p><p>Bol jeden otec a mal šesť synov. Päť bolo vzrastených a šiesty bol takej malej podoby a
         ten sa zval Pipora Janči. </p><p>Tu raz išli hospodári na kosbu, tak aj ich otec išiel kosiť trávu. Chlapca svojho —
         Piporu Jančiho vzal sebou a posadil ho do trávy a povedal mu: </p><p>„Janči, tu seď zatiaľ, kým ja neprídem!“ </p><p>Čo sa stalo? Priletel jeden jastrab a vzal Piporu Jančiho do pazúrov a zaniesol ho
         mladým do hniezda. Tu zrazu sa vietor stal a hniezdo zrútil s mladými jastraby a Pipora
         Janči zase spadol do trávy. </p><p>Ide on, zasa prišiel k jednému jarčeku, po ktorom voda tiekla. ,Bože môj,‘ hútal si,
         ,ako sa ja stadeto oslobodím?‘ Tak len chodíže, chodí. Prišiel sem jeden obor. </p><p>„No, čo s tebou robiť, ty si mi len pod jeden zub! Ale ťa nechám, azda narastie z teba
         voľačo.“ </p><p>Zašikoval ho do jeho bývania. Tu boli zajatí jeho piati bratia. </p><p>„No, bratia moji, ako sa tu máte?“ </p><p>Potom tam boli na nocľahu; čo jesť potrebovali, to im dal ten obor, ale Janči
         špekuloval, ako by sa stade vyslobodiť mohli. Vyšiel von cez kľúčovú dierku na dverách a
         pootváral a bratov vypustil a sa vyslobodili. </p><p>Zas oni išli. Ale on nevládal za nimi. Išli cez jarok, tí pätoria popreskakovali, a na
         Piporu bratia nepamätali. Do tej vody on teda spadol. Prišla ryba a tá ho prehltla, ktorú
         rybu chytil rybár. Nezaveľa, prišiel kurens<sup>[<a name="d56e4247" href="#ftn.d56e4247" class="footnote">67</a>]</sup> od pána, ktorý bol v zámku, že bude hostina. Tak rybár s rybou tašiel, ktorú
         rybu on tam predal. Nato richtoval kuchár, pekár koryto pripravil a múku nanosil, kvas
         robil. Kuchár rybu napoly preťal na pečenie. Pipora Janči vyskočil z ryby von, ale ho
         nespozoroval nikto, lebo bol malý. Nato sa voľáko zamáchal do kvasu a zaváľal ho do koláča
         pekár a ten koláč upiekli, ale Piporovi Jančimu sa nič nestalo, len sa zohrial. </p><p>Keď to všetko bolo hotové, pekár s kuchárom priprávali na hostinu a prinášali na stôl.
         Keď tam bolo už pripravené všetko, páni už sedeli za stolom, koláč vzali, prekrojili, aby
         sa tam počastovali — Pipora Janči z koláča vyskočil. Tu veľkú radosť z neho mali princezné
         v kráľovskom zámku, lebo bol vraj chlapec pekný. Veľkú radosť z neho mali. </p><p>On chodil po dvore, po záhrade. Bol vo veľkej vážnosti. Dali mu aj kľúče, bol dvorníkom,<sup>[<a name="d56e4257" href="#ftn.d56e4257" class="footnote">68</a>]</sup> kľučiarom. Išiel on raz po záhrade na špacír. Tu prilietol jeden motýľ, ktorý
         bol tak krásny ako zlato a striebro. Toho on chcel chytiť, lebo bol krásny. Zrazu motýľ
         proti nemu a schytil ho do svojich pazúrov a vylietol s ním až po oblohu a zaniesol ho do
         ďalekej krajiny, do takej zas krásnej záhrady, z akej bol vyšiel. Tam zas princezné sa
         prechádzali po záhrade. S veľkou radosťou Piporu Jančiho pojali a priviedli ho do zámku. </p><p>Dávali mu jesť a piť, čo len na svete bolo, ale on vždy len banoval za jeho rodiskom.
         Hútal si, ako by sa on stadeto mohol vyslobodiť, ale ony ho len tešili, princezné, aby sa
         len tam bavil s nimi. Ale on že tam nebude. Tak chceš-nechceš, jeden raz sa odobral od nich
         a vypravili ho na cestu veľmi dobre. Zašili mu jednu banknótku<sup>[<a name="d56e4265" href="#ftn.d56e4265" class="footnote">69</a>]</sup> do košele na cestu. Potom chytili jednu veveričku, na ktorú ho posadili ako na
         koňa, a išiel on po ceste. </p><p>Prišiel do jednej hory, v ktorej hore tá veverička sa chcela poihrať. Skákala z haluze
         na haluz po strome, jeden raz ju spozoroval jeden jastrab. Ten veveričku uchytil a Pipora
         Janči na haluz sa chytil a zostal visieť. Tu, čo robiť, musel sa spustiť na zem. Ale si nič
         neublížil, lebo bol ľahký a malý. </p><p>Išiel po tej hore zasa ďalej. </p><p>Príde k jednej veľkej vode, na ktorej vode bol zasa rybár a mal na tej vode jednu
         chalupu, čo býval v nej. </p><p>„No, môžeš tu so mnou bývať, bude mi smelšie, aj tak malý kost potrebuješ.“ </p><p>Ale on ho prosil, žeby ho cez tú vodu preniesol, že mu dobre zaplatí. Ale on mu tak
         povedal, že stade ho nemožno vyslobodiť. On sa opýtal, prečo. </p><p>„Preto, synu môj, lebo táto voda nemá konca a kraja. Musíš len so mnou tu bývať.“ </p><p>Ale on vždy len húta a húta. </p><p>Zrazu priletel jeden veľký vták, ktorý vták sa menoval Jarabín.<sup>[<a name="d56e4288" href="#ftn.d56e4288" class="footnote">70</a>]</sup> On sa len díval na toho vtáka a pod kriela sa mu voľáko zakutal. Ten vták potom
         vylietol a letel s ním ten deň aj jednu noc. Až na svitaní zastal vták na jednom vŕšku. Ten
         vŕšok bol v tom chotári, skade ho motýľ vyniesol. </p><p>Rozdíval sa, už bol deň; prišiel do tej istej záhrady. Ach, veľkú radosť z neho mali
         princezné, a vyprával im, ako sa mu vodilo všade. Ale on len za otcom a za braty banoval.
         Potom na jeho žiadosť jeho bratov aj otca vzali do toho zámku a dali bratom, čo vládali
         robiť, pole, statok priahať a všetko a otec bol s ním dvorníkom u kráľa. Potom on vybral si
         myš za paripu a dal si spraviť jeden strieborný hintovík. A myš ho vozila na špacír. </p><p> </p><div class="footnotes"><br><hr align="left"><div class="footnote"><p><sup>[<a name="ftn.d56e4216" href="#d56e4216" class="para">65</a>] </sup>Mišo Modzoľa, 40-ročný, zo Senohradu (Hont), nedatované. Opravené podľa Miša
               Podobného, 81-ročného, zo Senohradu. Polívka II, 92 — 94.</p></div><div class="footnote"><p><sup>[<a name="ftn.d56e4220" href="#d56e4220" class="para">66</a>] </sup><span class="emphasis"><em>Pipora</em></span> — meno (v texte Pipora — Piporu zjednocujeme na
               Pipora) vzniklo pravdepodobne z maď. „pipere“ (ozdoba, krása) a splynulo aj s
               predstavou piepru, čierneho korenia</p></div><div class="footnote"><p><sup>[<a name="ftn.d56e4247" href="#d56e4247" class="para">67</a>] </sup><span class="emphasis"><em>kurens</em></span> — okružný list</p></div><div class="footnote"><p><sup>[<a name="ftn.d56e4257" href="#d56e4257" class="para">68</a>] </sup><span class="emphasis"><em>dvorník</em></span> — dvoran</p></div><div class="footnote"><p><sup>[<a name="ftn.d56e4265" href="#d56e4265" class="para">69</a>] </sup><span class="emphasis"><em>banknótka</em></span> (z nem.) — bankovka, papierový peniaz</p></div><div class="footnote"><p><sup>[<a name="ftn.d56e4288" href="#d56e4288" class="para">70</a>] </sup><span class="emphasis"><em>Jarabín</em></span> — rozprávkový vták</p></div></div></div><div class="chapter" lang="sk"><div class="titlepage"><div><div><h2 class="title"><a name="d56e4298"></a>Makomvysievaná</h2></div></div><div></div></div><p> </p><p>
         <sup>[<a name="d56e4305" href="#ftn.d56e4305" class="footnote">71</a>]</sup>
         <sup>[<a name="d56e4309" href="#ftn.d56e4309" class="footnote">72</a>]</sup>
      </p><p>Bol, kde nebol, bol jeden chudobný človek, čo podľa niekoho býval v Nikdzevaroši.<sup>[<a name="d56e4317" href="#ftn.d56e4317" class="footnote">73</a>]</sup> A ten chudobný človek mal sedem detí, šesť chlapcov a siedme dievča. Tomu
         dievčaťu bolo meno Hanuša a najstaršiemu chlapcovi bolo meno Janko. Ten človek ukrutne
         chudobný bol. Tak on raz svojej žene rozkázal, aby tie deti od najmenšieho do najväčšieho
         rezala na živnosť. A tak ona piatich zarezala. Už prišla na šiesteho, na Janka. Janko čul,
         ako otec matke povedal, žeby i Janka zarezala. A tak Janko k sestre Hanuši: </p><p>„Vstávaj, sestro, bo nás mať zareže, keď stadeto neutečieme. Bo hentých päť sme zjedli,
         a aj nás by mať a otec zjedli!“ </p><p>A tak Janko a Hanuša od matky utiekli a išli z dediny do dediny. A prišli oni do
         sedmohradskej krajiny, do Dakdzevaroša. A bola tam jedna krásna záhrada a v tej záhrade
         krásne stromy, a oni dvaja boli veľmi hladní. A tak Hanuša k Jankovi: </p><p>„Vezmi kameň a hoď do toho stromu a zbi dajaké jablko, bo ja som veľmi hladná, dobre od
         hladu nezahyniem!“ </p><p>A tak Janko vzal kameň a zbil jablko. </p><p>Ten pán, čo jeho záhrada bola, videl to. On bol ich otca brat. Keď núdzny čas bol, aj on
         z toho Nikdzevaroša vyšiel het. Iste on bol ich otca brat. On do toho Dakdzevaroša prišiel
         a Pán Boh mu dal šťastie, čo si nagazdoval s tovarom. Ostal dobrý majetník. </p><p>A tak tie dvoje deti tiež tam trafili k jeho záhrade, kde si zbili jablká, čo on videl.
         On k nim prišiel: </p><p>„Načo vy to rušáte, keď to nie je vaše, viete to dobre, že je to panské, neslobodno to
         rušiť!“ </p><p>On, ten pán, sa pýtal: </p><p>„Skade vy ste, deti moje?“ </p><p>A Janko povedal: </p><p>„Z Nikdzevaroša!“ </p><p>„Ako sa váš otec volá?“ </p><p>„Nipolekohobyva.“<sup>[<a name="d56e4350" href="#ftn.d56e4350" class="footnote">74</a>]</sup>
      </p><p>A tak pán povedá: </p><p>„Hej, však vy ste môjho brata deti, bo i ja sa tak volám. Tak poďte dnu, deti moje, do
         môjho domu, a vezmem vás za svoje, budete tak, akoby ste moje boli!“ </p><p>A tak prišli dnuka a pán zaraz žene vraví: </p><p>„Ženo, hľaď len, môjho brata dvoje deti sú tu! My nemáme deti nijaké, tak ich vezmeme za
         svoje a budeme ich mať tak, ako keby naše vlastné boli.“ </p><p>A tak ich zaraz šumne obliecť dal. Z Janka bol hodný šestnásťročný mladý pán a z Anny
         bola krásna dievka, slečna. A tak ten pán, ich otca brat, veľmi sa z toho tešil i so svojou
         paňou, že im dal Pán Boh také šumné dvoje deti. </p><p>Ten pán mal veľa sklepov na tovar, tak Janka, ako sa vyučil, dal do jedného sklepu, a
         dobre mu šťastie išlo, a Hanušu do druhého. A im dvom šťastie veľmi dobre poruke išlo. Ale
         už tomu pánovi tovar vychádzal a tak svojej panej vraví: </p><p>„Ženo moja, už neveľa máme tovaru v sklepoch a treba by nám bolo ísť si priviezť.“ </p><p>A tak oni, pán s paňou, pošli do Maršalvaroša, aby nakúpili veľa tovaru, a ich dvoch,
         Janka i Hanušu, doma nechali predávať, čo ešte bolo. </p><p>A tak Hanuša v jednom sklepe a Janko v druhom predávali. Ale od toho času, ako pán
         pošiel s paňou na tovar, Hanuša lepšie šťastie mala ako Janko. </p><p>Raz Janko sa zobral zo svojho sklepu a pošiel do jej sklepu, k Hanuši, a nabral si dosť
         peňazí zo svojho sklepu a tak prišiel k sestre. A sestre povedá: </p><p>„Sestro moja, máš i ty peňazí dosť, i já mám. Hrajme sa o ne na karty, ktorý sme
         šťastlivejší.“ </p><p>A tak začali sa hrať. Janko tam mal štyridsaťpäťtisíc zlatých a začal sa s Hanušou hrať.
         A všetky od neho vyhrala a tak mu povedala: </p><p>„No vidíš, bratu Janku, keby bol od teba druhý vyhral, tak by ti ich nevrátil, ale ja ti
         ich vraciam, bo si mi brat a ja tebe sestra.“ </p><p>Janko sa mocne nahneval. Povedá, ako mu vrátila jeho peniaze: </p><p>„Sestro, hrajme zas!“ </p><p>A tak sa hrali druhý raz. Zas od neho vyhrala všetky jeho peniaze. A zas Janko sa mocne
         nahneval a svoju čiapku o zem hodil a to povedá sestre: </p><p>„Bodaj ťa čert vzal, to si šťastlivá… už si druhý raz odo mňa vyhrala!“ </p><p>A v ten čas aj čert prišiel a vzal sestru. </p><p>A tak Janko mocne sa rozžialil, že on sestru čertovi dal. A Janko sám sebe vraví: ,Čo
         ja,‘ povedá, ,teraz budem robiť, keď ja už sestry nemám? Príde môjho otca brat, čo on mne
         na to povie, že kde je moja sestra, komu som ja ju dal! Ja mu na to nebudem vedieť čo
         povedať!‘ </p><p>A tak Janko so žiaľom šiel do svojho sklepu a začal plakať, že on dal čertovi svoju
         sestru, pretože od neho jeho peniaze vyhrala. A tak Janko: ,Čo ja tu budem už robiť teraz?‘
         Nabral si peňazí ešte aj päť ráz toľko, ako mal, a tak ide ďalej do sveta vandrovať, bo
         jeho otcov brat, keby ho doma v sklepe našiel, mocne by ho hrešil pre sestru, že kde on ju
         oddal. On by mu na to nevedel čo odpovedať. </p><p>A tak všetko nechal, len peňazí si nabral, kúpil si v meste jedného koňa a tak stade
         pošiel het. Ani jeho; otca brat nevedel kedy, bo ho doma nebolo. Len kľúče mu nechal pod
         sklepom, pod dverami, pod prahom. </p><p>A tak on išiel ďaleko do jedného mesta a stretol tam jedného juhása. A pýta sa toho
         juhása, čo je v tom meste za novina? </p><p>„V tom meste je veľká novina,“ tak mu juhás povedá. „Býva tu jeden kráľ a ten kráľ má
         jednu horu a nemôže si do nej takého horára vziať, aby mu tú horu obhájil, žeby pošiel do
         nej a žeby mu odtiaľ dačo priniesol na ukážku.“ </p><p>Janko zadumaný prišiel do mesta a prišiel nakoniec do jednej krčmy: </p><p>„Dajbože dobrý deň, pán krčmár! Čo je tu nového? Nemali by pre jedného koňa jedenie,
         ovsa a sena, aj pre mňa jedenie?“ </p><p>A krčmár zaraz povedal: </p><p>„Prečo nie?“ </p><p>A tak krčmár zaraz dal ovos i seno pre koňa, a aj pre Janka jedenie. Janko, ako
         pofruštikoval, išiel zaraz do mesta, a kúpil si horárske šaty i jednu pušku. A tak išiel k
         tomu kráľovi oblečený ako horár. Príde k bráne a zaraz vojak na neho: </p><p>„Kde ideš, horáru? Nevieš, že tu je varta, že sem neslobodno ísť?“ </p><p>„A ja idem ku kráľovi za službou, bo som čul, že mu treba horára.“ </p><p>Vojak zaraz meldoval veliteľovi stráže a ten vyšiel k nemu a pýta sa: </p><p>„Čo chceš?“ </p><p>„Idem,“ povedá, „ku kráľovi, nech mi dáku službu dá.“ </p><p>A tak veliteľ stráže zaraz išiel sám ku kráľovi: </p><p>„Kráľu, je tu jeden horár, čo hľadá u nich službu. Či ho slobodno pustiť dnu alebo nie?“ </p><p>A kráľ povedá: </p><p>„Nech príde dnu!“ </p><p>A tak Janko prišiel ku kráľovi. A kráľ mu povedá: </p><p>„Čože ty hľadáš?“ </p><p>„Nuž hľadám, najjasnejší kráľu, dáku službu!“ </p><p>A kráľ mu to povedá: </p><p>„Mám ja jednu horu, už tristo rokov každý deň jeden horár tam zahynie. Ako ráno odíde,
         večer sa nikdy nevráti domov. Tak keď chceš do tej hory, tak choď za horára!“ </p><p>A tak Janko šiel za horára do tej hory. Kráľ mu povedá: </p><p>„Ako pôjdeš do tej hory, tak mi prinesieš znak, čo v nej nájdeš, bo jest tam drahé veci
         v tej hore, ale ja už tristo rokov odtade nemám nijakého znaku, bo tam nemôžem sám ísť.“ </p><p>A tak dal Pán Boh ráno. Janko prespal u kráľa a to povedá kráľovi: </p><p>„Pôjdem do tej hory zajtra. Dajú mi jeden veľký chlieb upiecť, aj dve šunky svinského
         mäsa k tomu, a jeden súdok vína aj jeden pohár i jeden nôž a zajtra ráno nech ma vyprevadia
         s hudcami do tej hory, bo Pán Boh vie, či ja sa dakedy vrátim, či nie, keď tam tak horári
         hynú.“ </p><p>Na druhý deň kráľ rozkázal regiment vojska do parády obliecť a horára Janka tak do tej
         hory vyprevadiť. A rozkázal mu jeden koč so štyrmi koňmi zapriahnuť. Janko sadol ako horár
         a kráľ povedal: </p><p>„Iď, Janko, do tej hory a ja ťa odprevadím, a prinesieš mi stade znak!“ </p><p>Janko nevedel nič, čo je v tej hore, ale kráľ mal v svojich knihách napísané — ešte jeho
         deda dedo napísal —, že v tej hore je jeden zlatý rybník a jedna zlatá záhrada a v tej
         záhrade zlaté stromy, ovocie a jeden zlatý dub a pri tom zlatom dube jeden veľký rybník a v
         tej záhrade i všelijaké zlaté ruže boli. </p><p>A tak Janka, nového horára, s hudcami, s parádou veľkou do tej hory kráľ vyprevadil.
         Prišli neďaleko hory, ešte bola jedna hodina chôdze od hory, kráľ zaraz zakomandoval, žeby
         vojsko zastalo, i koč zastal s kráľom i s Jankom. </p><p>„No, Janko, ľúby horár, tak pober sa a iď do tej hory!“ </p><p>A tak Janko vzal na seba ten chlieb v kabeli a ten súdok vína, i tie veci, čo si pýtal
         od kráľa. Povedal: </p><p>„Večer nech ma tu na tomto mieste čakajú!“ </p><p>A tak Janko zobral sa a išiel do tej hory a trafil on v tej hore na jednu cestičku a tá
         cestička ho viedla prosto k tomu veľkému rybníku. Pri tom rybníku bol ten veľký zlatý dub.
         Janko si sadol pod ten zlatý dub. Zložil kabelu, a aj pušku a oprel pod dub. To bolo ráno,
         dajako okolo desiatich hodín, i vzal súdok, nalial si do pohára vína a vyňal chlieb i šunku
         a zahryzol si i vypil. Tak si tam posedel pri tých veciach, čo u seba mal. Bolo už jedenásť
         hodín, Janko sa obzrie na ten veľký rybník a vidí na tom veľkom rybníku letieť dvanásť
         kačiek. Tie kačky prosto k nemu prišli. Ako k nemu prišli, zaraz sa striasli a stali sa
         dvanástimi dievkami a tých dvanásť dievok také boli panny ako aj druhé. A tých dvanásť
         dievok bolo z kráľovského domu. Jedenásť bolo frajcimeriek<sup>[<a name="d56e4469" href="#ftn.d56e4469" class="footnote">75</a>]</sup> a dvanásta bola princeza. Bolo jej meno Makomvysievaná. Ako k nemu prišli,
         povedá: </p><p>„Vitajte, panny, u mňa! Čo mám,“ povedá, „s tým vás poživím.“ </p><p>Vzal súdok a tak nalieval im víno do toho pohára a dával im piť. A vzal chlieb a tie dve
         šunky a rezal a dával im: </p><p>„Jedzte a pite, čo mám, tým vás budem živiť, bo Pán Boh vie, či ja odtiaľto odídem, keď
         tu tak horári mocne v hore hynú, keď každý deň jeden zahynie.“ </p><p>Zaraz tá Makomvysievaná princeza povedala: </p><p>„Neboj sa, Janku, odídeš ty odtiaľto a kráľovi ponesieš znak, bo ja som ťa tu veľa rokov
         čakala. Keď ma budeš počúvať, tak budem ja tvoja žena a ty budeš môj muž. Ja som kráľovská
         dcéra, princeza, ale teraz som čierna tak ako hlaveň, bo mňa i s mojimi jedenástimi
         frajcimerkami diabli ukradli od môjho otca. Tak ako ty pôjdeš ku kráľovi nazad večer,
         mulatuj, nech ti dá dobrú, šumnú muziku, aby ti hrala od ôsmej večer do jedenástej. Ako
         bude štvrť na dvanástu, tak vtedy sa rozíde tá muzika. Tam nech je slobodno každému, i
         chudobnému i bohatému, pánovi, Cigánovi, každému jednému. Nech každý mulatuje, koľko
         vládze, a piť a jesť nech dávajú, ale aby si ty neplatil ani grajciar, nech kráľ zaplatí.
         Budeš si pýtať od kráľa tri riečice dukátov, aby samé čisté zlaté boli, a taký bohatý
         pôjdeš na tú muziku. A teraz ti povedám, že ja som zakliata, zato som ja taká čierna ako
         hlaveň. Zato ma volajú Makomvysievaná. Ty na tej muzike by si ma vyslobodil od toho
         čierneho zakliatia a ja by som bola taká panna, že v svete viacej páru mi niet. Aj moje
         frajcimerky by boli čisté, ale ja by som bola najkrajšia! Teraz som ja — ako keby jednu chlebovku<sup>[<a name="d56e4485" href="#ftn.d56e4485" class="footnote">76</a>]</sup> makom povysieval na mňa. A odteraz, ja ti to povedám, že ja som tvoja frajerka.
         A tak s tým pôjdeš domov a nestane sa ti nič. Len na tej muzike nepochváľ sa, že máš
         frajerku, keby na teba kto ako naliehal.“ </p><p>A tak najedli sa, napili sa vedno všetci trinásti ľudia a ona sa s tým pobrala. Len sa
         striasli, všetkých dvanásť a urobili sa na dvanásť kačiek, aj pošli svojou cestou. On si
         odlomil z toho duba jeden šumný vrchovček trojlístkový a vopchal si za svoj klobúk. A tak
         po cestičke išiel domov. Ako on prišiel vonka z hory, mohlo byť popoludní štyri alebo päť
         hodín. Ešte sa mu večer celkom nevidel, bo v lete predsa dlhý je deň… </p><p>On kráľovi povedal, aby čakal až o šiestej hodine popoludní tam na tom mieste, kde ho
         zložil z koča. A tak on sa tam trochu zabavil a čakal. </p><p>Bolo šesť hodín a kráľ mu išiel na koči i s muzikou, s bandou naproti a povedal: </p><p>„Pán Boh vie, či horár žije alebo nie.“ </p><p>Ale Janko zaraz dal znak, bo strelil zo svojej pušky a tak išiel ku kráľovi. Kráľ, ako
         videl, že Janko dal znak a že žije, zaraz kočišovi rozkázal, aby mu išiel naproti a vzal ho
         na koč. A muzike rozkázal, aby mu hrala a išli do kráľovského domu s veľkou radosťou. Kráľ
         sa veľmi tešil, bo za tristo rokov sa ani jeden horár stade ani jeden deň nevrátil, až sa
         on taký našiel, ktorý sa stade vrátil a priniesol mu znak. A zaraz kráľ išiel do svojho
         zámku aj s ním zároveň a zaraz pozrel do svojich kníh, či jest tam napísané v tých knihách,
         že by tam bol práve taký zlatý dub v tej hore. A tak on to našiel, i veľmi sa potešil z
         tejto roboty jeho, že on tú horu uvartoval. </p><p>Janko kráľovi vraví: </p><p>„Najjasnejší kráľu, chcem, žeby mi muzika hrala do jedenástej hodiny v jednej krčme, a
         tam že by slobodno bolo ísť každému, chudobnému, bohatému, a žeby slobodno bolo každému
         zadarmo jesť aj piť aj tancovať, kto má vôľu, kto len koľvek chce. A mne nech dajú tri
         riečice dukátov plné, bo ja tam musím ísť. Ja budem platiť.“ </p><p>A kráľ mu povedá: </p><p>„Zaraz sa stane, čo chceš!“ </p><p>A tak zaraz sa mu dalo, a on tam išiel do tej krčmy, a tam sa naschádzali všelijakí
         ľudia, chudobní i bohatí, i grófski synovia i barónski, a tak jedli a pili dovedna, aj
         tancovali, kto mal vôľu, do desiatej hodiny. Ako desať hodín minulo, tak ten národ sa
         prepadol odtiaľ, nikto nezostal, len sám Janko a kelneri a v tom čase po desiatej tak k
         nemu horári išli, čo sa na dvere jeden pred druhým nemohli ani prepchať a sadali za stôl,
         jedli a pili, a Janko s nimi. Jeden starý, sivý zaraz prišiel k nemu a povedá: </p><p>„Kamarát horár, čo ty,“ povedá, „taký smutný sedíš a tak sa trápiš? Ja,“ povedá, „taký
         starý, sivý ako holub, a nič sa netrápim, a ty taký mladý chlap a trápiš sa. Nemáš nijakej
         frajerky alebo ženy, že sa tak mocne trápiš?“ </p><p>Ten starý, sivý horár takú si mladú slečinku priviedol so sebou, čo ešte nemala pätnásť
         rokov a povedal, že to je jeho frajerka. Ale prišlo už jedenásť hodín a tak sa zaraz všetko
         to prepadlo, len Janko ostal a muzika. On tie tri riečice dukátov muzikantom do huslí a
         trúb podával. A išiel ku kráľovi spať. Druhý deň ráno povedá kráľovi: </p><p>„Najjasnejší kráľu, jeden deň som mal jeden chlieb a dnes chcem dva, a štyri šunky
         svinského mäsa, a trinásť nožov, trinásť pohárov a tri súdky vína a tak ma vyprevadiť zas
         ako aj včera.“ </p><p>Tak Janko sadol do koča s kráľom a išiel nazad do tej hory. Ale ako prišiel do hory, tak
         netrafil na tú cestičku, čo išiel po nej včera, ale na druhú cestičku trafil, a tá druhá ho
         priviedla k zlatému rybníku. Rybník ďaleko bol od toho duba a pri tom rybníku bola jedna
         zlatá chyža. Rybník bol pri dube. A kolo toho rybníka bola zlatá ľalija. Janko sa poobzeral
         a odtrhol si jednu a vopchal za svoj klobúk. A obzrie sa na pravý bok a vidí na tom rybníku
         dvanásť kačiek letieť, hlavy sú im čierne, drieky tiež čierne a chvosty také boli ako
         mlieko, až sa ich naľakal. Prosto prišli k nemu. Zaraz sa striasli a stali sa dvanástimi
         dievkami. Po kolená také boli ako mieko a od kolien nahor také ako hlaveň čierne. Tá
         Makomvysievaná prišla k nemu a zaraz ho oblapila: </p><p>„Vitaj, Janku môj, ďakujem ti, že si na mňa nevypovedal, že máš frajerku. Vidíš, aké sme
         my všetkých dvanásť po kolená biele ako mlieko. Nože pozri na moje nohy, viem, že si ešte
         nikdy také nevidel!“ </p><p>Ako on tam pozrel, tak ho až zima zbila, tak sa mu princezná veľmi zaľúbila. A zaraz
         vraví tým dvanástim dievkam: </p><p>„Jest tam tri súdky vína a jest tam trinásť pohárov, vidličiek i nožov trinásť, i tri
         šunky, i tri chleby, lejte a pite a jedzte, bo ja som to pre vás priniesol!“ </p><p>A ona ho zaraz oblapila a pobozkala, lepšie ako predtým. A tak oni jedli a pili a sa
         hostili. A prichodila už dvanásta hodina na obed a oni ešte mulatujú. A začalo plakať tých
         dvanásť dievok tak, čo slzy kolo nich zem zaliali, ako keby bol tam krhlu vody vylial. A
         ona mu povedá: </p><p>„Pôjdeš domov k svojmu kráľovi a naozaj takú muziku urob, ako si hentú robil, len na mňa
         nevypovedz, že máš frajerku! Uvidíš ma tretí deň, do pása aká budem!“ </p><p>A s tým sa mu poďakovala ona i hentie jej frajcimerky a odišli od neho plačúci. On sa s
         tým zobral a išiel na kraj lesa; a kráľ ho už zas tam čakal ako prvý deň s muzikou i s
         vojskom. A zaraz sa ho pýta: </p><p>„Vitaj, Janku horár, čo si tam videl?“ </p><p>„Tu máš, kráľu, znak za mojím klobúkom, zlatú ľaliju! Bol som pri zlatom rybníku, odtiaľ
         som ju odtrhol a tak som ti ju na znak priniesol, žeby si veril, že som tam bol!“ </p><p>A kráľ išiel zaraz do knihy a pozeral, či je to pravda. A svojej kráľovnej povedá kráľ: </p><p>„To je dobrý horár, ženo, bo ten priniesol už druhý znak!“ </p><p>A ona mu to odpovedá: </p><p>„Veraže je dobrý chlap, víťaz nad víťazmi, bo koľko tam horárov chodilo, ani jeden to
         nemohol priniesť, čo on priniesol!“ </p><p>Kráľ mal jednu dcéru, meno jej bolo Tereza. Ona veľmi bridká bola, zubatá, gambatá a
         kráľovná bola by rada za Janka ju dať, bo šumný chlap bol. </p><p>Dal Pán Boh ten čas, že bolo treba ísť nazad do krčmy, kde predtým bol, a kráľ mu zas
         dal peniaze ako i predtým. Tam v krčme všetko sa stalo, ako i predtým bolo. Do desiatej
         hodiny sa mulatovalo, chudobní, bohatí, ako i predtým bolo. A po desiatej hodine akoby sa
         všetko prepadlo, len Janko zostal s kelnermi a s muzikou, ale zaraz ešte viacej horárov
         prišlo, ako predtým bolo a sadajú a jedia a pijú, aj tancujú a on medzi nimi sedí. I tak mu
         vravia: </p><p>„Čože ty netancuješ, neješ, nepiješ, tak načože držíš muziku?“ </p><p>Ale on im na to nič nepovedal. Dal Pán Boh už dvanásť hodín, oni sa rozišli, on sám
         zostal s muzikou. A hudcom vraví: </p><p>„Iďte teraz domov spať!“ </p><p>Tie tri riečice dukátov, čo dostal, hudcom rozdal ako i predtým, a išiel ku kráľovi i
         sám spať. </p><p>Dal Pán Boh tretí deň ráno: </p><p>„Kráľu, štyri súdky vína a štyri šunky a štyri chleby, trinásť nožov i pohárov, ako i
         predtým bolo!“ </p><p>I teraz muzika ho tak odprevádza ako i v hentie dni, aj sám kráľ. Ale už i sám horár
         plakal, či sa vráti, či nie. A tak išiel k tej hore, muzika ho odprevádza. Prišiel k tej
         hore a trafil na tretiu cestičku a po tej cestičke išiel. Aj svoje veci, čo mu bolo treba,
         všetko so sebou niesol. Tak v tej hore prišiel k zlatej záhrade, i zaraz išiel do nej. Také
         krásne ruže videl, čo nikdy také nevidel, odkedy je na svete. I odtrhol si jednu ružu a
         vopchal si za klobúk. Vyšiel vonka z tej záhrady a sadol si pod múr, bo tá záhrada bola
         múrom ohradená. Ale ráno ešte v ten deň nebolo, ešte len deväť hodín bolo, kedy on tam už
         bol. Pozrie na záhradu a vidí tých dvanásť kačiek letieť a prosto k nemu prišli a zaraz sa
         striasli a stali sa dievkami, ako i predtým boli. Makomvysievaná, ich kráľovná, zaraz ho
         oblapila a pobozkala ho. </p><p>„Hľaď, dušo moja, aká som ja krásna do pása, či si videl dakedy takú pannu alebo nie?“ </p><p>On povedal: </p><p>„Nikdy som takú nevidel! Sadajte, berte pohár a pite!“ </p><p>Oni zaraz sadli, liali, pili a jedli. A tak ona mu vraví: </p><p>„Pôjdeš domov na večer. Muzika po tretí raz nech ti hrá a ty pôjdeš tam, ale merkuj, aby
         si ma horšie nezapredal, ako som bola, bo ja by som musela na Hamadejovej posteli<sup>[<a name="d56e4575" href="#ftn.d56e4575" class="footnote">77</a>]</sup> spávať, čo je v nej štyriadvadsať britiev. Dvanásť hore a dvanásť dolu chodí, a
         tak môj driek zrežú, čo z neho krv tak bude tiecť, ako keby vola zarezal. Ty pôjdeš domov,
         muzika nech hrá, ako hrala, len sa nepochváľ, že máš frajerku!“ </p><p>A on sa pre tie slová veľmi rozžialil, bo ona mu tak povedala, že tejto noci na neho
         najhoršie bude, že tí horári tak ho trhať budú ako — prepáčia — psi slaninu. </p><p>„Len merkuj na seba a keď na seba budeš merkovať, zajtra si so mnou u môjho otca v
         kráľovskom zámku! Len tak rob, ako ti hovorím a dobre bude!“ </p><p>A tak ony sa striasli, všetkých dvanásť na kačky, a šli svojou cestou. A on z tej hory
         na kraj lesa vyšiel na cestu. Kráľ ho už čakal tam a išiel k nemu a povedá: </p><p>„Vitaj, môj synu!“ </p><p>Veľmi ho kráľ rád už mal, bo videl mu zlatú ružu za klobúkom. A zaraz ho vzal na koč k
         sebe. A išli domov, do zámku. Ako oni prišli domov, Janko vraví kráľovi: </p><p>„Najjasnejší kráľu! Šesť riečic dukátov nech dajú a nech dajú v meste zabubnovať, že kto
         má vôľu jesť a piť a tancovať, nech ide tam do krčmy, bo i ja idem hneď sám!“ </p><p>Kráľovi oddal tú ružu a kráľ mu dal tých šesť riečic dukátov, on to zobral a išiel do
         krčmy. Tam muzika hrá, už ho čaká. Chudobní, bohatí tancujú, kto len má vôľu. I on vypil
         tam dva-tri poháre vína a sadol si za stôl. Sedí a trápi sa, čo s ním bude. Ale už
         prichodila desiata hodina večer a všetok národ odtiaľ sa vytratil het. A po tej desiatej
         hodine začali sa horári tam tak pchať, čo jeden nemal sa kde druhému odstúpiť, a každý s
         párom išiel. I poprichodili takí starí, siví. Jeden, čo sa mu cencúľ z nosa hompáľal až po
         kolená, mal pri sebe slečinku osemnásťročnú a príde k Jankovi: </p><p>„Čo ty,“ povedá, „sedíš rozžialený, že netancuješ, ani nepiješ, ani neješ?“ </p><p>A on, starý, svoju mladú slečnu chopil do tanca, a tak s ňou tancoval, že až dile<sup>[<a name="d56e4600" href="#ftn.d56e4600" class="footnote">78</a>]</sup> pod ním v sále pukali. Ale Janko len sedí sám. I prídu k nemu zo dvanásti: </p><p>„Čo ty sedíš rozžialený a plačeš?“ </p><p>On na to nič nepovedal. Tí od neho odišli het. Prišiel k nemu jeden chromý. Povedá: </p><p>„Čo sa ty trápiš, kamarát? Na mňa pozri!“ A takú dievku so sebou priviedol, ten chromý,
         čo ešte nemala len sedemnásť rokov. „Ty sa tak trápiš, kamarát, a ja, taký starý, chromý, a
         nič sa netrápim! Vidíš, akú šumnú frajerku mám, a ty nemáš nič!“ </p><p>Janko mu na to nič nepovedal, ale tá slečna, chromého frajerka, zaraz Janka ťahala
         tancovať. Janko sa dosť odmáhal, že nijako nebude, ale priskočili k tej jednej ešte tri a
         tak ho chopili medzi seba a pýtajú sa ho: </p><p>„Kde je tvoja frajerka? Ty taký šumný chlap, a ty frajerky nemáš… Môžeš si z nás štyroch
         vybrať, ktorú chceš!“ </p><p>On im na to nič nepovedal. Ale priskočili k nemu ešte štyri, nie také, ako hentie boli,
         ešte päť alebo šesť ráz krajšie a volali ho medzi seba tancovať. Ale on nechcel nijako ísť,
         bo on si na svoju Makomvysievanú myslel. Zrazu priskočila ešte k nemu jedna a chopila ho za
         ruku: </p><p>„Netráp sa, nemysli na nič, a poď medzi nás, bo musíš!“ </p><p>A chopili ho medzi seba, tak ako čerti hriešnu dušu. A zaraz na neho: </p><p>„Kde je tvoja frajerka?“ </p><p>A on toto povedal, ako už naň mocne naliehali: </p><p>„Čo vy sa ma vypytujete na moju frajerku, keď moja frajerka je taká, že vy na to
         nemôžete ani pomyslieť, ani do jej kročaje stúpiť, bo moja frajerka krajšiu pätu má, ako
         líce dcéry vášho kráľa!“ </p><p>A tak zaraz sa tie dievky vzchopili a pošli medzi tých horárov a povedali tomu chromému,
         i tomu s tým cencúľom, a zaraz ten chromý povedal: </p><p>„Už je náš!“ </p><p>Makomvysievaná princeza poznala na Hamadejovej posteli, že ešte sedem ráz horšie
         zakliata zostala, ako predtým bola… </p><p>No dobre. Zaraz tí horári šli ku kráľovi a povedali: </p><p>„Tak ty takého bitanga<sup>[<a name="d56e4639" href="#ftn.d56e4639" class="footnote">79</a>]</sup> držíš za horára, čo z tvojej dievky smiech robí? On to povedal, že jeho
         frajerka krajšiu pätu má ako tvoja dcéra tvár!“ </p><p>Kráľ sa veľmi nahneval, bo mu to tí horári povedali, keď i jeho ministri tam boli. Tak
         sa zahanbil veľmi, že jeden horár jeho dcéru haní. A zaraz kráľ dal katom šibeň zakopať, že
         dá Janka zavesiť bez všetkého práva. A tak ho kati ulapili a k šibeni ho vedú. Ale prišla
         mu na rozum jeho frajerka Makomvysievaná, i pomyslel si, že sa za ňu ešte tri otčenáše
         pomodlí. A tak, keď ho na šibeň ťahali, on si prosil ešte od kráľa, žeby mu bolo slobodno
         pomodliť sa tri otčenáše. Ale prv prosil od kráľa, aby ho plebán vyspovedal. I to mu kráľ
         dovolil. Plebán ho vyspovedal, a tak kat mu povedá: </p><p>„Chytro modli sa tie tri otčenáše!“ </p><p>A on sa začal modliť jeden otčenáš, obzrie sa na pravý bok: nevidí nič… A tí horári dolu
         kričali: </p><p>„Len het ho zavesiť!“ </p><p>Kat mu povedá: </p><p>„Modli sa druhý otčenáš čím skôr!“ </p><p>Ale on si len pomaly preťahoval. Ako sa vymodlil druhý, obzrie sa druhý raz na pravý
         bok, nevidí nič… Kat mu povedá: </p><p>„Modli sa tretí raz, čímj skôr, bo už si hotový!“ </p><p>A on sa obzrie na pravý bok tretí raz, ešte sto míľ ďaleko vidí jednu červenú chmáru
         letieť s dažďom a vetrom. I začne sa modliť tretí otčenáš, už keď sa tá chmára k nemu
         približuje. A to nebola chmára, ale regiment vojska. Tá jeho frajerka z pekla regiment
         čertov vzala jemu na pomoc a tak prišla tam k nemu a zaraz chopila kata, a zhodila ho dolu
         zo šibene. Išla ku kráľovi: </p><p>„Čo ty robíš, kráľu, ty chceš zavesiť Janka, môjho frajera? Či chceš ty žiť a tvoje
         vojsko, alebo nie, bo zaraz ti všetko znivočím, zatratím!?“ </p><p>A kráľ, ako to videl, poddal sa jej. A ona mu povedá: </p><p>„Chceš ty vidieť, že je krajšia moja päta ako tvojej dcéry tvár?“ </p><p>Skričala na svoju frajcimerku jedenástu: </p><p>„Verušo, poď len sem, nože stiahni moju gamašu, nech tento kráľ vidí, aká päta je na
         mojej nohe, či nie krajšia ako jeho dcéry líce?“ </p><p>Jedenásta frajcimerka priskočila a stiahla gamašu a vidí kráľ jej nohu, až ho žiara
         omráčila od veľkej krásy, bo taká bola, až prekvitala! </p><p>Makomvysievaná priskočila k Jankovi: </p><p>„Čo som ti ja, Janku, bitangu, povedala? Čo si ma ty tak zaklial, ešte horšie, ako som
         predtým bola! Teraz čo chceš, smrť alebo život? Bo keď ťa nás dvanásť chopí, tak ťa ani
         dvanásťsto gúľ tak nechopí. Teraz ti život darujem, môžeš ísť, kade chceš, a kráľovi ťa
         neslobodno nikde rušiť.“ </p><p>A prišla ku kráľovi s Jankom. </p><p>„Ty, kráľu,“ ona povedá, „aby si ani nepomyslel na jeho smrť!“ </p><p>A tak kráľ sám zaraz dal písmo, že môže ísť, kade chce po jeho krajine, a neslobodno mu
         nikde nič urobiť, hoc by on čo urobil.“ </p><p>„Keď má vôľu,“ povedá Makomvysievaná, „tak môže i u teba zostať a kraľovať, ale mňa
         nedostane, hoc by sedem párov železných bačkorí podral. Tvoju dcéru Terezu, keď má vôľu, za
         ženu môže vziať, bo mňa viacej nikdy nedostane!“ </p><p>A tak mu dal kráľ sám písmo pred jej očami. Ona sa pobrala a šla het, Makomvysievaná, so
         svojím vojskom ako ohnivá kráľovná. Janko tam bol jeden rok, u toho knižného kráľa. Kráľ mu
         toto povedal: </p><p>„Synu Janku, vezmi moju Terezu za ženu!“ </p><p>Ale on nechcel ju nijako. Kráľ mu predsa všetko svoje gazdovstvo dal, takže Janko
         rozkazoval ako kráľ. Ale prišlo mu na myseľ, že on tú Makomvysievanú za ženu ešte dostať
         môže. Tak on si osedlal jedného koňa, i nabral si korec dukátov i dva funty sena a liter
         ovsa a krhlu vody, jeden súdok vína i jeden chlieb i štvornásobnú klobásu, sadol na toho
         koňa a išiel ďalej. Kráľovstvo zanechal. </p><p>Ide jednou cestou a zašiel medzi hory a lesy. On tými horami a lesmi išiel za sedem
         rokov i za sedem mesiacov i za sedem dní. A tak prišiel on k jednému kováčovi, k šmikni v
         tom lese. V tej šmikni bolo štyriadvadsať tovarišov kolo jednej nákovy, čo jeden voz naraz
         kovali. A päťadvadsiaty majster bol. Sedel na boku pri stolíku, súdok vína pred ním a
         nalieval do pohára a zakaždým, koľko ráz ktorý tovariš udrel kladivom, vypil pohár vína. </p><p>Mal ten kováč psa. Janko prišiel večer, v noci kolo desiatej hodiny, tak pes zbrechal a
         kováč povedá tovarišovi: </p><p>„Iď len, tovariš, von a pozri, kto tam jest, bo to je veľké čudo, že náš Bodrík
         zabrechal, bo už tridsaťpäť rokov ja som tu majster, ja som od neho nikdy hlas nečul.“
         Vyšiel tovariš von a videl jedného ako princa na koni. A tak povedá majstrovi: </p><p>„Tu je jeden princ na koni.“ </p><p>„Ej, úbohý človek, kde on sa tu vzal v tých lesoch, keď ja som tu veľa rokov a nikdy som
         tu človeka nevidel, alebo hlas od dákeho zvera nečul, a on sa tu vzal! Hric, volaj ho dnu!“ </p><p>A tak šiel, priviedol ho dnuka do šmikne. </p><p>„Kde si sa tu vzal, človeče, čo ty tu hľadáš?“ </p><p>„Ja nič nehľadám, len jedno. Keď som ja malý chlapec bol, tak mi môj dedo rozprával, že
         jest jedna krásna panna, čo sa volá Makomvysievaná. Tak by ju rád uvidieť!“ </p><p>„Sadni si na stolček a na pohár vína a vypi!“ </p><p>Keď víno vypil, tak mu majster vraví: </p><p>„Keby ja vedel, že to si ty bol, čo našu kráľovskú princeznú zaklial ešte horšie, ako
         predtým bola, tak — vidíš, ako z toho železa iskry prskajú — tak by z teba telo prskalo! Na
         vína a pi!“ </p><p>I prenocoval tam do rána. Ten majster mal jedného chlapca. Janko mu z tých peňazí, čo
         mal pri sebe, nasypal jednu štvrtinu. Majster mu dal za to jeden chlieb, i pošiel ďalej.
         Majster mu vravel, že on je tej princezy Makomvysievanej kováč, že on jej vozy kuje. A tak
         išiel ďalej po lese druhých sedem rokov a hľadal ju, keby ju mohol dostať. </p><p>O sedem rokov prišiel k jednému kolesárovi, tam bolo štyriadvadsať tovarišov. Takí, čo
         keď naraz utnú, tak naraz jeden voz spravia. Práve jeden tovariš vyšiel von, Janka tam
         uvidel. Ako prišiel dnu, povedal majstrovi, že tam jeden človek jest na koni. </p><p>„Volaj ho dnu!“ </p><p>I prišiel Janko dnuka a pýta sa ho majster, čo on tu hľadá. On mu povedá, že by rád
         Makomvysievanú princezu vidieť. Majster vraví: </p><p>„To je odtiaľto tak ďaleko ako nebo od zeme!“ </p><p>Majster povedal: </p><p>„Sadni a prenocuješ tu!“ </p><p>A dal mu večeru, jesť a piť. Ako dal Pán Boh ráno, odtiaľ ide ďalej. A tak prišiel v
         tých lesoch, čo už nebolo vidno ani slnko, ani mesiac, všade tma bola. I prišiel on k
         jednej mlynici a v tej mlynici boli štyriadvadsiati tovariši, aj štyriadvadsať kameňov, čo
         múku mleli, a na každý kameň len jedno zrno sa mohlo nasypať na hrot.<sup>[<a name="d56e4735" href="#ftn.d56e4735" class="footnote">80</a>]</sup> Majster sa ho pýta, čo on tu hľadá. On hovorí majstrovi, že on čul, že jest tam
         krásna panna, Makomvysievaná, tak by ju rád uvidieť. </p><p>„Nikdy ty tam nedôjdeš, bo tam treba ísť za sedem rokov cez more, čo je v ňom taká voda,
         v tom mori, horúca, že keby si tam spadol, tak len kosti by z teba zhrkotali!“ </p><p>A tak on povedá: </p><p>„Nikdy ja tam nebudem, keď je to tak ďaleko!“ </p><p>Tak vraví majstrovi Janko, že on u neho zostane za tovariša. Bol on tam jeden mesiac u
         mlynára, tak on tam videl Nochtenvtáka, čo jeden súsek<sup>[<a name="d56e4750" href="#ftn.d56e4750" class="footnote">81</a>]</sup> zrna priniesol a v ňom tritisíc vedier pšenice. Ten Nochtenvták bol tak veľký
         ako jeden dobrý vôl, zjedol dve vedrá zrna naraz. Ako ho Janko videl, pýta sa majstrovej,
         čo to za vták? Ona mu povedá, že to je vták tej princezy, čo on sa na ňu pýta, bo majster
         mlynár jej múku melie. On majstrovi povedá, žeby ho do toho súseku zapravil, že on by rád k
         princeze šiel. Ale majster mu povedal, že ten Nochtenvták je taký zver, že strach veľký by
         mal, keby dajakého neznámeho človeka uvidel, on by ten súsek pustil, tak by sa múka rozbila
         alebo do vody by sa prepadla. Ale predsa dal sa majster uprosiť, že ho do toho súseku
         zapravil do múky. Nochtenvták pazúrmi ulapil súsek za dve kariky a letel k svojej panej.
         Nochtenvták letel za dva dni hore do luftu, Janko myslel v tom súseku, že už sedem rokov
         je, že dakde je v magazíne zložený, a zavrieskal. Ako to čul Nochtenvták, zaraz súsek
         pustil z pazúrov, až sa súsek rozbil a Janko sa tak stĺkol na skaly, akoby ho, dakto
         najhoršie zbil. A Nochtenvták pošiel k svojej panej. Zaraz sa ho pani pýta, kde je súsek. </p><p>„Tak,“ povedá, „pustil som ho, bo ktosi v ňom zvreskol.“ </p><p>Napísala pani karotku a po Nochtenvtákovi poslala mlynárovi. Mlynár pozrel karotku, v
         nej bolo napísané: „Čo ty so mnou robíš a vtáka mi strašíš? Vyženiem ťa z tej mlynice von —
         a nemáš u mňa roboty!“ </p><p>Janko prišiel nazad k mlynici zbitý, samá chrasta. Majster, ako ho uvidel, na neho veľmi
         kričal. Zas za dlhý čas bol Janko u mlynára, za jeden rok. I majstra zas prosil, aby ho do
         toho súseku zas zapravil. Tak majster ho zapravil a povedal mu, že teraz dal mu hodinky,
         žeby vedel, aký čas pôjde. A dal mu na vyživenie v tom súseku, žeby mal čo jesť.
         Nochtenvták zas prišiel a vzal ten súsek i s Jankom a letel het k svojej panej. Janko si v
         súseku hodiny písal za sedem dní. Ako sedem dní minulo, Janko zas zavreskol a Nochtenvták
         súsek zas pustil, ten sa rozbil a tak Janko spadol na hory a na skaly. </p><p>Chodil Janko zas tade po tých horách a skalách za jeden týždeň a vidí tam v jednej
         doline jednu cigánsku kolibu. Prišiel Janko k tej kolibe, koho tam vidí, ako svoju sestru
         sedieť a v hrnčíčku miešať. </p><p>„Dajbože dobrý deň, sestro!“ </p><p>„Kde ty si sa tu vzal, môj bratu, keď vieš dobre, že si ma ty čertovi dal!“ </p><p>„A teba hľadám, sestro, a kde je tvoj gazda?“ </p><p>„Zaraz príde domov.“ </p><p>Len toľko, čo to vypovedala, už je čert tu. Čert vraví: </p><p>„Vitaj, švagor, ako sa máš?“ </p><p>„Dobre, ako sa ty máš?“ </p><p>„Koho ty tu, švagor, hľadáš?“ </p><p>„Nuž prišiel som ťa pozrieť ako švagra, i sestru svoju.“ </p><p>„Ej, švagor, viem ja, kde ty ideš. Tak sadaj na mňa, a ja ťa tam odnesiem, práve budú sa
         za teba modliť tie frajcimerky a tá princeza, čo ty za ňou ideš!“ </p><p>A čert vzal a zaniesol ho tam, k tej princeze. Práve ona, tá princezná, zas na tú
         Hamadejovu posteľ ľahnúť mala, i ľahla na tie britvy. </p><p>Ako on ho tam priniesol, tak ho položil pod tú posteľ, na ktorú ona ľahla. Strašne ho
         preklínala, toho bitanga Janka, že ju ešte horšie zaklial, ako predtým bola. </p><p>Čert Jankovi povedá: </p><p>„Iď a ľahni na ňu, aby tie britvy až do kosti jej zarezali!“ </p><p>Janko šiel a ľahol na ňu. Ako Janka uvidela, zaraz ho zo seba odstrčila a vstala. Sadla
         si na stolček. A čert Jankovi povedá: </p><p>„Iď, daj jej jednu po pysku!“ </p><p>Tak on šiel a jednu jej uderil, a — zaraz sa stalo mesto veľké, začali zvony samé zvoniť
         a vojsko mašírovať. </p><p>Tým, čo ju uderil, celkom ju aj mesto vykúpil, bo tam bolo zakliate mesto. A ona taká
         krásna zostala, akoby ju bol perlami vysial. I jeho sestra prišla k nemu. A čert odtiaľ
         ušiel, nikdy viacej sa tam nenavrátil; bo mesto bolo už čisté, vykúpené. Janko zostal za
         kráľa a Makomvysievaná za kráľovnú, a žijú do dnešného dňa, keď nepomreli. </p><p> </p><div class="footnotes"><br><hr align="left"><div class="footnote"><p><sup>[<a name="ftn.d56e4305" href="#d56e4305" class="para">71</a>] </sup>Ďuro Halajčik Murvaj z Bežoviec (Užhorod), 27. júla 1898. Czambel prezrel s
               Michalom Gajdošom a Michalom Železom 29. septembra 1904. Czambel § 212, 412 —
               425.</p></div><div class="footnote"><p><sup>[<a name="ftn.d56e4309" href="#d56e4309" class="para">72</a>] </sup><span class="emphasis"><em>Makomvysievaná</em></span> — meno utvorené z obrazu „akoby jednu
               chlebovku makom povysieval na ňu“</p></div><div class="footnote"><p><sup>[<a name="ftn.d56e4317" href="#d56e4317" class="para">73</a>] </sup><span class="emphasis"><em>Nikdzevaroš, Dakzevaroš, Maršalvaroš</em></span> — mená vznikli spojením
               nárečových slov nikdze, dakdze, maršal a varoš (mesto)</p></div><div class="footnote"><p><sup>[<a name="ftn.d56e4350" href="#d56e4350" class="para">74</a>] </sup><span class="emphasis"><em>Nipolekohobyva</em></span> — meno utvorené zo spojenia „podľa nikoho
               býva“</p></div><div class="footnote"><p><sup>[<a name="ftn.d56e4469" href="#d56e4469" class="para">75</a>] </sup><span class="emphasis"><em>frajcimerka</em></span> (z nem.) — chyžná</p></div><div class="footnote"><p><sup>[<a name="ftn.d56e4485" href="#d56e4485" class="para">76</a>] </sup><span class="emphasis"><em>chlebovka</em></span> — slamienka, slamený košík na chlieb</p></div><div class="footnote"><p><sup>[<a name="ftn.d56e4575" href="#d56e4575" class="para">77</a>] </sup><span class="emphasis"><em>Hamadejova posteľ</em></span> — z iných rozprávok známa ako Matajova
               posteľ, na ktorej sa mal po smrti trápiť veľký hriešnik Mataj za otcovraždu a
               bratovraždu</p></div><div class="footnote"><p><sup>[<a name="ftn.d56e4600" href="#d56e4600" class="para">78</a>] </sup><span class="emphasis"><em>dila</em></span> (z nem.) — doska</p></div><div class="footnote"><p><sup>[<a name="ftn.d56e4639" href="#d56e4639" class="para">79</a>] </sup><span class="emphasis"><em>bitang</em></span> (z maď.) — huncút</p></div><div class="footnote"><p><sup>[<a name="ftn.d56e4735" href="#d56e4735" class="para">80</a>] </sup><span class="emphasis"><em>hrot</em></span> — kôš v mlyne</p></div><div class="footnote"><p><sup>[<a name="ftn.d56e4750" href="#d56e4750" class="para">81</a>] </sup><span class="emphasis"><em>súsek</em></span> — truhlica na múku</p></div></div></div><div class="chapter" lang="sk"><div class="titlepage"><div><div><h2 class="title"><a name="d56e4804"></a>Napravený syn</h2></div></div><div></div></div><p> </p><p>
         <sup>[<a name="d56e4811" href="#ftn.d56e4811" class="footnote">82</a>]</sup>
      </p><p>Bol jeden bohatý apatekár a ten mal jedného syna a jednu dcéru. Ten syn od malička nebol
         dobre vychovaný. Otec mu dával všetko po vôli. A on sa tak naučil, že už potom bral otcovi
         grajciare a kupoval si po sklepoch cukríky. A z toho potom, ako bol starší, tak sa naučil,
         že si aj popíjal. Nie málo, ale hodne. Ale už potom si otec s ním nemohol poradiť, tak sa
         dohováral so svojou ženou: </p><p>„Čo máme s tým galganom urobiť? Vieš ty, čo urobíme? Ja ho zašikujem za vojaka!“ </p><p>A zašikoval ho. Ako ho prišikoval, radi ho prijali, bo bol chlap šumne vyrastený. Keď ho
         obliekli, tak mu otec povedal: </p><p>„Môj syn, len sa dobre spravuj! Keď budeš postupovať, že uvidím, že si dačím, zaraz ti
         pošlem pätdesiat zlatých!“ On si dobre zachoval, že mu otec obecal päťdesiat zlatých. „A
         keď budeš druhý raz postupovať, ja ti pošlem sto zlatých. A čo raz vyššie pôjdeš, to ti
         vždy viac pošlem!“ </p><p>Tak sa rozlúčil so svojím otcom. O nedlhý, krátky čas písal svojmu otcovi, žeby mu
         poslal, čo mu obecal, bo že on je už pri vojsku frajtrom. Otec z radosti poslal mu
         päťdesiat zlatých. Ale on nebol frajtrom, len sa učil za tambora.<sup>[<a name="d56e4825" href="#ftn.d56e4825" class="footnote">83</a>]</sup> Ako tie peniaze minul, zas písal svojmu otcovi, že už postúpil na kaprála, žeby
         mu poslal, čo mu obecal. A tak ďalej od otca za každým razom prosil peniaze. A tak postúpil
         od frajtra až po majora. Ako písal, že on je už majorom, otec mu peniaze neposlal, ale sa
         vybral na svojom vlastnom koči a šiel až do toho mesta, kde syn ležal, bo si jeho otec
         myslel: ,Ej, keď si ty už majorom, predsa by si ty mohol prísť aspoň na jeden mesiac na
         dovolenku!‘ Vybral sa a šiel. </p><p>Prišiel do toho mesta a syn zďaleka videl otca, ako išiel popred kasáreň. Hneď sa
         zľakol. Práve mal službu a bol pri varte. Otec, ako vošiel do mesta, postavil si do jednej
         kaviarne kone a išiel do mesta. Stretol dvoch vojakov a pýta sa ich, kde tu takého a takého
         priezviska major býva. Tí mu odpovedali, že tu ani takého priezviska majora niet. Ale on si
         myslel: ,Môžbyť, že sú to dajakí regrúti, oni to nevedia…‘ Išiel ďalej, videl kaprála s
         veliteľom špacírovať po meste a pýta sa tých, či nevedia, kde tu takého a takého priezviska
         major býva. Oni mu na to takú istú odpoveď dali. On sa čudoval. Ide ďalej, stretol sa s
         kapitánom, čo práve pri synovej kompánii slúžil. A pýta sa ho: </p><p>„Prosím ich, či oni nevedia, kde tu takého priezviska major býva?“ </p><p>Ale on mu odpovedal: </p><p>„Oh, pane, ani pri našom regimente takého priezviska majora niet. Ale, keď chcú vedieť,
         takého priezviska pri mojej kompánii jesto jeden tambor. On má dneska akurátne službu. Toho
         nájdeme a uvidia ho!“ </p><p>Syn dával pozor na svojho otca, i utiekol z kasárne von. Prišiel jeho otec do kasárne,
         tambora hľadajú — jeho niet. </p><p>Tambor sa pobral a utiekol do jedného lesa a stal si tam, kade jeho otec pôjde domov. A
         čakal ho. Ako prišiel jeho otec, on vyskočil z lesa a zastal mu cestu: </p><p>„Otče, stoj! Daj peniaze, všetky, koľko, máš!“ </p><p>Otec či rád, či nerád, peniaze mu dal všetky. Ale syn si pomyslel: ,Ej, bože, zle som
         urobil, že ja som môjmu otcovi všetky peniaze odobral!‘ Tak kričal ešte za otcom: </p><p>„Hó, stoj, stoj!“ </p><p>Otec postál a syn mu vrátil z tých peňazí jednu stovku, žeby mal s čím domov zájsť. A
         tak mu potom otec povedal: </p><p>„Vidíš, ty si nikdy môj syn viacej nie! Keď prídem domov, tak si nahotujem duplovku,<sup>[<a name="d56e4854" href="#ftn.d56e4854" class="footnote">84</a>]</sup> a keby si prišiel, zastrelím ťa!“ </p><p>Syn na to nedbal nič. On sa vrátil nazad do mesta a nakúpil si všelijakých vecí:
         pálenky, aj čo zjesť a cigár a pošiel do lesa nazad. A chodil po tom lese, kde by sa mohol
         zakvartírovať. Prišiel na jednu poľanu, tam na tej poľane, na samom prostriedku, stál jeden
         pekný strom hustý, čo ho ani dážď nepremokol. A blízko toho stromu bola jedna studienka. On
         si myslel: ,Ej, tu mi bude dobre, mám blízko i vodu!‘ </p><p>Ako sedel tam pod tým stromom, prišla jedna chromá líška na troch nohách a išla k tej
         studienke a napila sa vody a on si rozmýšľa: ,Ej, keby som ja mohol tú líšku ulapiť!
         Zaniesol by som ju môjmu kapitánovi, azda by mi trest odpustil!‘ On sa pobral, hybaj za tou
         líškou! Utekal za ňou a líška pred ním, vždy natoľko len, že ju za chvost nemohol uchytiť.
         Tak utekal za ňou ďaleko, že už potom sa až unavil a vrátil sa nazad. Prišiel zas pod ten
         strom, tam nenašiel nič. On si myslí: ,Ej, bože, čo tu bolo? Keby to bol zver, hoc by mi
         mäso i chlieb bol požral, aspoň by mi bol cigary a pálenku nechal!‘ Najedoval sa, hybaj po
         tom istom chodníku, skade prišiel — že dostane aspoň tú líšku, že on ju musí ulapiť! </p><p>I prišiel k líške. Kde ju nechal, tam ju aj našiel. A tak za ňou! Ale ona vedela, že je
         už najedovaný. Ona si už nedala tak blízko k sebe pristúpiť. Tak bo všikovala medzi také
         vrchy, strosy,<sup>[<a name="d56e4866" href="#ftn.d56e4866" class="footnote">85</a>]</sup> čo už potom nevedel, kde je. A dobre, vyšikovala ho na jeden vysoký a veľký
         vrch a tam bol jeden starý zámok. Ona vbehla do toho zámku a on za ňou. Ako už tam vbehol,
         zaraz železná brána sa za ním zaprela. On si myslí: ,Už mi nevyjdeš stadeto von! Už ťa
         teraz tu ulapím!‘ Ale jemu líška skapala, že ju viacej ani nevidel. Chodí on tam pomedzi
         tie múry, to všetko je spustošené, až natrafil do jednej izbičky. Tam bol stôl prikrytý a
         jedna postieľka a na tom stole, čo sa mu zažiadalo — všetkých vecí mal dosť. Lačný bol,
         sadol k stolu a jedol. Ako jedno pojedol, tak mu druhé prišlo, a potom ako poobedoval,
         šumne zo stola všetko skapalo a nikoho nevidel. On potom vyšiel vonka na staré zámčisko.
         Tam tráva bola veľká a ľahol si do tej trávy. </p><p>Prišiel večer, znovu večera hotová, a nikoho nevidel, postieľka pripravená, i ľahol si
         do nej. Ale unavený bol, tak sa mu dobre zaspalo, že nič nevidel, aj nič nevedel. Až ráno,
         ako sa prebudil, videl, že voľakto ležal pri ňom. ,No počkaj, veď ja uvidím, kto to spal
         pri mne!‘ </p><p>Ráno voda hotová, topánky vyčistené i šumné zrkadlo, hrebeň, kefka na zuby, pomáda na
         bajúzy — všetko mal hotové! Potom prišla káva, aj k tomu inakší trúnok a rožky, a tak sa
         poriadne nafruštikoval. Keď sa najedol, pomyslí si: ,No keby som teraz mal fajku a dohánu
         alebo tie cigary, čo mi v lese skapali, by som si zafajčil!‘ Hneď sa pred neho postaví
         fajka na dlhom pipasári, aj dohán i cigary. Vyšiel na dvor, pošpacíroval sa, poobzeral tie
         staré múry a potom si ľahol pod jeden strom a tak sa vyspal doobeda. Na obed išiel: stôl
         prestretý a na ňom polievka, za polievkou cušpajz, mäso, fľaška piva, a tak sa poriadne
         naobedoval. Potom poznovu vzal si pípku a dohánu a vyšiel na dvor a tak chodil po tých
         múroch a rozmýšľal si: ,Ej, veď mi tu ešte lepšie bude ako pri vojsku!‘ Potom si znovu
         pospal, a tak išiel opáčiť, či má dajaký olovrant. Olovrant ho čakal na stolíku. Čo si
         zmyslel, to všetko mal. </p><p>Prišiel večer. Ako sa navečeral, ľahol si do postieľky, ale nespal, dával pozor, kto to
         príde k nemu. Odrazu otvorila dvere tá chromá líška. Striasla sa v izbe a zhodila kožu zo
         seba a bola veľmi pekná pani, a šumne ľahla potichu k nemu do tej postieľky. On nespal. On
         všetko videl, bo vidno bolo, mesiačik svietil. Myslí si: ,Ej, keby ja ti tú kožu mohol
         prekryť!‘ A on zíde z postieľky potichu, tak, čo sa jej ani nedotkol, ide do izby a berie
         tú kožu do ruky. Ona skočí: </p><p>„Hop! Ty si chytrý, a ja ešte chytrejšia!“ </p><p>Ona mu povedala: </p><p>„Obspal si jednu noc so mnou, keby si bol ešte dve noci, bol by si ma stadeto
         vyslobodil, a teraz už ma viacej nevyslobodíš, kým ty nepôjdeš domov! Ty vieš, že teba sa
         už tvoj otec zriekol, i tvoja mať, i tvoja sestra. Tvoj otec nabil duplovku, flintu, že ak
         prídeš domov, to že tie dve strely budú v tebe. Keď ti tvoj otec odpustí, tak ma stadeto
         vyslobodíš! Ja viem, že ti otec neodpustí, ale keď ti aspoň mať a sestra odpustia, tak i
         vtedy ma vymôžeš!“ </p><p>On sa pobral, peňazí mal, hybaj domov! A dobre, ale ako tu teraz domov vojsť? Povidne sa
         bál, tak v noci sa popod vráta strčil do dvora. A potom vyšiel na šopu a tam sa zaryl do
         sena. </p><p>Prišla dievka kravy dojiť, vyšla na šopu po seno — a našla ho tam v sene. Ona sa ho
         zľakla, ale on ju uprosil, žeby išla po jeho sestru. Dievka príde: </p><p>„Slečinka, nechže prídu na šopu!“ </p><p>„A čo tam máš?“ </p><p>„No len nech prídu, už im voľačo ukážem!“ </p><p>Príde ona tam, sestra: </p><p>„Ach, nešťastný človeče, čo si to urobil! Tatuš nabil duplovku, ak ťa uvidí, tak nikdy
         po svete nechodíš!“ </p><p>Ale on kľakol na kolená a prosil svoju sestru, žeby mu odpustila. </p><p>„Čože ja, mne si nič neurobil, ale mamuška aj tatuško ti to neodpustia!“ </p><p>Ale on ju veľmi pekne prosil, žeby len išla po mamušu. Tak išla, prišla mamuša: </p><p>„No, nešťastné dieťa, čo si to urobilo? Ak ťa otec uvidí, tak si zaraz zastrelený! Len
         sa pakuj z domu von!“ </p><p>Kľakol na kolená a prosil mater, žeby mu odpustila všetko. Mať, ako mať hriešna,
         zľutovala sa nad ním, odpustila mu. </p><p>On mal prikázané od tej líšky, žeby z domu nič nebral, ani za pol grajciara. Ale keď sa
         bral het z domu, tak mu tá jeho sestra poukradomky vopchala švabelničku<sup>[<a name="d56e4912" href="#ftn.d56e4912" class="footnote">86</a>]</sup> i so švablíkmi, takú, čo jej meno bolo vypísané na nej, žeby to mal aspoň na
         pamiatku. On sa potom pobral a šiel nazad, ta do toho zámku. </p><p>Prišiel tam, brána bola otvorená a on vošiel. A vošiel do tej izby, kde bol aj predtým.
         Tam už ho obed čakal. Potom večer zas si ľahol do postele, a prišla líška, striasla kožu zo
         seba a ľahla do postele k nemu. On si myslel: ,Ej, keby ja tebe mohol vidieť do tváre, či
         si stará, či si mladá!‘ A on išiel do svojej kešene, našiel tam tie švablíky a zapálil. Ona
         sa prebrala: </p><p>„Oh, ty nešťastný človeče, či som ti ja nevravela, žeby si ty z domu nič nebral? Poďte,
         diabli, a berte ho a zaneste ho na ten najvyšší vrch a zaštiepte ho do tej najväčšej skaly
         až do polovice!“ </p><p>Prišli diabli, uchytili ho a zaniesli ho na ten najväčší vrch a zaštiepili ho do tej
         najväčšej skaly. </p><p>On tam bol cez celú noc, až druhý deň pred obedom prišiel taký veľký vták, čo aj koňa
         unesie. Ako ho chytil do pazúrov, tak ho vytrhol z tej skaly a potom ho chcel svojim mladým
         zniesť, ale on mal šabľu pri boku, voľáko sa tomu vtákovi obránil. On potom ostal v lese a
         chodil a chcel nazad ísť do toho zámku. </p><p>Prišiel na jednu poľanu a tam bolo plno zveriny: zajace, líšky, medvede, muchy, mravce a
         všeliniečo a mali jedného divého koňa zamordovaného a tiež aj jeden lev bol medzi nimi. Ten
         lev zazrel, že je tam vojak. Oni sa radili, tá zverina, ako sa majú s tým koňom podeliť.
         Keď lev videl toho vojaka, tak on poslal chytro zajaca, že vie najtuhšie behať, žeby vojaka
         prišikoval, že vojak je naučený mäso deliť, žeby ich prišiel podeliť. </p><p>Vojak na zajaca nedal nič, od strachu pred zverinou vyškriabal sa na jeden slabý strom.
         Potom poslal lev medveďa: </p><p>„Keď zajaca nepočúvol, iď ty po neho!“ </p><p>Išiel medveď, prišiel k nemu i stal si na zadné laby a kýval naňho prednými, žeby išiel
         dolu z toho stromu. Ale on sa ho bál a nechcel ísť dolu. Ako medveď videl, že vojak nejde
         dolu, pochytil strom a striasol ho tak, že vojak odpadol ako jabĺčko. A tak ho vzal medveď
         popod pazuchy a zašikoval ho až tam k tomu levovi. Tak mu lev povedal: </p><p>„Keď si ty vojak, podeľ nás týmto mäsom tak, žeby ani jednému ani druhému od najmenšieho
         do najväčšieho krivda nebola! Bo ak daktorému bude krivda, tak potom my teba podelíme!“ </p><p>A on si rozmýšľal: ,Ach, bože, ako to mám urobiť?‘ Prišlo mu na um povedať zverine:
         ,Menšiemu menej a väčšiemu viacej! A muškám dám črevá, bo tie sa rady v lajnách babrú. A
         mravce, tie obyčajne sa rady pomedzi diery pchajú, tým dám hlavu. Tam majú mozgy, jazyk a
         všetko!‘ A tak ich podelil. </p><p>Potom išiel het od nich. Ale ako už bol na kúsku, poslal lev za ním vlka, žeby sa vrátil
         nazad. On od strachu už ani nevedel, čo má robiť. Jednako už bol slabý, bo bol lačný, už
         tri dni ani nič nejedol, ani len vody sa nemal kde napiť. </p><p>Tak vlk prišiel k nemu a vrátil sa s ním. </p><p>,Už je darmo, musel som daktorému krivdu urobiť!‘ </p><p>Prišiel tam, povie mu lev: </p><p>„No ty, čuješ, keď si nám ty tak dobre urobil, tak teraz aj my ti chceme dobre urobiť.
         Teraz si vezmi voľačo z každého, ktoré sme so srsťou, po jednej srsti, z mušky krídlo a z
         mravca nôžku. A keď ti bude treba na pomoc, tak na ktoré si pomyslíš, tak sa takým staneš.
         A keby si chcel, žeby ti na pomoc prišlo, tak ti tiež príde!“ </p><p>I on sa tak pobral od nich a šiel na kúsku. Ale on nechcel veriť, že by to bolo pravda.
         A tak vzal z mušky krídelko: ,Ej, keby som sa teraz muškou stal!‘ A stal sa muškou a
         vyletel tak vysoko, že až videl ten zámok, kde tá líška prebývala. A prišiel tam, vletku
         vošiel dnuka a zas si pomyslel, keby bol človekom! A zas bol človekom a vošiel do tej
         chyžky, kde bol aj predtým, ale už tam ani jesť ani piť nedostal. Unavený bol, rozvalil
         posteľ a ľahol si do nej. Prišla líška, strasie kožu zo seba, ide k posteli: </p><p>„Ach, nešťastný človeče, keď už ani diabli si s tebou poradiť nemôžu, čo si ty za jeden?
         Diabli, poďte a mrvte ho na makové zrnká!“ </p><p>Ale on si pomyslel: ,Ej, keby som bol chytro muškou!‘ A hneď bol muškou a skryl sa do
         kľúčovej diery. </p><p>Prišli diabli, hľadali ho všade, ale ho nenašli. Ako diabli odišli, tak on sa z kľúčovej
         diery vyvliekol a zas sa spravil človekom. Ona mu už potom povedala: </p><p>„No, už ani diabli si s tebou nemôžu poradiť! Ty ma stadeto nevymôžeš inakšie, iba ak
         vyjdeš hore na ten zámok! Tam jest jedna guľa a v tej guli sedí jedna holubica na jednom
         vajci. Keď mi to vajce prinesieš, tak vtedy ma stadeto vymôžeš!“ </p><p>On si pomyslel: ,To je ľahká vec!‘ Vyšiel vonka, spravil sa mravcom a vyšiel hore až k
         tej guli, ale ako vchádzal do gule, zazrela ho holubica, tak pochytila vajce do pazúrov a
         letela s ním. On sa na to vajce prilepil. Ako prešla cez to zámčisko, pustila to vajce a to
         vajce spadlo do zeme na deväť siah hlboko. Tak on potom sa spravil znovu človekom, vzal z
         líšky srsť a pomyslel si: ,Ej, keby prišlo aspoň dvanásť líšok!‘ A hneď priletelo dvanásť
         líšok. Tu líšky sa ho pýtajú: </p><p>„Čo rozkážeš, najjasnejší kráľu?“ </p><p>„Nerozkážem nič, len keby ste mi to vajce z tejto zeme dostali!“ </p><p>A líšky začali hriebsť. Jedna prestala, druhá počala, a tak hneď ony to vajce dostali. </p><p>On vzal vajce a zaniesol tam do tej chyžky. Prišla ona, už nemala líščiu kožu, ale bola
         nevídane pekná pani. Dal jej vajce do ruky, a zaraz z toho starého zámčiska stal sa
         nevídaný pekný zámok kráľovský, a tá zverina, čo bola v tom lese, to bolo všetko vojsko. A
         tie skaly, vrchy, to boli samé mestá a dediny. On dostal od nej kráľovskú korunu a ostal
         kráľom. </p><p>A tak žili malý, krátky čas. Ona mu raz povie: </p><p>„Počúvajže, čo ty nepíšeš tvojmu otcovi, že si ty už kráľom?“ </p><p>A on jej na to dal odpoveď: </p><p>„Počúvajže, žena moja, ja som písal môjmu otcovi, že ja som majorom a on mi neuveril,
         ale prišiel ma schválne opáčiť. Keby som ja teraz písal, že som kráľom, to mi ani toľko
         neuverí. Ale vieš ty čo, ja si vezmem aspoň zo dve kompánie vojska a tak pôjdem môjho otca
         opáčiť!“ </p><p>A tak urobil, vybral sa, vzal si dve kompánie vojska a oficierov, takých starších a
         pošiel. </p><p>Tak oni šli za tri dni, za tri noci cez jeden les, ale nemohli z toho lesa nijakým
         svetom vyjsť. Tak postavili vojsko do lágru a on vzal dvoch oficierov, posadali na kone a
         išli, či ešte ďaleko kraj tomu lesu. </p><p>I prišli tam do jednej krčmy. A v tej krčme len samí zbojníci bývali. Ako ich zbojníci
         zazreli, zaraz ich vzali dnuka. Kone dali do maštale a ich zaraz z peňazí pooberali.
         Zbojníci mali jednu mašinu na vode. Nad vodou bola chyžka a v tej chyžke bola taká sprava,<sup>[<a name="d56e4985" href="#ftn.d56e4985" class="footnote">87</a>]</sup> že ako človek vošiel, stúpil na dilu, dila sa prevrátila a človek vpadol do
         mašiny a zaraz ho tam na márne kúsky porezalo a do vody pometalo a voda ho odniesla. Tak sa
         tí zbojníci dohovárali: </p><p>„Tým dvom oficierom poodtíname hlavy a toho mladého kráľa vsadíme do mašiny!“ </p><p>A tak urobili. Zobliekli kráľa donaha a vsadili ho do tej chyžky. Ale on mal dobrý
         rozum. Ako ho tam vsadili, ostal stáť pri dverách a potom kľakol na kolená a tak chodil
         ohmatávajúci, až kým netrafil na tú dilu. Ako trafil, dila sa prevalila, mašina zhrkotala a
         on ostal navrchu. Tak potom sedel, kým len nečul v noci, že je už celkom ticho. Potom vzal
         a začal ničiť a hádzal všetko do tej mašiny, až kým tú mašinu tak nezastavil, čo sa ani
         nerušila. Potom sa spustil popri mašine do vody a tak plával dolu tou vodou, až kým
         neprišiel von z lesa. </p><p>Ráno už slnko svietilo, on sa ohrieval pod jedným kriakom nahý, ako ho Pán Boh na svet
         dal. A prišiel tam jeden sedliak na volkoch orať. On sa poberie a hybaj k nemu! Tu sedliak,
         ako videl nahého človeka k sebe ísť, zľakol sa a voly i s pluhom nechal a utiekol, ale on
         kričal naňho, žeby sa nebál. A vrátil sa sedliak nazad. Potom ho prosil, žeby sa zmiloval,
         žeby mu dal dajaké staré háby, že on sa mu dakedy odslúži. Sedliak išiel domov a priniesol
         mu také staré šaty, čo už bol poodhadzoval. On vzal, poobliekal sa a poďakoval sa mu, i s
         tým sa pobral a išiel het. Nazad k vojakom sa bál cez ten les vrátiť, ale sa pobral k
         svojmu otcovi domov. ,Ako sa teraz mojej materi a sestre ukážem? Predtým som mal dobré
         šaty. Ale tu teraz horšie ako žobrák!‘ </p><p>A tak on prišiel domov a znovu sa len na tú šopu vyškriabal, kde aj predtým bol. Príde
         ráno dievka kravy dojiť, ide na šopu po seno. A on tam v sene ležal. Tu dievka sa zľakne,
         že čo to tam za žobrák, a spraví krik, ale on ju uprosil, žeby len šla po jeho sestru. </p><p>Dievka šla jeho sestru zavolať. Tá prišla: </p><p>„Ach, pre Pána Boha, človeče, čo si to urobil? Veď ty už ani šaty nemáš na sebe, veď ty
         si už musel dakde po žobraní chodiť!“ </p><p>Ale on ju prosil, žeby mu len priniesla dajaké šaty a žeby uprosila mater, žeby sa
         nehnevala. Prišla mať, on sa vyžaloval. A potom sa tie dve, mať s dievkou, tak dohovárali: </p><p>„Budeme prosiť tatuša, keby mu chcel odpustiť, nech by bol u nás aspoň za sluhu!“ </p><p>Pri fruštiku spomenula mať pred otcom: </p><p>„Počúvaj, tatuš, keby tak ten náš syn prišiel domov, či by si ho to naisto zastrelil?“ </p><p>„Hej, ja som si zaumienil, že z toho gvera nevystrelím, kým on domov nepríde, a tie dve
         strely musia byť v ňom!“ </p><p>„Ale počúvaj, tatuš, keby tak prišiel, veď je už len naše dieťa, mohol by si ho vziať
         aspoň za sluhu!“ </p><p>„No, keď už tak, to by som ho prijal, ale i to len za toho najplanšieho! Musel by mi
         svine pásť!“ </p><p>„No, tatuš, keď už si mu obecal život, tak vykrúť tie náboje pre istotu, ak by prišiel,
         žeby si mu predsa už len ten život daroval!“ </p><p>Ako vybral z gvera náboje, tak syna prišikovali k nemu. Ako otec sedel za stolom, tak
         chytil jeden veľký nôž a hodil do syna, ale ho netrafil. Syn kľakol na kolená a prosil
         otca, žeby mu všetky viny odpustil a žeby ho prijal aspoň za sluhu. Otec potom povedal: </p><p>„Budeš za toho najplanšieho sluhu, galgan! Budeš svine pásť!“ </p><p>A tak zaraz musel šaty pastierske poobliekať, a tak ho vypravili do jednej dubiny, a tam
         pásol tie svine. A raz potom prišla na koči jeho sestra ho opáčiť, bo jej bolo ľúto, že jej
         brat musí svine pásť. A ona sa ho spytuje: </p><p>„Ako sa máš, braček?“ </p><p>„Dobre, sestričko, lenže sa mi cnie. Keby si mi ty kúpila bubon aj trúbu, bo ja som bol
         pri vojsku tamborom, tak ja by som si bubnoval a trúbil. Tak by mi skorej čas prešiel!“ </p><p>Ona sa vzala, hybaj nazad do mesta a hneď mu kúpila bubon a trúbu. A tak potom v tej
         dubine mal takú rozgráciu<sup>[<a name="d56e5033" href="#ftn.d56e5033" class="footnote">88</a>]</sup> s tými sviňami, že ich tak naučil execírku ako vojakov. A tak ich potom tam
         pásol. </p><p>Jeho pani doma sa trápila, kde sa on podel. A ona vzala vojsko a išla ho hľadať. A ona
         prišla do toho lesa, pýtala sa vojakov, čo v lágri zostali, ako dávno zostali stáť a kade
         tí traja išli. Ona potom vzala pohotové vojsko so sebou a šla na koči. A rozkázala, že keď
         ona dá alarm zatrúbiť, žeby sa zaraz prihrnuli. </p><p>A tak ona šla a prišla do tej krčmy a zaraz ju tam z koča zosadili, kone povypriahali a
         ju len ťahali rýchle do izby, ale ona povedala, že musí vedieť, kde jej kone budú stáť. A
         išla do maštale a zaraz poznala koňa svojho muža a zaraz vedela, že už on musel tam
         zahynúť. Zaraz dala zatrúbiť, vojsko obskočilo krčmu a tak ich všetkých dvanásť zbojníkov
         polapali a z neho šaty jej museli dať a tým zbojníkom smrť porobili. Ona sa potom pobrala a
         šla až tam do toho mesta, skade bol jej muž. </p><p>Išla, išla a bolo treba jej ísť akurátne cez tú dubinu, kde jej muž svine pásol. Ako on
         videl svoje vojsko, zaraz vedel, že to ona ide. I ako išla, tak on zatrúbil na svine a
         svine všetky postavali sa do šíku ako vojaci a zakomandíroval im: </p><p>„Rechts schaut!“<sup>[<a name="d56e5047" href="#ftn.d56e5047" class="footnote">89</a>]</sup>
      </p><p>Tak každá sviňa pysk vykrútila naproti kráľovnej a tak ju pekne hlavami odprevadili. Ako
         ona to videla, tak ho poznávala, či je to on alebo nie. Len zato ho poznávala, že keď si
         nemohli ani diabli s ním poradiť, že on to akiste tým zbojníkom utiekol a že to bude on. </p><p>Prišla tam do toho mesta a zaraz ju už tam čakali, už mali jeden dom pririchtovaný, ako
         pre cudziu kráľovnú, ale ona nechcela tam ísť, len ona chcela tam k tomu apatekárovi, skade
         mala muža. Pošla tam. I prišlo k večeri a pýtala sa, čie sú tie svine, čo v tej dubine sa
         pasú. A ten apatekár odpovedal: </p><p>„To sú moje!“ </p><p>„Ej,“ povedá, „keby tak dobre urobili, čo by ten pastier prišiel domov i s tými
         sviňami!“ </p><p>Hneď on to dovolil, poslal jedného sluhu, žeby pastier prišiel domov i so sviňami. Ako
         on išiel, tak išiel mestom trúbiaci a bubnujúci a svine v šíku ako vojaci, čo sa všetci
         ľudia čudovali. </p><p>Keď prišli domov, dali ho za sluhu, čo nosil na stôl všetko. Keď naostatku niesol
         poháre, tak sa mu odopäl na krpcoch remenec a zasekol si ho do dverí a spadol; všetky
         poháre potrepal. </p><p>Tu jeho otec skočil a chcel ho biť. Ale kráľovná prosila zaňho, žeby mu len dali pokoj,
         že ona to všetko zaplatí. Prišlo po večeri, tu sa pýtajú, či majú vartu postaviť. Ale ona
         povedala: </p><p>„Netreba, iba ten huncút, čo tie poháre potrepal, nech vartuje celú noc za trest!“ </p><p>Tak mu dali gver vojenský a on chodil popod obloky s gverom, a čo raz sa obrátil, na tej
         izbe, kde kráľovná spala, vždy jednu tabľu vybil. Potom kráľovná, keď ju mrzelo, že jej
         nedá spať, ho zavolala a dala sa mu obliecť ako svojmu mužovi do čistých kráľovských šiat. </p><p>Ráno, ako vstali hore, pri fruštiku už sedel i kráľ i kráľovná za stolom, aj jeho otec i
         mať i sestra, všetci vospolok. Kráľovná sa pýtala apatekára: </p><p>„Či oni mali dakedy syna?“ </p><p>A starý povedal: </p><p>„Hej, mali sme, ale umrel pri vojsku!“ </p><p>„A keby tak,“ povedá, „tu bol medzi nami, či by ho poznali?“ </p><p>„Ale, kde by sa on tu vzal?“ </p><p>Kráľ vstal: </p><p>„No, otec, či ma teraz poznáte?“ </p><p>Tak sa jeho otec kráľovnej zahanbil a prosil ju za odpustenie, žeby mu odpustila. A tak
         potom porozprávali jeden druhému, ako čo pochodilo. A tak potom robili svadbu a po svadbe
         šli potom mladí ľudia do svojho kráľovstva. </p><p> </p><div class="footnotes"><br><hr align="left"><div class="footnote"><p><sup>[<a name="ftn.d56e4811" href="#d56e4811" class="para">82</a>] </sup>Ján Panuška z Lučivnej (Spiš), 13. júna 1900. Czambel § 215, 427 — 436.</p></div><div class="footnote"><p><sup>[<a name="ftn.d56e4825" href="#d56e4825" class="para">83</a>] </sup><span class="emphasis"><em>tambor</em></span> (z franc.) — vojenský bubeník</p></div><div class="footnote"><p><sup>[<a name="ftn.d56e4854" href="#d56e4854" class="para">84</a>] </sup><span class="emphasis"><em>duplovka</em></span> (z nem.) — druh pušky, dvojka, ručnica</p></div><div class="footnote"><p><sup>[<a name="ftn.d56e4866" href="#d56e4866" class="para">85</a>] </sup><span class="emphasis"><em>stros</em></span> (z nem.) — štrkovitý vrch</p></div><div class="footnote"><p><sup>[<a name="ftn.d56e4912" href="#d56e4912" class="para">86</a>] </sup><span class="emphasis"><em>švabelnička, švablíky</em></span> (z nem.) — škatuľka na zápalky,
               zápalky</p></div><div class="footnote"><p><sup>[<a name="ftn.d56e4985" href="#d56e4985" class="para">87</a>] </sup><span class="emphasis"><em>sprava</em></span> — zariadenie, prístroj</p></div><div class="footnote"><p><sup>[<a name="ftn.d56e5033" href="#d56e5033" class="para">88</a>] </sup><span class="emphasis"><em>rozgrácia</em></span> (z lat.) — zábavka, dobrá vôľa</p></div><div class="footnote"><p><sup>[<a name="ftn.d56e5047" href="#d56e5047" class="para">89</a>] </sup><span class="emphasis"><em>Rechts schaut!</em></span> (z nem.) — Vpravo hľaď!</p></div></div></div><div class="chapter" lang="sk"><div class="titlepage"><div><div><h2 class="title"><a name="d56e5094"></a>Smelý Janko</h2></div></div><div></div></div><p> </p><p>
         <sup>[<a name="d56e5101" href="#ftn.d56e5101" class="footnote">90</a>]</sup>
      </p><p>V jednej dedine boli traja bratia a mali tri sestry. Dvaja bratia boli múdri, jeden bol
         hlúpy. Volal sa Janko. Janko sestry varoval, keď tí dvaja išli do roboty. Prišiel raz jeden
         gróf na dvoch koňoch<sup>[<a name="d56e5107" href="#ftn.d56e5107" class="footnote">91</a>]</sup> — z baku<sup>[<a name="d56e5111" href="#ftn.d56e5111" class="footnote">92</a>]</sup> poháňal — k tomu hlúpemu Jankovi a prosil najstaršiu sestru za ženu. </p><p>„Pane,“ povedá, „to nemôžem urobiť, nemôžem ju dať, bo by ma bratia zabili.“ </p><p>Gróf mu obecal všetko, žeby ju len dal, že on mu bude na pomoci. Janko mu ju dal. Prišli
         tí dvaja z lesa: </p><p>„Kde máš sestru?“ </p><p>„Bračekovia, prišiel jeden gróf na dvoch koňoch, dal som mu ju za ženu!“ </p><p>„Keď ešte daktorú sestru vydáš bez našej vedomosti, tak ťa dobijeme.“ </p><p>Na druhý deň odišli do roboty, prišiel druhý gróf: </p><p>„Priateľku, daj mi strednú sestru za ženu!“ </p><p>„To neurobím, pane, bo som včera dal najstaršiu a bratia mi povedali, že keď vydám druhú
         bez ich vedomosti, tak ma dobijú!“ </p><p>Ale gróf ho uprosil natoľko, že mu ju dal. Prišli bratia domov: </p><p>„Ty hlúpy pse, kde máš strednú sestru?“ </p><p>„Bračekovia, prišiel gróf na štyroch koňoch, tak som mu ju dal za ženu, bo ma veľmi
         prosil.“ </p><p>„Keď nám ešte i tú tretiu sestru vydáš, tak ťa zabijeme!“ </p><p>Na tretí deň prišiel tretí gróf, ale na šiestich koňoch: </p><p>„Priateľku, daj mi svoju najmladšiu sestru za ženu!“ </p><p>„To, osvietený pane, neurobím, bo ma včera dosť nabili bratia, že som dve vydal, teraz
         by ma už zabili!“ </p><p>Ale gróf mu obecal všeliniečo, žeby sa netrápil, že mu bude na veľkej pomoci. Dal sa
         uprosiť a dal mu ju za ženu. Prišli bratia domov: </p><p>„Ty hlúpy pse, kde je sestra?“ </p><p>„Bračekovia, prišiel gróf na šiestich koňoch, tak som sa dal uprosiť a dal som mu ju.“ </p><p>A bratia ho veľmi zbili a vyhnali ho od seba. Išiel horami, lesmi, a dostal sa pred
         jednu veľkú dieru. Vpustil sa dnuka do tej diery. Príde k dverám, prinútený bol klopkať, bo
         už hladom mal zahynúť. Klopká na dvere a kto mu otvorí? Sestra jeho, sestra jeho, tá
         najstaršia. </p><p>„Ach, bračeku, kde si sa ty tu vzal? Môj muž nie je takej podoby, ako bol po mňa; on je
         šarkan o dvanástich hlavách. Ako príde domov a ťa tu nájde, tak ťa zmárni!“ </p><p>„No, sestrička, keď som ťa mu dal za ženu, tak azda bude mať ohľad na mňa.“ </p><p>Príde jej muž do chyže: </p><p>„Phí, ženo, tu človečia duša smrdí!“ </p><p>„Ach, dušičko, kde by sa tu vzala, veď tu ani vtáčka ani chrobáčka nechyrovať!“ </p><p>„Phí, ženo, tu človečia duša smrdí, tu musíš mať dakoho!“ </p><p>„Mužíčku, darmo, to môj brat je tu.“ </p><p>Vtedy šarkan zodel zo seba šarkaniu kožu: </p><p>„Keď si ty najstarší brat, poď von, porúbem ťa na drobné triesky, keď si ty stredný, poď
         von, zosekám ťa ako čečinu, keď si ty najmladší, poď von, švagríčku, na obed!“ </p><p>Vyšiel Janko von na obed. Tak sa ho šarkan pýtal: </p><p>„Ako si sa sem dostal, švagríčku?“ </p><p>„Tak som sa dostal, že ma bratia nabili a vyhnali od seba, bo som tri sestry podaroval
         vám, tebe i tvojim bratom.“ </p><p>„Naobeduj sa, švagríčku, bo ja nemám len tri hodiny slobodného času. Potom pozberáš sa
         odo mňa, bo ako navlečiem na seba šarkaniu kožu, tak by som ťa musel zabiť. Dám ti jednu
         srsť zo seba, ale si ju dobre schovaj. Ak bude na teba zle, len ju zohni, ja ti budem na
         pomoci. A dám ti teraz jednu myš za kalafúza,<sup>[<a name="d56e5184" href="#ftn.d56e5184" class="footnote">93</a>]</sup> odvedie ťa k môjmu bratovi strednému. A už sa ber odo mňa, švagríčku!“ </p><p>Odviedla ho tá myška až k strednému bratovi. Prišiel Janko tam, klopká na dvere. Volá
         sestra jeho stredná: </p><p>„Vitaj, bračeku, kde si sa tu vzal? Ani muška ani mravenček sem nedôjde. Môj muž nie je
         takej podoby, ako keď bol po mňa; on je orol, nad všetkými vtákmi kráľ. Ako príde, on ťa
         zmárni!“ </p><p>„No, sestričko, keď som ťa mu dal za ženu, tak azda mi to neurobí!“ </p><p>Skryla ho sestra. Príde dnu jej muž: </p><p>„Phí, ženo, tu človečia duša smrdí!“ </p><p>„Ach, mužíčku, kde by sa tu vzala? Sem ani mravenček ani mušička ani chrobáčik nedôjde!“ </p><p>„Phí, ženo, tu človečia duša smrdí!“ </p><p>„No, mužíčku, to je môj brat tu!“ </p><p>„Keď je najstarší, nech príde von, porúbem ho na halušky, keď je ten stredný, nech vyjde
         von, posekám ho na papcún,<sup>[<a name="d56e5209" href="#ftn.d56e5209" class="footnote">94</a>]</sup> a keď je ten najmladší, nech príde na obed!“ </p><p>Vyšiel švagor von. </p><p>„Kde si sa tu vzal?“ </p><p>„Ja som bol prinútený ísť svetom, bo bratia ma nabili a vyhnali ma von z domu.“ </p><p>„Tak teraz poobedujeme! Ja mám len päť hodín slobodného času. Ako budeš odchádzať odo
         mňa, dám ti jedno pero, ale si ho dobre schovaj! Ako bude zle na teba, ja ti budem na
         pomoci!“ </p><p>Prišiel čas. Odobrali sa od seba. </p><p>„Teraz ti dám, švagríčku, muchu za kalafúza, odvedie ťa k najmladšiemu bratovi, k tvojmu
         švagrovi a najmladšej sestre.“ </p><p>Odviedla ho mucha k moru. Príde Janko, klopká na dvere. Otvorí mu jeho najmladšia
         sestra: </p><p>„Ach, vitaj, bračeku, kde si sa tu vzal, tu ani vtáčka ani chrobáčka nechyrovať?“ </p><p>„Ja, sestričko, som bol prinútený sem prísť, bo ma bratia nabili a odohnali, že som vás
         vydal grófom za ženy.“ </p><p>„Bračeku, ale môj muž nie je takej podoby, ako keď bol po mňa; on je ryba, kráľ nad
         všetkými rybami. Ako on príde domov, tak ťa zmárni!“ </p><p>„No, sestričko, keď som ťa mu dal za ženu, tak azda len bude mať milosrdnosť nado mnou!“ </p><p>Skryla ho do almarie. Príde ryba dnuka do chyže: </p><p>„Phí, ženo, tu človečia duša smrdí!“ </p><p>„Ach, mužíčku, kde by sa tu vzala, tu ani vtáčka ani chrobáčka nechyrovať!“ </p><p>„Phí, ženo, tu človečia duša smrdí!“ </p><p>„No, mužíčku, darmo, tu je môj brat!“ </p><p>„Tak, keď si ty najstarší brat, poď von, porúbem ťa na rezanky, keď si ty prostredný,
         poď von, zrežem i teba na rezanky, keď si ty najmladší, poď von, švagríčku, ku mne na
         obed!“ </p><p>Janko vyšiel. </p><p>„Vitaj, švagríčku, kde si sa tu vzal?“ </p><p>„Bratia ma nabili a z domu odohnali, bo som vám sestry za ženy dal. A ja by chcel sestry
         i vás, švagrovia, vyslobodiť. Ja už viem, švagrovia, že vy ste zakliati grófi.“ </p><p>Tak mu dal švagor, čo bol rybou, jedného tátoša a povedal mu: </p><p>„V tamtom lese je Luciper, čo nás zaklial. Ten má mladú Terzipilonu<sup>[<a name="d56e5261" href="#ftn.d56e5261" class="footnote">95</a>]</sup> za ženu. Pre ňu nás zaklial. Keď ju oslobodíš, tak i nás i sestry vyslobodíš a
         Terzipilona bude tvojou ženou. A teraz sa už ber odo mňa, švagríčku! Tu máš ešte šupinu zo
         mňa, dobre si ju zachovaj! Keď bude zle na teba, ja ti budem na dobrej pomoci!“ </p><p>S božou pomocou sa stade odobral; prišiel do toho lesa. Naráno po lese chodí, a tam
         berie Terzipilona vodu. Príde on k nej: </p><p>„Sadaj, Terzipilona, na koňa!“ </p><p>„Darmo sadám, bo nebudem tvoja!“ </p><p>Predsa sadla s ním. Terzipilona bola pod Luciperom. Keď sadla, durkal Luciperov kôň v
         maštali. Priletí k nemu Luciper: </p><p>„Čo ti je, koňu môj? Drahé víno piješ, hodvábne seno žerieš, čo ti je?“ </p><p>„Mal si peknú paniu, mať ju už viacej nebudeš!“ </p><p>„Koňu môj, dva korce orieškov zhryzieme, dva ordovy vína<sup>[<a name="d56e5281" href="#ftn.d56e5281" class="footnote">96</a>]</sup> vypijeme, dve fajky dohánu vykúrime, dve hodiny pospíme,
         dohoníme ich!“ </p><p>Doletel Luciper k Jankovi na svojom koni: </p><p>„Čo ti mám urobiť, žobráku? Prvá vina odpustená…“ </p><p>Vzal mu paniu Terzipilonu. Na druhý deň Janko zas išiel tam: </p><p>„Terzipilona, sadaj!“ </p><p>„Darmo sadám, bo nás zas ulapí!“ </p><p>Sadla k nemu, dupká Luciperov kôň v maštali. Priletí Luciper do maštale: </p><p>„Koňu môj, čo ti je? Drahé víno piješ, hodvábne seno žerieš, čo ti je?“ </p><p>„Mal si peknú paniu, ale ju mať už viacej nebudeš!“ </p><p>„Tri korce orieškov zhryzieme, tri ordovy vína vypijeme, tri fajky dohánu vykúrime, tri
         hodiny pospíme, dohoníme ich, dohoníme ich!“ </p><p>Sadol na koňa, ulapil Janka zaraz: </p><p>„Čo ti mám urobiť, žobráku? Ešte ti teraz darujem život, ale keď mi to ešte raz urobíš,
         čo si dva razy urobil, tak ti je po živote!“ </p><p>Na tretí deň už zas šiel Janko: </p><p>„Terzipilona, sadaj na koňa!“ </p><p>„Darmo sadám, bo nás zas ulapí!“ </p><p>Predsa sadla s ním i teraz. Luciperov kôň zas durká v maštali. Priletí k nemu Luciper: </p><p>„Koňu môj, čo ti je? Drahé víno piješ, hodvábne seno žerieš, čo ti je?“ </p><p>„Mal si peknú paniu, ale ju mať viacej nebudeš!“ </p><p>„Štyri korce orieškov zhryzieme, štyri ordovy vína vypijeme, štyri fajky dohánu
         vykúrime, štyri hodiny pospíme, dohoníme ich, dohoníme ich!“ </p><p>Sadol na koňa, ulapil Janka: </p><p>„No, žobráku, teraz už ti život nedarujem! Tak čo ti mám urobiť?“ </p><p>„Porúbaj ma, a do mecha ma polož, preves ma cez koňa!“ </p><p>Tak mu urobil. Porúbal ho, zaviazal do mecha, prevesil ho cez koňa a pustil koňa.
         Luciper posekal i srsť, pierko i šupinu, ktoré Janko pri sebe nosil. Koľko ráz do nich
         sekol, toľko ráz švagrov zabolelo. Už vedeli, že je zle na Janka. Vybrali sa hľadať ho.
         Zazrel ho jeho švagor orol. Hvízdol na tamtých dvoch svojich bratov. Prileteli: </p><p>„No, tu je náš švagor už mŕtvy!“ </p><p>Pozháňali živú i mŕtvu masť, vyplákali ho v koryte a poskladali ho na živého. Potom mu
         dali takého istého tátoša, akého mal Luciper, ale silnejšieho: </p><p>„Teraz už, švagre, iď po Terzipilonu!“ </p><p>Sadol na tátoša, príde k moru: </p><p>„Terzipilona, sadaj!“ </p><p>„Darmo sadám, bo nás zas ulapí!“ </p><p>„Neboj sa, dušo moja, už mu je amen, bo môj tátoš je silnejší od jeho tátoša!“ </p><p>Sadla s ním na tátoša. Luciperov kôň dupká zas v maštali. Priletí k nemu Luciper: </p><p>„Koňu môj, čo ti je? Drahé víno piješ, hodvábne seno žerieš, čo ti je?“ </p><p>„Mal si peknú paniu, ale ju viacej mať nebudeš!“ </p><p>„Päť korcov orieškov zhryzieme, päť ordovov vína vypijeme, päť hodín pospíme, päť fajok
         dohánu vykúrime, dohoníme ich, dohoníme ich!“ </p><p>„Ej, vera ich nedohoníme, bo Janko má tátoša silnejšieho odo mňa! Koniec i tebe, i mne!“ </p><p>Teraz Luciper videl, že svoju ženu stratil, bo jeho kôň bol slabší od koňa Jankovho.
         Povedal: </p><p>„Koňu môj, vyjdi na najvyšší vrch a skoč so mnou, že ma zabiješ, i sám sa zabiješ, žeby
         si nebol zahanbený!“ </p><p>Janko tak vyslobodil Terzipilonu, ktorú si vzal za ženu, aj troch švagrov, aj tri sestry
         vyslobodil, a vzal k sebe aj svojich dvoch bratov a tak žili dlho vospolok. </p><p> </p><div class="footnotes"><br><hr align="left"><div class="footnote"><p><sup>[<a name="ftn.d56e5101" href="#d56e5101" class="para">90</a>] </sup>Ďuro Čech, 63-ročný, zo Smižian (Spiš), 30. augusta 1904. Czambel § 118, 221 —
               225.</p></div><div class="footnote"><p><sup>[<a name="ftn.d56e5107" href="#d56e5107" class="para">91</a>] </sup>na štyroch koňoch &gt; na dvoch koňoch</p></div><div class="footnote"><p><sup>[<a name="ftn.d56e5111" href="#d56e5111" class="para">92</a>] </sup><span class="emphasis"><em>bak</em></span> (z nem.) — kozlík, sedisko na koči</p></div><div class="footnote"><p><sup>[<a name="ftn.d56e5184" href="#d56e5184" class="para">93</a>] </sup><span class="emphasis"><em>kalafúz</em></span> (z maď.) — sprievodca</p></div><div class="footnote"><p><sup>[<a name="ftn.d56e5209" href="#d56e5209" class="para">94</a>] </sup><span class="emphasis"><em>papcún</em></span> — múčne jedlo, mrvenica</p></div><div class="footnote"><p><sup>[<a name="ftn.d56e5261" href="#d56e5261" class="para">95</a>] </sup><span class="emphasis"><em>Terzipilona</em></span> — podľa Czambla (str. 604) meno vzniklo
               pravdepodobne z maďarského „szép Ilona“ (pekná Elena), no na začiatku je akiste
               ozvena mena Tereza</p></div><div class="footnote"><p><sup>[<a name="ftn.d56e5281" href="#d56e5281" class="para">96</a>] </sup><span class="emphasis"><em>ordov</em></span> (z maď.) — bočka, sud</p></div></div></div><div class="chapter" lang="sk"><div class="titlepage"><div><div><h2 class="title"><a name="d56e5367"></a>O Ďurkovi, čo oslobodil princeznú</h2></div></div><div></div></div><p> </p><p>
         <sup>[<a name="d56e5374" href="#ftn.d56e5374" class="footnote">97</a>]</sup>
         <sup>[<a name="d56e5378" href="#ftn.d56e5378" class="footnote">98</a>]</sup>
      </p><p>Bol raz jeden veľmi mocný kráľ, ktorý panoval nad sedemdesiatimi krajinami a mal jednu
         krásnu dcéru, ktorá mala mnoho záletníkov. Ale ona bola taká, že žiadneho nemohla vystáť.
         Raz prišiel jeden princ o jej ruku pýtať. Ona odpovedala, že sa vydávať nebude. Rodičia jej
         radili, aby sa len vydala zaňho. Ale ona že nie a nie! Matka vravela: </p><p>„Dievka moja, už ti prichodí čas.“ </p><p>Ale ona predsa nechcela o ničom počuť. Razom v noci počuje kráľovná štrngot v dievkinej
         izbe. Pribehne dnuka k princeznej, ale tej už nebolo tam, skapala. Už bola uchytená. </p><p>Kráľ rozhlásil po všetkej krajine, čo sa stalo a prosil, aby voľakto princeznú vynašiel;
         ale takého človeka nemohol dostať. Až potom, keď dal vyhlásiť, že dá pol kráľovstva tomu,
         čo ju vynájde, hlásilo sa ich moc, ale nemohol ani jeden ani z tých kráľovu dcéru vynájsť. </p><p>Tu razom príde jeden cestovný človek a sa opomenie u kráľa, že mu on dcéru vynájde, ak
         mu ju dá za ženu, aj polovičku kráľovstva s ňou. Kráľ na to pristal a povedal, že mu aj
         princeznú dá, aj polovičku kráľovstva. </p><p>Ďurko, lebo ho tak volali, vybral sa na cestu a šiel horami-dolami. Spytoval sa ľudí, či
         by o tej a tej princeznej nevedeli, ale žiaden mu nemohol nič povedať. Až razom, ako tak
         ide, príde do jedného malého domčeka, a koho tam našiel: jednu starenku. Tá ho pekne
         vítala: </p><p>„Synku môj drahý, čo ty tuná robíš?“ </p><p>„Ach, stará mamka moja, prišiel som si sem voľáku službičku nájsť.“ </p><p>„Synku môj, čo ty máš u mňa hľadať akú-takú službu, veď si ja tu všetko sama obriadim!“ </p><p>„Ej, stará mamka moja, keby ste vy vedeli, po čo som ja prišiel! Prišiel som tuná, či
         neviete o tom, kde je dievka toho a toho kráľa, čo mu skapala? Keby ste mi o nej vedeli
         voľačo povedať!“ </p><p>„Synku môj, počkaj, či ty o tom nevieš, že je môj syn Kráľ-vietor, nad vetrami čo
         panuje, počkaj chvíľočku, on príde domov, on ti to rozpovie.“ </p><p>Tuná milý kráľ vetra prišiel, pekne privíta pocestného a tento mu vravel, po čo prišiel.
         Kráľ vetra odpovedal, že nič nevie o tej princeznej: </p><p>„Musíš sa so Slncokráľom zhovárať.“ </p><p>Cestovný odišiel preč a išiel hľadať Slnkokráľa. Chodil horami-dolami, ale ho nemohol
         nikde nájsť. Až prišiel na jednu pustatinu a tam vidí jeden domček maličký. Proti nemu
         prišla jedna stará ženička: </p><p>„Čo tu hľadáš, človeče?“ </p><p>„Čože by som tu mal hľadať. Kráľ vetra ma poslal sem, k Slnkokráľovi.“ </p><p>„No dobre, syn môj drahý, on ešte svieti, keď ustane, potom príde ku mne na nocľah. A
         vietorný kráľ tiež príde. Spolu sa pozhovárajú o tom, čo cez deň robili a videli.“ </p><p>Ďurko čakal, až odrazu, keď slnko sadlo, vietor sa utíšil, obidvaja králi sa zišli v tom
         domčeku. Ďurka sa opýta Slncokráľ: </p><p>„A čože ty tu hľadáš?“ </p><p>Ďurko chytrý, odpovie smele: </p><p>„Prosím vás, páni moji, či by ste nevedeli o tej a tej princeznej?“ </p><p>„Ba veru aj vieme,“ odpovedal Slncokráľ. </p><p>„Preto som sem prišiel, že ty do každého kútika zasvietiš, tak budeš vedieť, kde je tá
         princezná.“ </p><p>„No dobre, keď nás toľko podkušuješ, tak ti už len vyzradíme a dáme ti naučenie: tá
         princezná je v jednom zakliatom zámku. Tam mnohí ľudia prišli už o život. Tak ťa prosíme,
         Ďurko, osloboď ju odtiaľ! Vezmi si túto paličku. Ak si ju dáš hore koncom, to bude znamenať
         veľkú páľu slnečnú, to jest: slnce bude z nej veľmi páliť, a jestli ju dáš dolu koncom,
         bude ti Vietor-kráľ na pomoci a vypustí z nej veľký vietor. Synku môj drahý, choď a dobre
         sa drž! Tam, kde prídeš, je jedna striga, tá ťa vďačne prijme do hospody ako sluhu. Ty jej
         budeš pásť dvanásť kobýl. Ale daj si pozor, lebo nešťastne obídeš! Tu máš túto palicu, aby
         si si mohol v nešťastí spomáhať.“ </p><p>Vietor a slnko potom zmizli a Ďurko ostal sám. Pobral sa, že ide probovať hľadať ten
         zámok. Blúdil horami-dolami, až prišiel k jednému zámku. Jedna stará baba utekala mu v
         ústrety: </p><p>„Ach, Ďurko, kde si sa tuná vzal?“ </p><p>„Ach, stará mamka moja, nuž čože som prišiel? Službu si hľadám. Azda by ste o voľákej
         službičke vedeli?“ </p><p>Stará odpovedala, že ho ona prijme, ale pod tou podmienkou, jestli jej dobre štyri kone
         upasie. </p><p>„Áno, mamička moja, nato som prišiel do služby, aby som vás počúval.“ </p><p>„Jaj, synku môj, to tak ľahko nejde! Ak mne tieto štyri kobyly neupasieš, prídeš o
         hlavu! Vidíš tamto tú bránu, tá je spravená z ľudských kostí. Tých som všetkých pobila, čo
         mi tie kobyly neupásli.“ </p><p>Ďurko sa toho neľakol a povedal starej mamke, že jej verne bude slúžiť. Stariga ho dnuka
         zavolala a peknú posteľ mu postlala. </p><p>„No, Ďurko môj, čo som ti povedala, to musíš plniť, lebo inakšie prídeš o hlavu!“ </p><p>Ráno Ďurko, keď vstal, bol predsa zarmútený, že prišiel do takej služby. Ale sa
         uspokojil. Razom príde striga a povie Ďurkovi: </p><p>„Tu máš tie štyri kobyly, tie musíš pásť cez deň, tie sa ti ľahko pásť budú. Vidíš tuná
         dvanásť, tie všetky budeš opatrovať, a túto trinástu, na tú máš túto bakuľu, tú budeš bíjať
         namiesto obroku.“ </p><p>Táto trinásta kobyla bola tá stratená princezná. Milý Ďurko, keď to počul, povedal: </p><p>„No, počkajte, stará mamka, veď vám ja ich budem pekne pásť.“ </p><p>Keď si kobyly vonka vyviedol, stará striga mu dala kus pagáča do vrecka: </p><p>„Na, syn môj drahý, len sa usiluj tak, aby si mi všetky štyri koníčky domov mohol
         dohnať.“ </p><p>Ďurko sa starej mamke poklonil a jej povedal, že ich on šťastlive napasie. Striga len v
         sebe sa zasmiala: ,Ešte mi jedna hlava chybuje na umrlčiu bránu doložiť, a to bude
         Ďurkova!‘ </p><p>Milý Ďurko vyhnal koníčky pásť. Pásli sa mu celý deň veselo, ale keď prichodila šiesta
         hodina, koníčky sa mu rozpŕchli a cvalom začínali zháňať. Ďurko sa pustil do plaču: ,Bože
         môj, bože môj, veď ja to dobre viem, že prídem o hlavu!‘ Tu mu naraz napadne palica od
         Slnkokráľa; obrátil si ju hore koncom, ako mu Slnkokráľ kázal, a padla velikánska horúčosť,
         takže všetky štyri kone popadali od horúčosti. Nato si Ďurko obráti palicu druhým koncom:
         prišiel velikánsky víchor, taký veľký, že mu všetky štyri kobyly do maštale zmietol. </p><p>Ďurko uradostený, ľahol si doma spať a zobudil sa až ráno, keď ho prišla striga zobudiť: </p><p>„No, Ďurko, ako si napásol tie štyri kone?“ </p><p>„Dobre som ich napásol, veď sú tuná v maštali.“ </p><p>Striga sa na tom nahnevala: </p><p>„Na počkaj, Ďurko, keď si mne ty tie štyri koníčky tak dobre upásol, dám ti teraz osem
         namiesto štyroch!“ </p><p>Ďurko tak urobil, ako aj predošle. Aj týchto osem upásol. Potom mu dala pásť všetkých
         dvanásť, len tú trinástu nechávala doma. Ale on pomocou palice aj tých dvanásť šťastlive
         upásol. A tak Ďurko prišiel k strige po plácu, ale striga mu odpovedala: </p><p>„Rozkázala som ti biť tú trinástu kobylu v maštali, ale ty si ju nebíjal, to ja dobre
         viem! Prečo si nerobil, ako som ti kázala? Teraz prídeš o hlavu, to bude tvoja pláca!“ </p><p>Ďurko žalostne zaplakal a išiel do maštale, zastal si tam, kde tá trinásta kobyla stála.
         Ako tak plače, kobyla mu povie: </p><p>„Ďurko môj, neplač nič, viem, že si ma prišiel vyslobodiť. Dívaj sa: skoč do toho
         mlieka, čo je vo válove a okúp sa! Podo mnou jest kantár, ten vezmeš spod mostiny,<sup>[<a name="d56e5484" href="#ftn.d56e5484" class="footnote">99</a>]</sup> tým mňa udrieš a stanem sa tátošom.“ </p><p>Milý Ďurko sa vykúpal, a hneď bol sto ráz krajší a mocnejší; kantár spod mostiny vyňal,
         udrel ním kobylu a z tej odrazu ostal krásny tátoš. </p><p>„No teraz chytro sadaj na mňa, a poďme preč, aby nás striga nedohonila!“ </p><p>Ďurko nemeškal, vyskočil na tátoša a hybaj vnohy! Odrazu mrákavy vidia za sebou. Tátoš
         sa obzrie: </p><p>„Pohybuj ma lepšie, lebo za nami letia všetky dievky strigine aj so strigou popredku!“ </p><p>Ďurko s tátošíkom prišiel k jednej rieke, tu tátoš povedal: </p><p>„Bodni ma skoro, aby som ľahšie preletela, lebo ak v okamžení nepreletíme cez rieku, kde
         sa strigina moc končí, tak sme stratení obidvaja!“ </p><p>A šťastlive preleteli. Potom povie tátoš: </p><p>„Daj mi ten kantár dolu a udri ma ním dva razy. Uvidíš, čo zo mňa bude!“ </p><p>Ďurko zosňal kantár, udrel kobylu dva razy. Čo sa stalo? Krásna princezná pred ním
         stála. </p><p>Tak ju on oslobodil, k rodičom doviedol, vzal si ju za ženu a hádam aj podnes spolu
         žijú. </p><p> </p><div class="footnotes"><br><hr align="left"><div class="footnote"><p><sup>[<a name="ftn.d56e5374" href="#d56e5374" class="para">97</a>] </sup>Jozef Kubizna, krajčír z Necpál (Turiec), 20. novembra 1900. Polívka II, 63 —
               66.</p></div><div class="footnote"><p><sup>[<a name="ftn.d56e5378" href="#d56e5378" class="para">98</a>] </sup>Hrdinu pomenoval S. Czambel. Rozprávač hovorí omylom tri razy o Jankovi.
               Zjednocujeme na Ďurko. Dvojtvar Slnkokráľ a Slncokráľ ponechávame.</p></div><div class="footnote"><p><sup>[<a name="ftn.d56e5484" href="#d56e5484" class="para">99</a>] </sup><span class="emphasis"><em>mostina</em></span> — dlážka z brván v maštali</p></div></div></div><div class="chapter" lang="sk"><div class="titlepage"><div><div><h2 class="title"><a name="d56e5513"></a>Nočná varta v krypte</h2></div></div><div></div></div><p> </p><p>
         <sup>[<a name="d56e5520" href="#ftn.d56e5520" class="footnote">100</a>]</sup>
      </p><p>Bol jeden kráľ, mal len jedného syna a ten, keď mal už dvanásť-trinásť rokov a mal
         rozum, ako žiť na svete, vyšiel na dvor a pozrel hore do neba: tam sa mu ukázala šibeň ako
         na znak, že v žití dostane šibeň. On sa z toho rozžialil a si pomyslel, že pri otcovi hanba
         mu bude takú smrť dostať. A teda on sa pýtal od otca, že on pôjde het do sveta, svet
         probovať. Otec mu povedá: </p><p>„Synu môj, nechoď nikde, buď doma, bo to je zle po svete chodiť.“ </p><p>Ale on, syn, tak veľa otca prosil, že otec povedal: </p><p>„Tak iď, keď máš vôľu a probuj svet!“ </p><p>Potom syn pošiel do záhrady na špacírku a veľmi sa rozžialil. A ako on tam chodí a trápi
         sa, tak vyjde zo zeme zemský duch. Tak sa mu ukázal. Duch sa pýta: </p><p>„Prečo sa, princu, tak trápiš? Dobre ti doma, a ty ideš het. Ale keď máš vôľu, len iď,“
         zemský duch mu povedá, „a len si na mňa pomysli, keď na teba ťažko bude, tak ja už pri tebe
         budem na pomoci!“ </p><p>Zemský duch mu potom zas vraví: </p><p>„Jest tuto, no pozri, smutná vŕba, vezmi si ty jeden prútik z tej smutnej vŕby, to sa ti
         pridá, keď bude na teba ťažko. Z toho prútika urob si prsteň na prst, tak sa ti nestratí.“ </p><p>On si urobil ten prútik a vzal si na prst, tak ako mu povedal zemský duch. Potom pošiel
         k otcovi a sa šumne rozlúčil s otcom, že už ide het do sveta. Jeden poplakal, druhý
         poplakal a rozišli sa, rozlúčili sa. Tak on potom sa pobral a prešiel cez krajinu svoju.
         Raz sa obzrie a vidí, že ide k nemu jeden šusterský tovariš. Tak sa ho pýta: </p><p>„Skade si ty, bratu?“ </p><p>„Nuž ja z tej a tej krajiny idem.“ </p><p>Ten princ sa pýta šusterského tovariša: </p><p>„Nuž a kde ideš?“ </p><p>„Ale idem si robotu hľadať, bo u nás je zle žiť, idem do lepšieho kraja!“ </p><p>A princ tak povedá: </p><p>„No, bratu, pôjdeme vedno, bo i ja si idem hľadať robotu!“ </p><p>Princ sa pribral za klobučníckeho tovariša a povedal: </p><p>„Ja som, bratu, klobučnícky tovariš! Tak pôjdeme vedno robotu hľadať do tretej krajiny!“ </p><p>Pošli si oni miesto nájsť a našli každý svoju robotu, ten šusterskú a ten klobučnícku.
         Tak jeden deň alebo dva dni porobili, ten tu a ten tu, a na tretí deň sa zišli vedno a
         pýtali sa jeden druhého: </p><p>„Tak, ako tu je, bratu, žiť?“ </p><p>„Vera, bratu, tu je ešte horšie žiť, ako v našom kraji bolo!“ </p><p>Princ vraví: </p><p>„Tu verbujú, tak sa zverbujme a nám lepšie bude!“ </p><p>Šusterský tovariš na to pristal. Ako sa verbovali, tak im povedali: </p><p>„Máte muziku, jesť a piť, tak len tancujte a spievajte do večera!“ </p><p>Tak im veľmi dobre bolo do večera, tancovali, spievali, ale navečer príde jeden kaprál a
         povedá: </p><p>„No, chlapci, z vás dvoch jeden na vartu poďte!“ </p><p>„No, tak ktorý pôjdeme?“ </p><p>„Pôjdem ja,“ povedá šusterský tovariš. A kaprál priviedol ho do jedného kostola na
         vartu. Ako ho zavrel, tak tam bol do rána. Ráno, ako pozrel kaprál do kostola, tam už z
         vojaka len kosti zostali. </p><p>Princ čaká svojho kamaráta, ale nechodí; niet ho. „Tak to už je zle,“ povedá, „už je
         večer a kamaráta niet.“ </p><p>Prišiel i po neho kaprál: </p><p>„Poď ty na vartu!“ </p><p>A on sa pobral a išiel ulicou s tým kaprálom a tak si myslí: ,Keď kamaráta niet, tak so
         mnou bude dačo zle!‘ On si tak pomyslel: ,Bože, keby som mal pri sebe toho ducha, čo sa mi
         v záhrade môjho otca ukázal!‘ A zaraz, ako si pomyslel, zemský duch už bol za princom. </p><p>„Tu som ja, princu,“ povedá, „keď si si pomyslel na mňa.“ Duch povedá: „Princu, počúvaj
         ma a pochodíš dobre! Keď ma nebudeš počúvať, bude s tebou zle!“ </p><p>Kaprál pošiel s princom až ku kráľovi a povedá mu kráľ: </p><p>„Keď odvartuješ v tomto kostole noc, ja ti dám pol kráľovstva i princezu za ženu. A po
         mojej smrti všetko tvoje bude!“ </p><p>A kaprál ho pustil do kostola. Zemský duch mu nakázal, žeby gver položil do kútika a
         kepeň a čákov<sup>[<a name="d56e5601" href="#ftn.d56e5601" class="footnote">101</a>]</sup> žeby položil na gver. „A potom iď a sadni si do kazateľnice a ani sa neruš, ani
         sa neozývaj, len seď tam!“ </p><p>A on tak urobil, ako zemský duch nakázal, čákov i kepeň položil na gver a on si sadol do
         kazateľnice. Sedel tam do dvanástej hodiny, a vyšla jedna žena z krypty a vravela: </p><p>„Kde je moja varta?“ </p><p>Pozrie, varty niet! Chopí ten kepeň i ten gver, polámala i pobila všetko tam. On si tam
         sedel a mal strach, ale žena, ako dvanásta hodina odbila, pošla nazad ľahnúť si do krypty.
         A tak príde ráno kaprál,<sup>[<a name="d56e5613" href="#ftn.d56e5613" class="footnote">102</a>]</sup> otvorí kostol a vidí, že varta žije! </p><p>Pošiel s vojakom ku kráľovi a kráľ povedal: </p><p>„No, synu, tak keď si odvartoval šťastlivo jednu noc, odvartuj aj druhé noci, čo som ti
         obecal, to ti dám: pol kráľovstva a princezu za ženu a po smrti všetko tvoje bude! A teraz
         iď k muzike a tancuj a spievaj do večera!“ </p><p>Do večera mulatoval. Potom zas prišiel ten kaprál volať ho na vartu. Povedá: </p><p>„Bratu a niet viacej vojakov, len ja musím ísť?“ </p><p>„Nuž niet,“ povedá, „tak keď si sa na to podujal, tak si svoje konaj!“ </p><p>A idú ulicou, princ zas sa rozžialil. Ale čo sa rozžialil, zaraz sa ukáže zemský duch za
         ním: </p><p>„Ja som tu,“ povedá, „netráp sa nič, len ma počúvaj: teraz pôjdeš tam do kostola a zas
         tam zhodíš gver, čákov a všetko, ale už nesadni do kazateľnice, bo tam by ťa žena našla a
         by ťa zjedla. Ale iď za kríž, tam stoj o dvanástej hodine a rozšír ruky, a tam ťa nenájde!“ </p><p>Žena vyšla o dvanástej hodine z krypty a povedá: </p><p>„Kde je moja varta? Aha, tu si!“ povedá, a chytila gver a polámala, potrhala a veľmi sa
         hnevala, že vojaka nenašla, bo veľmi hladná bola. Dve noci nejedla. </p><p>Ako dvanásta hodina odbila a jej moc prestala, ona povedá: </p><p>„Ha, a ty tam za krížom stojíš, čakaj, nájdem ťa ja tam na tretiu noc!“ povedala
         princovi, pobrala sa a pošla do krypty, tam sa hodila a ľahla si. </p><p>Ráno príde kaprál, pozrie — varta žije! Zaraz ku kráľovi pošiel a kráľ sa veľmi tešil,
         že vojak už druhú noc odvartoval. Kráľ mu zas povedá: </p><p>„Iď a mulatuj zas do večera!“ </p><p>Pošiel on do večera zas mulatovať, tam jedol a pil a tancoval. Navečer príde zas ten
         kaprál po neho: </p><p>„No poď, synu, na vartu,“ povedá. </p><p>„Nuž pán kaprál,“ povedá, „či niet viacej vojakov, len ja musím?“ </p><p>„Keď si sa na to podobral, tak už konaj svoje! Keď si dve noci už prebol, tak aj tretiu
         už azda prebudeš!“ </p><p>„Hej, ja som dva už prebol, ale s tou treťou, Pán Boh vie, ako bude!“ </p><p>Kaprál mu povedá: </p><p>„Bratu, keď ti Pán Boh pomohol dve noci, tak i tretiu azda ti pomôže!“ </p><p>S tým sa pobral a ide ulicou s kaprálom. </p><p>A tak zle o sebe myslel, až plakal, že už zle bude tretiu noc. A pomyslel si: </p><p>„Ej, keby tu bol ten zemský duch, čo sa mi ukázal v záhrade!“ </p><p>„Tu som ja,“ povedá, „princu!“ I tu bol zemský duch! A povedá duch: „Vidíš, princu,
         lepšie bolo doma pri otcovi, ako po svete chodiť. A teraz tak rob, ako ti ja vravím! Pôjdeš
         tam do kostola a gver, čákov, kepeň, všetko zas tak položíš. A budeš tam do dvanástej či
         spať, či dačo inšie robiť, neboj sa nič. Potom si staneš ku krypte, konca jej hlavy, o
         dvanástej hodine tam stoj, a ako žena vyjde z truhly vonka, tak ľahni na jej miesto do
         truhly. Ona bude po kostole všetko rozbíjať, trhať a hnevať sa, že je lačná, ale teba
         nenájde.“ </p><p>Tak sa stalo. Princ pošiel do kostola i stal si tam konca jej hlavy. Žena vyšla z krypty
         a vojaka nenašla, i začala kričať na svojho muža, na kráľa: </p><p>„Čakaj, starý pse, nemáš mi už čo dať zjesť, tak teba zjem, starý pse!“ </p><p>Ako ona tam už po kostole všetko pobila, všetko potrepala a dvanásta hodina prichodila,
         prišla ku krypte a videla v truhle princa ležať, tak povedala: </p><p>„Hybaj het z môjho miesta, bo ťa zjem!“ A oheň púšťa na neho: „Hybaj het, bo ťa spálim a
         odstúp sa mi, bo to nie je tvoje miesto, ale moje!“ </p><p>Ale on sa neozýval nič, ani sa nerušal, bo on strach mal veľký. Naľakal sa a len si
         ležal. On už taký bol ako napoly umretý od strachu. A ona už celkom obelela, bo predtým
         strašne čierna bola. A tak ona povedá: </p><p>„Môj synu, hybaj het z môjho miesta, bo to nie je tvoje! To moje miesto naveky tu bude!“ </p><p>A tak oblapila a pobozkala ho: </p><p>„Iď synu, bo to je moje miesto!“ </p><p>Ona ho sama podvihla: </p><p>„Za to ti ďakujem, že si ma vyslobodil, že nemusím viacej po svete pokutovať, bo ja už
         budem teraz spočívať v pokoji, za to ti ďakujem! A svoju dcéru princezu, ako i otec
         povedal, tak i ja tebe oferujem za ženu a po smrti kráľa nech všetko bude tvoje a mojej
         dcéry! Môžeš s mojou dcérou šťastlive kraľovať, akoby si bol princ, a nie klobučnícky
         tovariš!“ </p><p>Kaprál ráno pozrie: varta žije! Uteká ku kráľovi: </p><p>„Varta žije!“ </p><p>A kráľ povedá: </p><p>„Treba zapriahnuť do koča štyri kone a vziať vartu do koča a tak ho priviezť ako princa,
         a nie ako klobučníckeho tovariša, keď tú strašnú vartu vykonal!“ </p><p>„A teraz ti, synu, dám pol kráľovstva, aj princezu za ženu a po mojej smrti všetko tvoje
         bude!“ </p><p>A potom sa ho pýta, čí je syn. </p><p>„Ja som,“ povedá, „kráľovský syn, ja nie som klobučnícky tovariš, len sveta probujem.“ </p><p>„No, tak ja, môj synu, keby bol vedel, že ty si kráľovský princ, tak by som ťa nebol
         poslal na vartu.“ </p><p>Potom urobili veselie a pobrali sa s princezou. A tak požili z pol roka. </p><p>Raz povedá mladý kráľ svojej žene: </p><p>„Ja idem svojho otca pozrieť, či žije a ako sa má, bo chcem, žeby vedel, ako som ja
         pochodil a ako som sa oženil, aké strašné varty som vykonal. A keď mi Pán Boh dopomohol
         strašné varty vykonať, a keď som sa už oženil, chcem, žeby otec vedel, že ja som už v
         dobrom poriadku.“ </p><p>„Hej, mužu, keď ty ideš, tak i mňa ber so sebou, nenechaj ma doma, bo i ja chcem vidieť
         tvojho otca!“ </p><p>No, oni sa zobrali, vzali kočiša i sluhu so sebou. A tak oni dali zapriahnuť do koča
         štyri kone a išli otca pozrieť. A tak ako išli po krajinskej ceste, na boku boli mláky, kde
         kačky plávali. On skočil za kačkami s puškou k tým mlákam a povedá kočišovi: </p><p>„Iďte a pri krčme ma počkajte!“ </p><p>Pošli si oni ku krčme, tam zastali a pána čakali. Oni dvaja, kočiš aj sluha, pošli si
         pálenky vypiť aj zakúriť v krčme. V tej krajine nebolo kráľa, len prvý minister tam bol,
         ktorý ženy nemal. Ide tade ten minister kolo tej kráľovnej, ako v koči sedela sama; on sa
         jej uklonil a pýta sa, skade je, aj čo za jedna. A tak povedá: </p><p>„Ale čo to za kráľ, keď ich tu na ceste pri krčme nechal? On pošiel za kačkami a ich
         nechal pri krčme ako židovku. Vedia čo,“ povedá, „ja nemám ženy a budem kráľom v tejto
         krajine, tak nech idú so mnou. Keby ich muž statočný bol, tak by ich nenechal samú na ceste
         pri krčme!“ </p><p>A ona počúvala a skočila do koča k tomu ministrovi, ktorý bol šumný, a pošla s ním het. </p><p>Príde kráľ, pozrie do koča, kočiš i sluha sú v krčme ešte. On povie: </p><p>„A pani sa kde podela, pani v koči niet?“ </p><p>„Nuž my sme si vypili kus pálenky a zakúrili sme si tu v krčme, nuž my nevieme, kde sa
         zatiaľ podela.“ </p><p>Ale žid povedá: </p><p>„Hej, pane, či oni sú kráľ?“ </p><p>Povedá: </p><p>„Hej, ja som kráľ!“ </p><p>„A ich žena je čo?“ povedá. </p><p>„Moja žena je kráľovná!“ </p><p>„Hej, pane, keby ich žena bola kráľovná, tak by to neurobila, čo urobila, by neutiekla
         od nich a ich by nenechala! Ale je nestatočná a pošla s druhým. Ja som sa pozeral cez
         oblok: po ceste išiel jeden pán na štyroch koňoch, pri nej zastal a porozprávali sa a
         pobrala sa a pošla s ním.“ </p><p>Tak kráľ povedal: </p><p>„Tak, chlapci, dám vám písmo k starému kráľovi, vráťte sa nazad a povedzte, že pani ma
         tak i tak nechala, pošla s jedným pánom na štyroch koňoch.“ </p><p>Kočiš i sluha sa vrátili nazad a kráľ išiel tou cestou, kade ten pán s jeho ženou
         pošiel. Všade sa pýtal, kade išiel pán na štyroch koňoch a všade išiel za ním. A tak
         prišiel hen do toho mesta, skade ten minister bol. A tak čo mladý kráľ neurobil! On sa tam
         zverboval za vojaka. Ako prišli raz vojaci na parádu pred ministra, jeho žena ho spoznala,
         a svojmu mužovi povedá: </p><p>„Pozri, tu môj muž za mnou prišiel! Čo budeme s ním robiť?“ pýta sa ona. </p><p>A on povedá: </p><p>„Ja budem vedieť, čo s ním robiť!“ </p><p>A tak on ho navečer zaraz vzal k bráne kráľovskej — minister tam býval, bo kráľa nebolo
         — postavil ho tam na vartu a vojak musel tam vartovať do rána. Naráno príde k nemu ten
         minister a vzal od neho gver. Potom mu vzal kráľovnin prsteň a hodil ho do gvera a tak
         zapchal, zatvoril gver. A pohrkal gverom a pýta sa ten minister: </p><p>„Čo ty to máš v gveri?“ </p><p>Tak povedá: </p><p>„Nič, ja som tam nič nepoložil!“ </p><p>Tak minister gver otvoril, obrátil a z gveru prsteň vypadol. </p><p>„No,“ povedá, „prvú noc vartuješ, a ukradol si kráľovnej prsteň? Ty si teda veľký živáň,
         keď tak vieš kradnúť!“ </p><p>A tak dal ho lapiť a bez všetkého práva chcel ho dať zavesiť. </p><p>Tak už sa mu šibeň našla, čo sa mu na nebi ukázala! </p><p>Ako ho mali zavesiť, prosil ministra, žeby sa s jedným starým vojakom pozhovárať mohol.
         Mladý kráľ tomu starému vojakovi povedá: </p><p>„Pán otec, ja,“ povedá, „tu mám peniaze, tak to im nechám, ale nech oni urobia, čo ja
         ich budem prosiť!“ </p><p>Sňal teda svoj prsteň, čo si u svojho otca v záhrade z vŕby spravil, čo mu ten zemský
         duch nakázal spraviť a povedal starému vojakovi: </p><p>„Ten prsteň nech rozkrútia, zato som im tie peniaze nechal, žeby mi boli na pomoci po
         mojej smrti! Keď ma snímu zo šibene a zahrabú ma do hrobu, nech oni tými prútikmi z toho
         prsteňa tri razy uderia po mojom hrobe, nech sa neboja nič, ja im neurobím nič, keď ma budú
         zmŕtvych dvíhať. Ako uderia tými prútikmi, tak ja vstanem. Nech sa neboja, im ešte dobre
         bude pri mne!“ </p><p>A tak sa stalo. Mladého kráľa zavesili na šibeň a zahrabali ho. Ale starý vojak prišiel
         zaraz k hrobu, ako ho zahrabali. Bál sa uderiť na hrob viselca, ale sa odvážil a uderil
         prútikmi tri razy po hrobe. Zem sa otvorila a nevinný vstal z hrobu. Ale úbohý vojak sa
         naľakal a utekal od neho. Prišiel k mestu a tu sa zastavil a počkal ho; myslel si, že mu už
         pri meste nič neurobí. </p><p>Keď ho kráľ dohonil, „nech sa ma neboja,“ povedá, „ja im neurobím nič, ale ak majú z
         tých peňazí, čo som im dal, tak nech mi kúpia dajaké šatočky, hunku i dajaký klobúk,
         bačkory, len žeby som oblečený bol.“ </p><p>No dobre, tak starý vojak ho obliekol. Potom povedal mladý kráľ: </p><p>„Či majú ešte z tých peňazí? Tak nech mi požičajú na pár dní!“ </p><p>A tak mu vojak požičal a on už sa tam po meste prechádzal ako prostý človek. </p><p>Stalo sa, že minister chcel, žeby ho vyvolili za kráľa, a tak zišli sa ľudia, žeby ho
         postavili za kráľa. Krajina tak súdila, že pustia korunu nahor, a na koho sadne, to bude
         kráľ. A ten princ prišiel i s tým starým vojakom prizrieť sa k bráne. A tak pustili raz
         korunu — sadla na princa! Tak vivat,<sup>[<a name="d56e5797" href="#ftn.d56e5797" class="footnote">103</a>]</sup> bol kráľom! A starý vojak sa zaradoval. </p><p>„No vidíš,“ povie princ, „ja som ti povedal, že ti bude dobre pri mne!“ </p><p>Ale mu sňali korunu, bo jeho nechceli za kráľa. Pustili korunu druhý raz nahor, a ona
         zas sadla na neho! Sňali ju druhý raz a pustili tretí raz — zas na neho sadla! Vtedy už
         usúdila krajina, že ten bude kráľ, na koho sadla tretí raz koruna. Tak vivat kráľ! A vzali
         ho do zámku. Žena ho už tam nepoznala, že je ten jej muž, bo sa druhý raz už zrodil. Tak sa
         on stal kráľom a prvý minister, čo jeho ženu ukradol, odviedol, zostal, ako bol, minister.
         Kráľ naráno povedal ministrovi: </p><p>„Nech vyjde vojsko pod parádu!“ </p><p>Tak vyšlo vojsko pod parádu vonka z mesta. A tomu starému vojakovi, čo mu peniaze
         požičal, povedal: </p><p>„Neiď tam s vojskom, ale iď do krčmy, napi sa a zašpiň sa, žeby si bridký bol!“ </p><p>Tak vyšlo vojsko pod parádu. Prišiel kráľ pozrieť sa. Každý vojak je tu, len toho
         starého niet. Tak pýta sa kráľ jeho kaprála: </p><p>„A kde ti je vojak?“ </p><p>„A ja neviem. To je starý, nechce poslúchať už!“ </p><p>„A tam kto spieva v krčme? Iď len pozrieť, azda on tam bude!“ </p><p>A on tam bol a kaprál ho sprevádza do šíku. Ale on je opitý, ide si spievajúci a
         kúriaci. Kaprál mu povedá: </p><p>„Ticho buď, nespievaj!“ </p><p>A on: </p><p>„Ja sa nebojím ani kráľa, bo ja som starý vojak, ja som veľa slúžil!“ </p><p>Stal si do šíku a vojak ešte si spieval. Tak kráľ ministrovi: </p><p>„Ej, tak toto je také regulárne vojsko, tak ty tak dozeráš? Tak vy dvaja budete
         zavesení!“ povedal kráľ. </p><p>A kaprál i starý vojak mysleli, že to oni dvaja budú zavesení. Kráľ rozkázal, žeby dva
         stĺpy zakopali a dvoch priviedli: kaprála i starého vojaka. Ministrova žena povedá mužovi: </p><p>„Keď budú vešať, i ja sa pôjdem dívať!“ </p><p>Tak i ona sa išla dívať. Úbohý kaprál pod šibeňou plakal, že musí visieť nevinný mladý
         človek, ale starý vojak si spieval a povedal: </p><p>„Neboj sa, bratu, nič nám nebude!“ </p><p>Ten povedá: </p><p>„Ty si starý, ty nedbáš už o seba, ale ja mladý za teba musím visieť nevinný!“ </p><p>A tak si stali pod šibeň. Ale kráľ povedá: </p><p>„Hej, chlapci, poďte het spod šibene, bo vy ste celkom nevinní!“ A ukáže na svojho
         ministra: „Ty si vinný, ty si moju ženu na ceste ukradol a mňa si dal nevinného zavesiť! Ty
         si živáň, teraz ja teba dám zavesiť! Ja som kráľ bol i budem, ale tebe Pán Boh nedopomohol
         kraľovať, bo ty si nebol statočný človek.“ </p><p>A tak dal ministra zavesiť. A potom žene: </p><p>„Ženo, ja som za teba strašné varty robil, a ty si ma nechala, ty si pošla s druhým, so
         živáňom, a mňa si dala zavesiť! Ja ti smrť neurobím nijakú. Ale dám písmo tvojmu otcovi a
         napíšem, čo si ty so mnou urobila a nech tvoj otec urobí s tebou, čo chce. Ja ťa za ženu
         viacej nechcem!“ </p><p>A tak napísal písmo, dal žandárom a tí ju odviedli k otcovi. A otec sa nahneval, že s
         mužom tak zle robila a jemu, kráľovi, na hanbu bola, a preto sám ju dal zahubiť. </p><p> </p><div class="footnotes"><br><hr align="left"><div class="footnote"><p><sup>[<a name="ftn.d56e5520" href="#d56e5520" class="para">100</a>] </sup>Michal Ščavnický, 65-ročný, z Hažína, býval od dvanástich rokov v Sobranciach
               (Užhorod), 30. júla 1898. Czambel prezrel s rozprávačom 2. októbra 1904. Czambel §
               204, 391 — 397.</p></div><div class="footnote"><p><sup>[<a name="ftn.d56e5601" href="#d56e5601" class="para">101</a>] </sup><span class="emphasis"><em>čákov</em></span> (z maď.) — vojenská čiapka</p></div><div class="footnote"><p><sup>[<a name="ftn.d56e5613" href="#d56e5613" class="para">102</a>] </sup><span class="emphasis"><em>kaprál</em></span> (z franc.) — desiatnik</p></div><div class="footnote"><p><sup>[<a name="ftn.d56e5797" href="#d56e5797" class="para">103</a>] </sup><span class="emphasis"><em>vivat</em></span> (lat.) — nech žije, sláva</p></div></div></div><div class="chapter" lang="sk"><div class="titlepage"><div><div><h2 class="title"><a name="d56e5860"></a>Zakliata žaba</h2></div></div><div></div></div><p> </p><p>
         <sup>[<a name="d56e5867" href="#ftn.d56e5867" class="footnote">104</a>]</sup>
      </p><p>Bola jedna pani a mala tri dievky. Veľmi bola ochorela, tak sa jej prisnilo, že keby sa
         ona vody napila z jazera, že by pritom ozdravela. </p><p>Poslala najstaršiu dievku na vodu do toho jazera. A tam jedna veľká žaba! Tak sa ona
         ľakla tej žaby, a ešte aj hrnček tam do vody pustila. </p><p>Na druhý deň poslala strednú dievku. Tak aj tá tak pochodila. Keď sa jej tá žaba
         ukázala, od strachu pustila hrnček do vody. </p><p>Potom už tašla najmladšia. Tú volali Herumia.<sup>[<a name="d56e5879" href="#ftn.d56e5879" class="footnote">105</a>]</sup> Prišla k tej vode, tak tá žaba sa jej spytovala: </p><p>„Či pôjdeš za mňa?“ </p><p>Tak sa sľúbila tej žabe. A žaba jej dala vody nabrať. Priniesla vody materi, tak jej
         ozdravela. </p><p>Večer skáče žaba k vrátam a volá: </p><p> </p><p>
         <div class="literallayout"><p><span style="white-space: pre;"><span class="emphasis"><em>Heru, heru, Herumia,</em></span>
<span class="emphasis"><em>otvorže mi, moja milá!</em></span>
<span class="emphasis"><em>Či vieš, čo si sľubovala,</em></span>
<span class="emphasis"><em>keď si z jazera živú vodu brala?</em></span>
</span></p></div>
      </p><p> </p><p>Tak jej otvorili, a tam prišla žaba. Začali večerať a žaba opäť kričala: </p><p> </p><p>
         <div class="literallayout"><p><span style="white-space: pre;"><span class="emphasis"><em>Heru, heru, Herumia,</em></span>
<span class="emphasis"><em>mňa ku stolu, moja milá!</em></span>
<span class="emphasis"><em>Či vieš, čo si sľubovala,</em></span>
<span class="emphasis"><em>keď si z jazera živú vodu brala?</em></span>
</span></p></div>
      </p><p> </p><p>Tak ju posadili k stolu. </p><p>Potom líhali spať. Tak žabe len dáku onuc dali na spanie. Začala žaba volať: </p><p> </p><p>
         <div class="literallayout"><p><span style="white-space: pre;"><span class="emphasis"><em>Nie na onuc, moja milá,</em></span>
<span class="emphasis"><em>len na posteľ, moja milá!</em></span>
<span class="emphasis"><em>či vieš, čo si sľubovala,</em></span>
<span class="emphasis"><em>keď si z jazera živú vodu brala?</em></span>
</span></p></div>
      </p><p> </p><p>Tak sa potom na posteľ uložili s Herumiou. A tá žaba bol mládenec zakliaty, kým jedna
         naň ruku nepoloží. Tak, keď si ľahol, zvrhol zo seba žabaciu kožu a bol pekný mládenec. </p><p> </p><div class="footnotes"><br><hr align="left"><div class="footnote"><p><sup>[<a name="ftn.d56e5867" href="#d56e5867" class="para">104</a>] </sup>Juliana Korenová, rod. Poprocká, z Ratkovej (Gemer), 27. októbra 1900. Posiaľ
               neuverejnený rukopis z pozostalosti S. Czambla v Literárnom archíve Matice
               slovenskej.</p></div><div class="footnote"><p><sup>[<a name="ftn.d56e5879" href="#d56e5879" class="para">105</a>] </sup><span class="emphasis"><em>Herumia</em></span> — Hermína</p></div></div></div><div class="chapter" lang="sk"><div class="titlepage"><div><div><h2 class="title"><a name="d56e5963"></a>Tri po pysku</h2></div></div><div></div></div><p> </p><p>
         <sup>[<a name="d56e5970" href="#ftn.d56e5970" class="footnote">106</a>]</sup>
      </p><p>Jeden otec pošiel do krčmy. Syn za ním prišiel a tam sa povadili, bo ten syn veľmi zle
         robil. Tak otec ho napomínal: </p><p>„Synu, nedobre robíš!“ </p><p>Syn natoľko sa nahneval, že otca uderil tri razy po tvári. Otec vtedy zo žiaľu veľkého
         pošiel domov a tak sa rozžialil, že o pár dní z toho žiaľu umrel. I syn do takej chorosti
         prišiel, že nezadlho i on umrel. </p><p>Ako umreli, v tej krčme, keď prišla desiata hodina večer, už nikto nemohol obstáť, bo
         veľmi strašilo. I veľa ľudí tam umrelo zo strachu, čo tam nocovalo. </p><p>0 pár rokov prišiel jeden vandrovný kováčsky tovariš a pýtal sa ku krčmárovi na noc.
         Krčmár mu to vraví: </p><p>„Ja ich nemôžem prenocovať, bo ani ja tu nenocujem už tri roky, bo tu veľmi straší.“ </p><p>„Pán krčmár, ja sa strašidla nebojím, ja zostanem tu na noc!“ </p><p>„Dobre, ale ja za nich nestojím.“ </p><p>Richtár bol v krčme a vraví na to: </p><p>„Nech mu dajú pokoj, krčmáru!“ </p><p>Krčmár mu dal jednu holbu pálenky, i karty i sviečky. Krčmár odišiel do druhého bývania. </p><p>Ten si sedí, prišla desiata hodina. Len raz čuje veľký krik a všelijaké lármy, s
         reťazami štrngotanie, ako keby furmani išli. </p><p>Naraz len sa dvere do krčmy otvoria, i prídu dvaja vojaci a hľadia na kováča. On len
         sedí a hľadí tiež na nich. </p><p>Tí sa skrútili i pošli vonka. I prinesú so sebou dve kozliny.<sup>[<a name="d56e6003" href="#ftn.d56e6003" class="footnote">107</a>]</sup> Zas sa skrútia a von pošli. Vtedy prinesú jednu truhlu a položili ju na tie
         kozliny. Jeden z tých vojakov si stal k nohám, druhý k hlave. Vtedy truhla sa začne
         otvárať, i vyjde z nej toho starého umretého otca umretý syn. Po smrti vstal a sadol si na
         lávku k tomu kováčskemu tovarišovi. A ustavične ide k nemu a ustavične ho tíska k múru
         ďalej. Kováčsky tovariš mu vraví: </p><p>„Seď si, keď ti dobre, bo ak nie, tak ti dám jednu na pysk!“ </p><p>Ale ten umretý zas ho ďalej tíska, vtedy kováčsky tovariš dal mu jednu na pysk. </p><p>Krátky čas posedel umretý, a znova začal ho tískať. Kováčsky tovariš zas mu dal jednu po
         pysku. </p><p>Zas čas posedel si spokojne ten umretý a zas sa obrátil a zas začal tískať kováča. Ale
         kováč mu toto povedal: </p><p>„Keď nebudeš spokojný, že ma ešte tískať budeš, tak ti takú dám, čo ťa fras ulapí!“ A
         dal mu. </p><p>Vtedy ten umretý vstal a poďakoval mu za tie tri po pysku a povedal mu: </p><p>„Ty si ma vyslobodil, bo ja by bol sem naveky chodil strašiť, dokiaľ by ja bol nedostal
         tie tri po pysku, čo som ja svojmu otcovi dal.“ </p><p>A vtedy všetko sa stratilo, i vojaci i truhla i kozliny i umretý syn. </p><p>Ráno prišiel krčmár, že čo sa stalo s kováčom, či on ešte žije. Našiel ho zdravého a
         pýtal sa ho, čo videl. </p><p>„Videl som to i to,“ i porozprával mu, čo sa s ním stalo. </p><p>Krčmár sa veľmi čudoval, i veľmi sa zaradoval a vyňal dvadsať zlatých a kováčovi
         podaroval. </p><p>A odvtedy tam nikdy nestrašilo. </p><p> </p><div class="footnotes"><br><hr align="left"><div class="footnote"><p><sup>[<a name="ftn.d56e5970" href="#d56e5970" class="para">106</a>] </sup>Michal Balogh, 72-ročný, z Vranova nad Topľou (Zemplín), 13. októbra 1904. Czambel
               § 186, 365 — 366.</p></div><div class="footnote"><p><sup>[<a name="ftn.d56e6003" href="#d56e6003" class="para">107</a>] </sup><span class="emphasis"><em>kozliny</em></span> — drevený podstavec na rúbanie dreva, koza</p></div></div></div><div class="chapter" lang="sk"><div class="titlepage"><div><div><h2 class="title"><a name="d56e6036"></a>Tri priadky</h2></div></div><div></div></div><p> </p><p>
         <sup>[<a name="d56e6043" href="#ftn.d56e6043" class="footnote">108</a>]</sup>
      </p><p>Bola raz jedna chudobná vdova a tá mala len jednu dcéru, ktorá sa Zuzka volala. Nemali
         ani roličky, ani kravičky, tak sa museli len z pradenia chovať. Zuzka bolo pekné a poriadne
         dievča, ale mala jednu veľkú chybu, že bola veľmi lenivá, čo ju raz matka ku kolovrátku
         posadila motať, vždy sa rozplakala, a keď ju matka priasť prisilila, pustila sa nahlas do
         revu. To matku veľmi mrzelo, a v jeden deň tak sa na ňu rozhnevala, že ju dobre
         vybuchnátovala. Potom sa Zuzka<sup>[<a name="d56e6049" href="#ftn.d56e6049" class="footnote">109</a>]</sup> tak žalostne rozplakala, že ju bolo naďaleko čuť. </p><p>Nenazdajky práve vtedy išla tadiaľ kráľovná. A keď ten žalostný plač počula, ostala
         stáť, zišla z koča a vošla do chyže, bo si myslela, že sa v chyži dajaké nešťastie stať
         muselo. Keď Zuzku tak žalostne plakať videla, pýtala sa jej šumne: </p><p>„Čo ti je, že plačeš, moje zlaté dieťa?“ </p><p>„Ach, matka ma ubila!“ </p><p>Vtom sa obrátila kráľovná k matke: </p><p>„Prečože biješ to nebožiatko dievča?“ </p><p>Matka sa zľakla a nevedela priam, čo má na to odpovedať, bo sa hanbila pred kráľovnou
         povedať, že má takú lenivú dcéru, čo ju preto i biť musí. Naostatku povedala: </p><p>„Ach, najmilostivejšia kráľovná, ja mám s tým dievčaťom veľké trápenie, bo nechce nič
         inšie robiť, len priasť; pri praslici by deň i noc sedelo. Dnes ma už veľmi nahnevala a
         dala som jej zopár päsťou po chrbte.“ </p><p>Kráľovnej sa dievča veľmi zapáčilo, bo i ona veľmi rada mala pradenie, a preto povedala
         matke: </p><p>„Ja vám chcem dačo povedať, matko; keď vaša dcéra naozaj tak rada pradie, tak ju dajte
         mne, ja sa o ňu budem starať. V mojom zámku mám dosť najkrajšieho a najjemnejšieho ľanu a
         keď bude u mňa taká vrtká ako doma, tak jej obeciam, že to neobanuje.“ </p><p>Tomu sa matka veľmi potešila a kráľovná vzala dievča priam so sebou na svoj zámok. </p><p>Keď tam prišli, vzala kráľovná Zuzku za ruku a odviedla ju do troch veľkých chyží, v
         ktorých bolo nakladené plno ľanu, až po povalu. Ale aký to bol ľan! On sa blyšťal ako zlato
         a strieborné nitky boli také mäkké ako napradený hodváb. Potom povedala kráľovná: </p><p>„Buď vrtká, moja dcéro, a keď ten ľan, ktorý si tu videla, všetok spradieš, vtedy
         dostaneš môjho syna za muža a budeš kráľovnou.“ </p><p>Dala jej doniesť i veľmi peknú praslicu zo zlata a plný kôš zlatých vretien a nechala ju
         samú v prvej chyži. </p><p>Keď kráľovná od nej odišla, sadla si Zuzka k obloku a počala plakať, že by sa bola skala
         nad ňou pohla, bo videla, že toľko ľanu spriasť nemôže, hoc by priadla za sto rokov od rána
         do večera každý deň. A akože by ona bola mohla dačo urobiť, keď tak nerada priadla! Tak v
         myšlienkach presedela celú noc, veľmi plakala a až do samého poludnia ani prstom nepohla. </p><p>Keď prišlo poludnie, prišla sa kráľovná pozrieť, koľko Zuzka napriadla a veľmi sa
         začudovala, keď videla, že sa ani prstom priadze nedotkla. Zuzka sa vyhovárala, že jej je
         veľký žiaľ za matkou a že od plaču nič robiť nemohla. Kráľovná jej uverila a ju potešila: </p><p>„Nermúť sa, moja dcérečko a buď zajtra vrtkejšia, žeby si môjho syna za muža dostala.“ </p><p>Keď kráľovná od nej odišla, Zuzka si zas<sup>[<a name="d56e6088" href="#ftn.d56e6088" class="footnote">110</a>]</sup> k obloku sadla, von vyzerala, vzdychala si a nič inšie až do večera nerobila, a
         tak i druhý deň až do poludnia. </p><p>Napoludnie prišla zas kráľovná a začudovala sa ešte väčšmi ako včera, keď videla, že sa
         Zuzka ľanu nedotkla, i hnevala sa. Zuzka sa tak vyhovárala, že ju hlava veľmi bolela, a
         preto nič robiť nemohla. Kráľovná sa s tým uspokojila, ale keď od nej odchádzala, ostro jej
         dohovárala: </p><p>„Teraz je už ostatný čas, aby si sa do roboty lapila, keď chceš môjho syna za muža
         dostať a kráľovnou sa stať.“ </p><p>Ale aj tretí deň Zuzka nič nerobila, ako i za prvé dva dni; na praslicu sa ani
         neobzrela, ale len ustavične pri obloku sedela a ustavične von oblokom hľadela. </p><p>Keď prišlo poludnie, vošla dnu dverami kráľovná, a keď videla, že Zuzka zas nič
         nerobila, veľmi sa nahnevala a skríkla: </p><p>„Čuješ, Zuzko, dnes je ostatný termín! Keď ešte ani zajtra priadze nenájdem, tak nielen
         môjho syna za muža nedostaneš, ale ťa dám zavrieť do áreštu, kde je plno hadov, žiab a
         jašteríc a tam od hladu zahynieš! Potom už nebudeš viac daromníčiť a mňa klamať!“ </p><p>S tým sa kráľovná od nej odvrátila, vyšla z chyže von a durkla dverami. </p><p>Len teraz ešte bola Zuzka v strachu, studený znoj jej kvapkal z čela, keď si na
         zajtrajší deň pomyslela. Čo si mala počať? Naostatku len nakrútila ľanu na praslicu, sadla
         si k nej a počala priasť. Ale akože mohla pri tej praslici dlhšie vydržať, keď bola taká
         lenivá! A tak zas len prestala priasť, postavila sa k obloku a nahlas plakala až do samého
         večera. </p><p>Naraz zaklopká dakto na oblok. Zuzka pozrie a vidí tri bridké staré ženy. Jedna mala
         takú dlhú spodnú gambu, že jej až na bradu visela, druhá mala na pravej ruke tak veľký
         palec, že si ním celú dlaň zakryť mohla a tá tretia mala takú širokú pravú nohu, akoby ju
         len cepmi bola rozmlátenú mala. Ako ich Zuzka zazrela, veľmi sa preľakla a nastrašila tak,
         že od obloka až nastred chyže odskočila. Ale tie staré ženy sa na ňu usmievali a kývali,
         žeby im len oblok otvorila, a žeby sa ich nič nebála. </p><p>„Pán Boh daj šťastia, šumné dievča,“ povedali, „čože tak žalostne plačeš?“ </p><p>Zuzka sa osmelila a s plačom odpovedala: </p><p>„Ach, akože by som ja zarmútená neplakala, keď mi rozkázali, žeby som spriadla všetok
         ľan, čo je tu, i ešte v dvoch chyžiach druhých je naukladaný.“ </p><p>Tak rozprávala Zuzka tým starým ženám všetko, čo sa s ňou stalo, a i to sa im priznala,
         že jej kráľovná obecala, že keď ten všetok ľan spradie, že jej syna dá za muža a s ním i
         kráľovstvo že dostane. </p><p>„Ale čo mi to všetko spomôže,“ povedala ďalej, „ja, zakiaľ budem živá, toľko ľanu
         nespradiem.“ </p><p>Na to sa zasmiali staré ženy a povedali: </p><p>„Keď nám obeciaš, že nás na svoju svadbu zavoláš, k stolu nás posadíš medzi druhých
         hostí, že sa za nás hanbiť nebudeš, tak sa ti podvolíme, že všetok ten ľan spradieme za
         teba. Len sa tak začuduješ, ako nám to chytro pôjde!“ </p><p>„Ach, s najväčšou radosťou vám všetko po vôli spravím,“ odpovedala Zuzka, „len začnite
         čím skorej!“ </p><p>Tri ženy vošli cez oblok do chyže, kázali Zuzke, žeby si ľahla spať a lapili sa priam do
         roboty. Stará s veľkým palcom ťahala nitky z ľanu, tá s veľkou gambou ich slinila a tá so
         širokou nohou ťahala koliesko a robota im išla od ruky, akoby pálil. Musím vám povedať, že
         to bola praslica s kolieskom, kolovrátok. Keď ráno počalo svitať a Zuzka z postele vstala,
         začudovala sa, keď videla peknú, rovnú a tenučkú priadzu tak, že jej od radosti až srdce
         skákalo; v ľane ale už bola taká diera, do ktorej by sa i sama bola vmestila. Ženy odišli a
         obecali, že navečer zas prídu a odišli cez otvorený oblok. </p><p>Kolo poludnia prišla kráľovná pozrieť, či Zuzka zase nedaromníčila. Ale ako tak mnoho
         peknej priadze zazrela, začudovala sa tomu, jej čelo sa vyjasnilo a pochválila Zuzkinu
         usilovnosť. </p><p>Ako sa zmrklo, stáli zas tri staré ženy pri obloku, a Zuzka im s radosťou otvorila. Tak
         to išlo každú noc, na mrkaní prišli a na svitaní odišli; a keď Zuzka spala, ľanu v chyži
         ustavične odbúdalo a naostatku celá prázdna ostala. Za každým razom, keď kráľovná
         napoludnie do chyže prišla pozrieť priadku, nemohla sa ani nad peknou priadzou
         prenačudovať, a ani nevedela, ako má jej usilovnosť a jej šikovnosť pochváliť. Viac ráz
         povedala: </p><p>„Moje zlaté dieťa! Aký mi žiaľ, že som ti spočiatku tak ublížila!“ </p><p>V druhej chyži tiež tak chytro ľanu odbudlo, a keď sa i tá vyprázdnila, počala kráľovná
         pripravovať sa na svadbu. Naostatku, ako už v tretej chyži ľanu len kúštik bolo, ďakovala
         Zuzka dobrým starým ženám z celého srdca, že jej tak z biedy pomohli; tie jej ale
         odpovedali: </p><p>„Len nezabudni, čo si nám obecala a uvidíš, že neobanuješ!“ </p><p>A keď už zo všetkých troch chyži ľan spradený bol, už bolo všetko na svadbu hotové.
         Mladý kráľ sa veľmi tešil zo svojej mladej, krásnej a pyšnej nevesty a v jeden deň jej
         povedal: </p><p>„Žiadaj, čo chceš odo mňa, a to všetko sa ti stane.“ </p><p>Tu prišli Zuzke na myseľ tie tri staré ženy a odpovedala: </p><p>„Ja mám doma tri staré tetky, ony sú chudobné, ale dobré a statočné ženy a veľa dobrého
         mi urobili. Tak dovoľ mi, žeby som si ich na moju svadbu zavolať mohla.“ </p><p>Vďačne na to pristali mladý kráľ i jeho matka. </p><p>V deň svadobný, práve keď už hostia k stolu sadať počali, otvorili sa dvere a dnu do
         chyže vošli tri staré ženy, pekne po starosvetsky oblečené. Len čo ich zazrela mladá
         nevesta, išla im v ústrety a privítala ich šumne. </p><p>„Vitajte mi, moje ľúbe tetky, z celého srdca vás vítam! Poďte a sadnite si ku mne k
         stolu.“ </p><p>Hostia sa len jeden na druhého dívali a boli by sa všetci rozrehotali, keby sa kráľa
         neboli báli; kráľ sám, ako i kráľovná sa zapálili v tvári ako najkrajšie ruže, ale nesmeli
         nič mladej neveste povedať, keď jej už pred svadbou na to privolili. </p><p>Pri stole kládla im Zuzka sama najlepšie kúsky na taniere, nalievala im z najlepšieho
         vína a núkala ich prívetivo, žeby len jedli a pili. </p><p>Keď od stola všetci povstávali, prišiel kráľ k starej žene so širokou nohou a pýtal sa
         jej: </p><p>„Ľúba matko, povedzteže mi, prosím vás, prečože je vaša noha taká široká?“ </p><p>„Od pradenia, najmilostivejší kráľovský synu, od pradenia.“ </p><p>A on sa obrátil k druhej, so širokým palcom a pýtal sa: </p><p>„Ľúba matko, prečože taký široký palec máte?“ </p><p>„Od pradenia mám, môj pane, od pradenia.“<sup>[<a name="d56e6170" href="#ftn.d56e6170" class="footnote">111</a>]</sup>
      </p><p>Potom išiel ešte k tej s veľkou spodnou gambou a pýtal sa jej tiež: </p><p>„Ľúba matko, od čoho máte takú veľkú spodnú gambu, ktorá vám až niže brady visí?“ </p><p>„Od pradenia, milostivý pane, od pradenia.“ </p><p>Keď to mladý kráľ počul, veľmi sa preľakol a zakázal navždy svojej peknej žene priasť,
         najviac ale kolovrátka sa dotknúť, žeby aj ona nedostala od pradenia takú širokú nohu, taký
         veľký palec a bridkú gambu, ktorá by jej až niže brady visela. </p><p>Vtom sa stratili tri staré ženy z paláca a nikto nevedel, kde sa podeli. Len Zuzka ich v
         srdci požehnávala, koľko ráz si na ne pomyslela, a nikdy tak s radosťou žena rozkaz svojho
         muža neposlúchla ako Zuzka, už teraz mladá kráľovná, kráľov rozkaz, žeby nikdy viacej
         nepriadla. </p><p> </p><div class="footnotes"><br><hr align="left"><div class="footnote"><p><sup>[<a name="ftn.d56e6043" href="#d56e6043" class="para">108</a>] </sup>Rozprávku prebral Czambel od Jána Kovalčíka (Slovenské pohľady 1900, 309 — 397), z
               jazykovej stránky ju upravil podľa rozprávania Zuzany Kačirovej z Hnilca (Spiš), 1.
               septembra 1904. Czambel § 136, 247 — 252.</p></div><div class="footnote"><p><sup>[<a name="ftn.d56e6049" href="#d56e6049" class="para">109</a>] </sup>Potim śe tak… &gt; Potom sa Zuzka tak…</p></div><div class="footnote"><p><sup>[<a name="ftn.d56e6088" href="#d56e6088" class="para">110</a>] </sup>zas śe… &gt; Zuzka si zas…</p></div><div class="footnote"><p><sup>[<a name="ftn.d56e6170" href="#d56e6170" class="para">111</a>] </sup>od predzena taki široki palec… &gt; od pradenia takú širokú nohu, taký veľký
               palec</p></div></div></div><div class="chapter" lang="sk"><div class="titlepage"><div><div><h2 class="title"><a name="d56e6186"></a>Zbojníkova žena</h2></div></div><div></div></div><p> </p><p>
         <sup>[<a name="d56e6193" href="#ftn.d56e6193" class="footnote">112</a>]</sup>
      </p><p>Bol jeden chudobný človek a mal tri dievky. Tie dievky nič nerobili, len sa v prachu na
         ceste ihrávali. V tom prachu našli tri turáky a prišli domov. Hovoria otcovi: </p><p>„Apko, našli sme tri turáky. Tam a tam bude jarmok, za tie tri turáky hybajte na jarmok
         a tam nám nakúpte šiat, ako dievkam prináleží, keď sa vydávajú.“ </p><p>A on išiel a nariekal, čo im on za tie tri turáky nakúpi. Tam ho postretol jeden pán a
         pýtal sa ho, čo mu je. Chudobný človek povedal, že má tri dievky, a tie nič nerobia, len sa
         na ceste v prachu ihrávajú a v tom prachu našli tri turáky a doniesli otcovi, že tam a tam
         bude jarmok, aby im išiel nakúpiť šiat, ako prináleží dievkam, keď sa vydávajú. Preto
         narieka, čo on, otec, za to kúpi. Ten pán povedal: </p><p>„Dám ti dosť peňazí, až mi dáš voľaktorú za ženu.“ </p><p>On sľúbil, že mu dá, ktorú bude chcieť. </p><p>Keď otec prišiel z jarmoku, doviezli mu vozy, čo nakúpil dievkam. </p><p>Navečer prišiel ten pán a pýtal sa, ktorá má zaňho vôľu. Najstaršia povedala, že ona
         zaňho pôjde. Pán povedal, že svadbu len doma bude robiť. Tak ju vzal sebou. Išli cez jednu
         horu. Ona mu hovorí: </p><p>„Muž môj sladký, ja by veľmi vodu pila.“ </p><p>A on: </p><p>„Hybaj, žena moja, hentam je jedna studnička, tam je jedna korčuška,<sup>[<a name="d56e6218" href="#ftn.d56e6218" class="footnote">113</a>]</sup> tou sa napi vody. Prídu ta tri holúbky, ale tie nenapoj!“ </p><p>Tak ich ani nenapojila. Prišla k mužovi a išli cez tie hory ďalej. Doviedol ju do
         jedného domu a ten bol zo samých človečích hláv. Aj jej dal variť jednu človečiu hlavu.
         Išiel preč a jej povedal: </p><p>„Žena moja, tu máš túto hlavu. Keď sa tá hlava uvarí, potom ty zjedz uši aj nos z nej.“ </p><p>Keď sa hlava uvarila, uši, nos odrezala a hodila ich mačke. Prišiel pán domov, pýta sa
         jej, či tú hlavu uvarila a či nos, uši zjedla. On kričí: </p><p>„Uši, nos, kde ste?“ </p><p>Ony sa jej ohlásili: </p><p>„Tu sme, tu, mačke v bruchu!“ </p><p>A on vstal hore a rozdrapil ju na dve polovice. Zavesil ju do komory na klin a potom zas
         išiel k tomu svokrovi: </p><p>„Ej, apko môj, ako vy ste vaše dievky hanili, že nevedia nič robiť, len na ceste v
         prachu sa ihrávať, a vzali mi ju za kuchárku! Keby ste mi ešte z hentých švagrín jednu
         dali!“ </p><p>Otec sa pýta, ktorá má vôľu zaňho ísť. Tak išla stredná. </p><p>Išli zase cez tú horu a hovorí aj tá: </p><p>„Muž môj drahý, však by som vodu pila.“ </p><p>A on jej povedal, že je tam jedna studnička, aby išla a aby sa napila vody korčuškou.
         Prišli aj tie tri holúbky k nej, ale tie nenapojila. Vrátila sa k mužovi a išli zas cez tú
         horu. </p><p>Doviedol ju do toho domu, čo mal zo samých človečích hláv. Dal aj tej variť jednu
         človečiu hlavu a povedal jej, keď sa uvarí, aby uši, nos odrezala a aby ich zjedla, zakiaľ
         on domov príde. </p><p>Hlavu uvarila, uši, nos odrezala a hodila ich psovi. Pán prišiel domov a pýtal sa jej,
         či uši, nos zjedla. Kričí: </p><p>„Uši, nos, kde ste?“ </p><p>Ony sa ohlásili, že sú psovi v bruchu. Potom aj tú chytil a rozdrapil na dve polovice a
         zavesil aj tú do komory. </p><p>Potom išiel zase k tomu svokrovi pre tú najmladšiu a povedal: </p><p>„Ej, apko môj, však ste vy vaše dcéry veľmi hanili, že nevedia nič robiť, a ta vzali mi
         aj tú druhú za ševkyňu.<sup>[<a name="d56e6261" href="#ftn.d56e6261" class="footnote">114</a>]</sup> Či by ste mi ešte nedali aj tú najmladšiu?“ </p><p>On aj tú prisľúbil. </p><p>Aj s tou tak išiel cez hory. Aj tá mu tak hovorila: </p><p>„Muž môj sladký, ja by veľmi vodu pila, ledva od smädu idem.“ </p><p>Aj tej povedal: </p><p>„Tam je jedna studnička a jedna korčuška, tou sa napi vody!“ </p><p>Prišla k studničke a napila sa vody. Prišli k nej tie tri holúbky a ona ich napojila a
         ony jej hovoria: </p><p>„Dievka moja, tento tvoj oddanec je zbojník, on ťa dovedie do domu zo samých človečích
         hláv, dá ti variť človečiu hlavu, keď pôjde preč a povie ti, aby si ty tú hlavu uvarila a
         zakiaľ on domov príde, aby si ty uši, nos z tej hlavy zjedla. A ty uši, nos odrež a uviaž
         si na teplý žalúdok. Keď on bude kričať: ,Uši, nos, kde ste?‘ ony sa ohlásia: ,Tu sme, tu,
         na teplom žalúdku!‘ Tak on bude myslieť, že si ich ty zjedla a on ťa chytí a povie ti: ,Ty
         si moja verná manželka.‘ A potom pôjde preč a on ti bude dávať od dvanástich izieb kľúče.
         Ty mu povedz: ,Ako by ti bola verná manželka, keď mi ty nedáš od tej trinástej izby kľúče?‘
         V tej trinástej izbe, tam je dvanásť obrov a jeden klobúk a jedna divá dievka a divý brav.
         Keď ty zavrtíš ten klobúk, tých dvanásť obrov vyskočí a čo im rozkážeš, to učinia.“ </p><p>Včuľ ona išla k mužovi a on ju hrešil, kde už toľko bola, a ona mu povedala, že tá voda
         taká dobrá bola, že sa aj po tri razy vrátila, čo ju išla piť. </p><p>Potom išli do toho zbojníkovho domu. Dal aj tej variť tú človečiu hlavu. A povedal jej: </p><p>„No, žena moja, ja idem preč, a tu máš túto človečiu hlavu, a zakiaľ ja domov prídem,
         uši, nos z nej zjedz!“ </p><p>A s tým odišiel. Keď sa vrátil, pýtal sa: </p><p>„Žena moja, uvarila si hlavu?“ </p><p>„Uvarila.“ </p><p>„A uši, nos si zjedla?“ </p><p>„Zjedla.“ </p><p>On kričí: </p><p>„Uši, nos, kde ste?“ </p><p>Ony sa ohlásili, že sú na teplom žalúdku. On ju vtedy chytil okolo hrdla a povedal: </p><p>„Ty si moja verná manželka!“ </p><p>Potom jej dal kľúče od dvanástich izieb a ona mu povedala, že ako by bola verná
         manželka, keď jej od tej trinástej izby kľúč nechce dať. Ale potom on jej dal aj od tej
         trinástej izby kľúče a zas išiel preč. Keď ona vedela, že je už hodne ďaleko, išla do tej
         trinástej izby a klobúk zavrtela a povedali jej tí obri: </p><p>„Čo rozkážeš, čo chceš?“ </p><p>A ona im povedala: </p><p>„Nič nerozkážem inšie, len za čierne more ma zaneste a zo samého diamantu kaštieľ aby
         mala tam hotový!“ </p><p>Potom ona divú dievku odviazala, aj divého brava a to si sebou vzala za čierne a za
         červené more. </p><p>Keď on domov prišiel, nuž jeho manželku doma nenašiel. Hľadal ju za sedem rokov a zodral
         sedmoro železných bôt a na ten siedmy rok ju našiel, a keď tam prišiel, pýtal sa jej
         čeľade, v ktorej izbe pani býva. Keď mu ukázali, v ktorej izbe ona bola, on zaklopal na
         dvere. Otvorili sa mu. Povedal: </p><p>„Ej, mladá pani, už som ťa sedem rokov hľadal, sedmoro železných bôt som zodral, ale už
         včuľ mi neujdeš, len sa ber!“ </p><p>A ona mu hovorí: </p><p>„Muž môj sladký, kde si ty videl, aby žena popredku chodila?“ </p><p>Tak on ju poslúchol a išiel popredku a ona sa chytro obrátila a divú dievku aj divého
         brava odviazala a tam ho na drobné kúsky roztrhali. </p><p>A ja som bola tam, a zem ma vyhodila až sem. </p><p> </p><div class="footnotes"><br><hr align="left"><div class="footnote"><p><sup>[<a name="ftn.d56e6193" href="#d56e6193" class="para">112</a>] </sup>Mara Malá, asi 60-ročná, z Prílep, asi 45 rokov bývala v Nemčiňanoch (Tekov), 16.
               mája 1903. Polívka III, 390 — 392.</p></div><div class="footnote"><p><sup>[<a name="ftn.d56e6218" href="#d56e6218" class="para">113</a>] </sup><span class="emphasis"><em>korčuška</em></span> — nádobka na pitie vody</p></div><div class="footnote"><p><sup>[<a name="ftn.d56e6261" href="#d56e6261" class="para">114</a>] </sup><span class="emphasis"><em>ševkyňa</em></span> — krajčírka</p></div></div></div><div class="chapter" lang="sk"><div class="titlepage"><div><div><h2 class="title"><a name="d56e6332"></a>Juhás Paľko</h2></div></div><div></div></div><p> </p><p>
         <sup>[<a name="d56e6339" href="#ftn.d56e6339" class="footnote">115</a>]</sup>
      </p><p>Bol jeden kráľ a ten kráľ mal stádo oviec. Mal troch bojtárov,<sup>[<a name="d56e6345" href="#ftn.d56e6345" class="footnote">116</a>]</sup> dvaja boli sedliaci a tretí bol Juhás Paľko. Tak povie Paľko svojim kamarátom: </p><p>„Kamaráti moji, tej noci neodchádzajte od svojich oviec, lebo prídu vlkolaci, všetkým
         vašim ovciam hlavy poodhrýzajú!“ </p><p>Tí ho ale na posmech obrátili. Tak odišli a on pri svojom stáde zostal. A tí, keď
         prišli, našli svojim ovciam všetky hlavy poodhrýzané. Tak sa s ním vadili, že on tým ovciam
         všetky tie hlavy poodrezoval. A s veľkou žalobou išli pred jasného kráľa žalovať, čo sa
         stalo, že tým ovciam on tie hlavy poodrezoval. </p><p>Kráľ veľmi rozhnevaný Juhása Paľka dal zamurovať do jednej veľmi malej chalúpky, a tam
         nemal len taký malý oblôčik, čo mu mohli pokrm podať. Tak ho trápili, že nemal len trošku
         vody a kúštik chleba. </p><p>A ten kráľ mal princezku a tá mladá princezka mu pokrm dávala, čo ani jej tatík nevedel. </p><p>Potom on tam bol, až raz prišla novina od tureckého bašu. Poslal kráľovi<sup>[<a name="d56e6361" href="#ftn.d56e6361" class="footnote">117</a>]</sup> tri kone. Jestli neuhádne, ktorý je z tých koni starší lebo mladší, že bude s
         ním próba. Kráľ nevedel, ktorý je starší lebo mladší. </p><p>Tu išla mladá princezka k Juhásovi Paľkovi a sa ho pýta: </p><p>„Juhás Paľko, nám prišla mrcha novina, môjmu tatíkovi. Poslal nám baša tri kone. Tak môj
         tatík nevie, ktorý je starší, ktorý mladší, ktorý stredný.“ </p><p>Juhás Paľko odpovie: </p><p>„Princezka, ja im poviem, ale nech ma pred ich tatíkom nevyzradia! Tak, osvietená
         princezka, nech predložia tým koňom sena, mládze<sup>[<a name="d56e6374" href="#ftn.d56e6374" class="footnote">118</a>]</sup> a potom ovsa. Ten starší pôjde k senu a ten stredný pôjde k mládzi a najmladší
         pôjde k ovsu. A nech povedia svojmu tatíkovi, že sa im toto snívalo, nech ma nevyzradia, že
         to odo mňa počuli.“ </p><p>„Pán tatík, mne sa voľačo snívalo.“ </p><p>„A čo, dcéra moja?“ </p><p>„Aby si dal pred kone sena, mládze a ovsa. Najstarší kôň pôjde k senu, stredný k mládzi,
         najmladší k ovsu.“ </p><p>Dobre. A tak sa aj stalo, že kráľ sa dozvedel, ktorý je starší, ktorý mladší a ktorý
         stredný. Nakrátko mal kráľ pokoj od bašu. </p><p>Zase nezadlho poslal baša jednu palicu a odpísal, že jestli tej palici neuhádne, ktorý
         je tenší koniec lebo hrubší, že bude s ním próba. </p><p>Potom tá princezka zas išla k Paľkovi a povedala: </p><p>„Paľko, zas máme novinu. Poslal baša môjmu tatíkovi jednu palicu, že jestli neuhádne,
         ktorý koniec tej palice je hrubší lebo tenší, že bude zle s ním.“ </p><p>Paľko povedal: </p><p>„Ja im poviem, princezka, ale nech nevyzradia, že som to ja povedal, ale nech povedia,
         že sa im to snívalo. Nech tú palicu zahodia do vody, ktorý koniec bude hrubší, ten sa
         obráti dolu vodou.“ </p><p>A tak sa stalo. Kráľ to odpísal bašovi a kráľ mal zase potom pokoj. </p><p>Nebolo tak dlho. Odpísal mu baša: </p><p>„Ja budem pri obede v sedemdesiatej krajine, a keď ponesiem mäso na vidličke do úst, to
         mi musíš odstreliť!“ </p><p>Už sa kráľ trápil, že to nemôže na žiaden spôsob urobiť. Zas išla tá princezka k
         Juhásovi Paľkovi na pomoc: </p><p>„Juhás Paľko, zle je s nami. Môj tatík skoro zúfa. Odpísal mu baša, že jestli mu mäso,
         keď bude pri obede a ho ponesie do úst na vidličkách, voľakto neodstrelí, že bude s ním
         próba.“ </p><p>Tak potom Paľko povedal: </p><p>„Nech ma kráľ vypustí z klietky a dá mi gver do ruky a ja to mäso v sedemdesiatej
         siedmej krajine odstrelím.“ </p><p>A kráľ na to pristal. Juhás Paľko nabil gver.<sup>[<a name="d56e6415" href="#ftn.d56e6415" class="footnote">119</a>]</sup> A keď baša niesol na vidličkách mäso, tak mu ho odstrelil. Baša hneď nato
         odpísal kráľovi: </p><p>„Viem, že máš pri sebe Paľka.“ </p><p>A ten Paľko bol vlastný brat bašov, ktorý ho od seba odohnal. Potom Paľko vyhnaný vyšiel
         sveta probovať, pásol u kráľa stádo a sa nevyzradil, že je brat kráľa. </p><p>Zanedlho písal baša kráľovi, aby mu poslal Paľka na hostinu. Tuná chcel baša Paľka
         usmrtiť. Ale Juhás Paľko sa nebál, zobral sa a išiel. Cestou vidí jedného, čo prekračoval
         kroky. </p><p>„Pomáhaj ti Pán Boh! Čo ty robíš?“ </p><p>„Nuž, už som celý svet poprekračoval, nemám kde kráčať!“ </p><p>„Ej, ty si silný chlapík!“ </p><p>„Ach, čože by ja bol, lež Juhás Paľko, to je silný chlap, keď mohol do sedemdesiatej
         krajiny bašovi mäso, keď ho na vidličkách niesol, od úst odstreliť!“ </p><p>„No, keď si mu ty taký priateľ, hybaj so mnou, ideme k nemu na hostinu.“ </p><p>Išli spolu. Zase videl jedného, čo hľadel do oblakov. Zas aj tomu povedal: </p><p>„Pomáhaj ti Pán Boh! Čo ty robíš?“ </p><p>„Ja som už celý svet prehľadel, už nemám čo hľadieť!“ </p><p>„Ej, ty si silný chlapík, keď si mohol celý svet prehľadieť!“ </p><p>„Ej, čože by ja bol, ale Juhás Paľko, to je silný chlapík, ktorý mohol do sedemdesiatej
         krajiny bašovi mäso, keď ho na vidličkách niesol, od úst odstreliť!“ </p><p>„Hybaj so mnou, ideme mu na hostinu.“ </p><p>Zase išiel ďalej. Prišli k jednému, čo všetku zem zjedol, čo dvanásť párov volov zoralo. </p><p>„Ej, ty si silný chlapík, keď toľkú zem môžeš zjesť!“ </p><p>„Čože by ja bol silný chlap, ale Juhás Paľko, to je silný chlap, keď mohol tureckému
         bašovi mäso, keď ho na vidličkách niesol, od úst odstreliť!“ </p><p>„No hybaj so mnou, ideme mu na hostinu.“ </p><p>Zas išli ďalej. Videl jedného, čo mal také fúzy, aké nikto dosiaľ nevidel. </p><p>„Ej, ty si silný chlap, keď také fúzy máš!“ </p><p>„Ale čože by ja bol silný chlap, lež Juhás Paľko, to je silný chlap, keď mohol tureckému
         bašovi mäso, keď ho na vidličkách niesol, od úst odstreliť!“ </p><p>Vzal sebou aj tohto. </p><p>Prišli k tureckému bašovi. A bola tá hostina. Zabil im jedného vola a ten, čo tú zem
         jedol, povedal: </p><p>„Čo nám jeden vôl, aspoň dvanásť volov nech nám dá a nech nás nasýti!“ </p><p>Dal baša dvanásť volov zabiť a chlapi to pojedli. </p><p>Baša sa hneval, že stratil dvanásť volov a chcel ich usmrtiť. Dal zakúriť do pece,
         dvanásť siah dreva vkládli dvorania, aby všetci hostia tam zhoreli, ale ten s tými veľkými
         bajúzmi všetko zahasil. </p><p>Potom si baša pomyslel: ,Títo by ma tu vyjedli celkom!‘ A preto Paľkovi neurobil nič,
         ale ho dobre obdaroval, aby sa od neho oslobodil, a Paľko zas obdaroval tých, ktorí boli s
         ním. </p><p>Keď prišiel on, Paľko, naspäť ku kráľovi, u ktorého slúžil, ten ho privítal a povedal: </p><p>„No, synu môj, ty si hodný chlap! Dám ti svoju dcéru za ženu.“ </p><p>Tak sa stalo a po smrti starého kráľa stal sa Paľko kráľom. </p><p> </p><div class="footnotes"><br><hr align="left"><div class="footnote"><p><sup>[<a name="ftn.d56e6339" href="#d56e6339" class="para">115</a>] </sup>Tereza Drevová, 70-ročná, zo Sv. Beňadika (Tekov), 21. septembra 1900. Polívka IV,
               457 — 459.</p></div><div class="footnote"><p><sup>[<a name="ftn.d56e6345" href="#d56e6345" class="para">116</a>] </sup><span class="emphasis"><em>bojtár</em></span> (z maď.) — honelník, pomocník pastiera oviec</p></div><div class="footnote"><p><sup>[<a name="ftn.d56e6361" href="#d56e6361" class="para">117</a>] </sup>poslal mu &gt; poslal kráľovi</p></div><div class="footnote"><p><sup>[<a name="ftn.d56e6374" href="#d56e6374" class="para">118</a>] </sup><span class="emphasis"><em>mládza</em></span> — otava, druhá alebo tretia tráva</p></div><div class="footnote"><p><sup>[<a name="ftn.d56e6415" href="#d56e6415" class="para">119</a>] </sup>Nabil gver &gt; Juhás Paľko nabil gver</p></div></div></div><div class="chapter" lang="sk"><div class="titlepage"><div><div><h2 class="title"><a name="d56e6484"></a>O chudobnom a bohatom bratovi</h2></div></div><div></div></div><p> </p><p>
         <sup>[<a name="d56e6491" href="#ftn.d56e6491" class="footnote">120</a>]</sup>
      </p><p>Boli dvaja bratia. Jeden bol chudobný a druhý bol veľmi veľký boháč. Ten chudobný nemal
         viacej pri svojej duši ako jednu kravičku. Tak už videl, že nemá čo jesť so svojimi deťmi i
         so svojou ženou, tak vravel žene: </p><p>„Ženo, už musím s tou kravičkou ísť na jarmok, bo už nemáme čo zjesť, a my nemôžeme byť
         ďalej o hlade.“ </p><p>Tak žena mu vymietla ostatnú múčku z bočky a upiekla mu na cestu jeden vakarovík.<sup>[<a name="d56e6501" href="#ftn.d56e6501" class="footnote">121</a>]</sup> On vzal i sebe, i kravke tam, čo mal a išiel na jarmok i s bratom bohatým. </p><p>Pokiaľ na jarmok došiel, tak i svoje, čo mal, zjedol, i kravka mu všetko zjedla. A stalo
         sa, že on kravku na jarmoku nepredal. Veľmi sa trápil, ako on domov dôjde o hlade, a čo
         bude s deťmi jesť, keď už nemá ničoho nič. Veľmi bol lačný, čo už nemohol od hladu vydržať.
         Kravke, čo tam všelijakí kočiši kŕmili, pozbieral po ceste a jej dal, a sám už nemal čo
         zjesť. Tak vravel bratovi: </p><p>„Bratu, preboha ťa prosím, daj mi hoc len na raz do úst!“ </p><p>A brat mu tak povedal: </p><p>„Dám ti, keď si dáš jedno oko vylúpnuť. Dám ti kus opreska i porciu pálenky.“ </p><p>Chudobný človek tak povedal: </p><p>„Bratu, už teraz nemôžem vyžiť na svete, čo vidím, a ako si dám vylúpnuť oko, tak už
         zahyniem i so svojimi deťmi.“ </p><p>Ako ho raz hlad prichytil, dal si oko vylúpnuť. Tak mu brat dal toho opreska i porciu
         pálenky. Zahryzol si a išiel zbohom ďalej. </p><p>Prídu do druhej krčmy, zas tak veľmi vylačnel, a zas si prosil od brata. </p><p>„Dám ti, bratu, i teraz, keď si dáš i druhé oko vylúpnuť.“ </p><p>„Ak už dám i druhé, tak ja nemôžem ani k svojim deťom dôjsť. Daj mi jesť teraz a oči až
         doma vylúpneš, bo ešte ani túto ostatnú kravku mi nebude mať kto poviesť.“ </p><p>„Vera, bratú, ja ti tu jesť nedám, keď si nedáš i druhé oko vylúpnuť! Ja i teba odvediem
         domov, i kravku ti…“ </p><p>Ako už nemohol ďalej hlad vydržať, tak si dal i druhé oko vylúpnuť. Už nemal ani jedno.
         Čo mu brat tam dal, to zjedol, i kravke mu dačo hodil. </p><p>Išli ďalej. Ako išli, tak prišli do jedného veľmi veľkého lesa. Ako prišli doprostred
         lesa, tam práve utrafili pod šibeň. Bohatý brat vraví chudobnému: </p><p>„Bratu, ostaň ty tu, ja idem ďalej na stranu a k tebe prídem zaraz.“ </p><p>Ako on ho tam nechal, po neho nikdy viacej neprišiel. Vzal sa i s kravkou a pošiel
         domov. Deti, ako sa dozvedeli, že brat otcov je už tu, pošli sa pýtať, či nejdú i ich otec.
         Ten bohatý brat im tak vravel: </p><p>„Ja som vášho otca na jarmoku nevidel, ani som sa ja s ním nezišiel.“ </p><p>Tak plakali deti i s materou, už nemohli od hladu ani vydržať. </p><p>Ako ten chudobný zostal pod šibeňou, tak Pán Boh zoslal z neba také tri vtáčky, čo mu
         vraveli: </p><p>„Iď, človeče, na kolenách dajako, šmýkajúci, a na jednej lúke nájdeš jednu studienku,
         pri tej studienke jest taká tráva, čo keď tou vodou oči vymyješ, a trávou sa poutieraš, tak
         zaraz uvidíš!“ </p><p>On pošiel, ako mu tie vtáčky vraveli, len išiel a došiel k tej studienke. Ako si vodou
         oči počliapkal a trávou sa poutieral, zaraz uvidel! Tak sa veľmi zaradoval, len sa rmútil,
         že ako pôjde k svojim deťom, keď nemá ani kravky, ani ničoho pri svojej duši. Tak čo bude s
         deťmi jesť? Prileteli tie tri vtáky zas k nemu a tak mu vraveli: </p><p>„Chudobný človeče, už sme ti jednu radu dali, ty si uvidel na oči! Teraz ti dáme druhú
         radu, že budeš mať i čo jesť s deťmi!“ Ďalej vraveli: „V jednej dedine voda skapala, vody
         niet nič, iď cez tento les, trafíš na jednu lúku, tam nájdeš jednu studňu a na nej veľký
         kameň privalený. Ty ho neodgúľaj, ale iď prv do dediny do krčmy. Tam povedz ľuďom, že tak i
         tak, ty im vodu pustíš, keď ti dobre zaplatia.“ </p><p>Tak sa stalo. Ľudia mu veľa peňazí obecali, len nech im vodu pustí. On pošiel na tú
         lúku, odgúľal ten kameň, už mali ľudia dosť vody. Pošiel nazad do dediny, tak toľko mu
         dukátov zlatých dali, čo ledva ich uniesol domov. </p><p>Ako prišiel k svojim deťom, veľmi sa zaradovali. A plakali, kde bol toľko. On im všetko
         rozpovedal, ako sa s ním vodilo, že mu brat oči vylúpol. </p><p>Ráno im kázal, žeby mu pošli k bratovi po korec, čo pomerajú peniaze. Ale im tak
         povedal, žeby nepovedali, načo im ten korec. Deti pošli. Pýtal sa ich báčik, čo budú tým
         korcom merať, že ani pšenice nemajú, ani nič, tak načo im ten korec? </p><p>Deti s korcom prišli domov, tak pomerali tie peniaze, ale kdesi na obrúčku sa ulepil
         jeden dukát. Ako odniesli korec, tak báčik hľadel, čo ním merali, či sa dakde dačo
         nevopchalo. A ako obrátil korec naspäť, tak našiel tam jeden dukát zlatý, zaraz udrel na
         brata chudobného, skade vzal tie peniaze. Ten brat chudobný mu tak povedal: </p><p>„Bratu, daj si tak oči vylúpnuť ako i ja, tak i ty toľko peňazí prinesieš!“ </p><p>Bohatý brat tak vravel: </p><p>„Tak vylúpni mi oči, bratu, a poveď ma tam na to miesto, kde som ťa ja vtedy nechal!“ </p><p>„Ja ti to vďačne tiež urobím.“ </p><p>Tak vylúpol mu oči a zaviedol ho tam pod tú šibeň. Ako ho tam nechal, tam zostal. A tam
         je i doteraz, keď neumrel. </p><p> </p><div class="footnotes"><br><hr align="left"><div class="footnote"><p><sup>[<a name="ftn.d56e6491" href="#d56e6491" class="para">120</a>] </sup>Anna Plichtová zo Žíroviec (Abauj), 30. júla 1905. Czambel § 183, 355 —
               356.</p></div><div class="footnote"><p><sup>[<a name="ftn.d56e6501" href="#d56e6501" class="para">121</a>] </sup><span class="emphasis"><em>vakarovík, opresok</em></span> — postruhník, pagáč</p></div></div></div><div class="chapter" lang="sk"><div class="titlepage"><div><div><h2 class="title"><a name="d56e6572"></a>Adesa, otvor sa!</h2></div></div><div></div></div><p> </p><p>
         <sup>[<a name="d56e6579" href="#ftn.d56e6579" class="footnote">122</a>]</sup>
         <sup>[<a name="d56e6583" href="#ftn.d56e6583" class="footnote">123</a>]</sup>
      </p><p>Raz boli dvaja bratia. Jeden bol bohatý, druhý bol chudobný, lebo ten bohatý odobral
         tomu chudobnému, čo mu prináležalo po rodičoch imanie. Tak tento mladší brat, keď už bol
         veľmi schudobnený, pustil sa do plaču pred ženou: </p><p>„Žena moja, čo si my teraz počneme? Ten môj brat je taký, že má radšej svojho psa ako
         svojho vlastného brata! Vidíš, žena moja, nemáme ani čo jesť, deti sú nám otrhané! Rady si
         nevieme dať od hladu a biedy! Choď ešte raz k môjmu bratovi a požičaj si na vahan múky aj
         omasty, aby sme od hladu aj s deťmi neumreli!“ </p><p>Žena ho poslúchla, aj teda išla si tej múky požičať. </p><p>Ale starší brat-skupáň a jeho žena tiež, obkríkli ju: </p><p>„Vy takí a takí, darebáci, naničhodníci, vám sa nechce robiť, len druhý aby vám do
         hrtana dával! No ale počkaj, švagriná, teda ti už len požičiam tej múky aj tej omasty, ale
         len tak ti ju dám, ak mi ju trojnásobne vrátiš!“ </p><p>Žene sa vzdychlo: </p><p>„Pani švagrinká aj pán švagor, keď nám Pán Boh pomôže zarobiť, tak vám vrátime aj múku
         aj omastu.“ </p><p>Milá žena prišla domov plačúci. Jej muž ju vyzerá predo dvermi. </p><p>„No, žena moja, čo si vykonala?“ </p><p>„Ach, čože som vykonala, mužík môj, veď ma vidíš, že ma idú slzy zaliať! Ten tvoj brat a
         švagriná skočili do mňa, že ako sa ja opovážim do ich domu prísť požičiavať! Vidíš, túto
         múku aj omastu musím im trojnásobne vrátiť! Muž môj, len hľaď za voľákou robotou, aby sme
         mohli vrátiť, lebo už tuná nemáme takého človeka, čo by nám ešte raz v núdzi spomohol!“ </p><p>Povie jej manžel: </p><p>„Oj, stará moja, veď je Pán Boh bohatý, veď nám ten ešte pomôže, len mi choď z tej múky
         pagáč upiecť.“ </p><p>„A načo ti je, starý môj? Veď je tu múky málo pre nás všetkých!“ </p><p>„Stará moja, len mi ho ty skorej na ohništi upeč, lebo idem do hory na drevo aj na mach.
         Mach sa nám zíde na obloky a drevo si predáme a tomu bratovi skupáňovi vrátime, čo nám
         požičal, aj nám ešte voľačo zvýši.“ </p><p>Žena na to pristala a bola rada, že si jej muž tak dobre premyslel. Vzala upečený pagáč
         z ohniska a strčila mužovi do haleny, aby si to teda vzal so sebou. Muž od radosti povie
         žene: </p><p>„Máš tam tie káry, a toho jedného koníka, čo máme, zapriahni, a vejmeno božie pôjdem do
         hory.“ </p><p>Tak sa vybral a išiel. </p><p>Išiel dolinami, až prišiel na jednu lúčinu. Tam si koníka nechal aj s kárami a sám išiel
         hore do pirte<sup>[<a name="d56e6626" href="#ftn.d56e6626" class="footnote">124</a>]</sup> drevo hotoviť, aj ten mach zbierať. Keď mal drevo nahotovené, zvliekol si ho
         dolu ku káram a vrecia, čo boli na mach, nechal si hore pri jednej skale, lebo tam videl
         najkrajší mach, a pomyslel si tam, keď drevo bral: ,Teraz si vezmem drevo a potom vyjdem
         hore na mach.‘ </p><p>Ako hore vyjde k tej skale, tuná zrazu vidí dvanástich zbojníkov ozbrojených od päty do
         hlavy a trinásty ich viedol napredku. To bol hajtman zbojnícky. Milý človek, ako videl,
         veľmi sa ľakol, lebo hneď vedel, že sú to zbojníci. Kde sa tuná ukryť? Skočil za jeden
         hrubý dub a ten bol deravý. Vtiahol sa doňho dnuka a všetko videl, čo tí zbojníci robia.
         Hajtman, keď už došli k tej skale, zosadol z koňa a načiahol rukou a sňal jeden prút a
         švacne tým prútom tú skalu a zavolá: </p><p>„Adesa, otvor sa!“ </p><p>To tri razy opakoval a skala sa s veľkým hrmotom otvorila. Trinásti zbojníci vnišli do
         nej, a hajtman aj s prútom. Skala sa hneď za nimi zatvorila. </p><p>Milý človek, keď to videl, pobral mach aj drevo a doviezol domov. A bol veľmi smutný po
         celej ceste, že nemôže zvedieť, ako to môže byť, že sa tá skala otvorila a zatvorila. Aj si
         myslel celou cestou: ,No počkajte, veď vás ja dostanem! Vo dne v noci nebudem spať, a
         predsa musím vedieť, čo a ako je to!‘ </p><p>Keď domov prišiel, mach pozhadzoval a drevo išiel predať. Pár groší dostal za drevo,
         pokúpil živnosť pre deti aj pre ženu. Ako to jeho švagriná zbadala, že doniesol groše, hneď
         pribehla po múku aj po omastu: </p><p>„Švagriná, ty si dostala teraz peniaze, vráť mi múku aj omastu!“ </p><p>„Ale, bože môj, akože ti ju mám vrátiť, keď sama potrebujem pre deti?“ </p><p>„No vieš čo, jestli mi ju zajtra do večera nevrátiš, máš toho koníka, aj toho ti
         vezmem!“ </p><p>Muž bol namrzený tak, že nemohol celú noc spať. Až k ránu sa zobral, nepovedal žene nič
         a odišiel do tej hory, kde sa tá skala za tými zbojníkmi zatvorila. </p><p>Keď prišiel k dubu, zase sa vopchal do tej diery, kde bol prv. ,Ej,‘ myslí si, ,veď vás
         ja musím dostriezť, čo ste vy za vtáci!‘ Ako si takto myslí, vtom sa skala otvorí a
         trinásti zbojníci vyjdú z nej, hajtman popredku. Ako hajtman skočil z koňa, hneď sluha k
         nemu priskočil a oddal mu prút. Hajtman vzal prút a za ten čas mu zbojník koňa držal.
         Hajtman prišiel k skale, tri razy ju šibol: </p><p>„Adesa, zatvor sa!“ </p><p>A skala sa s veľkým hrmotom zatvorila. Prút potom položil na to prvšie miesto, kde prv
         bol. </p><p>Chudobný človek od radosti: ,No, počkajte kamaráti, veď vás ja vypasiem, čo vy tam máte
         za schovávanky!‘ </p><p>Díval sa za zbojníkmi, či sú už ďaleko. Keď už boli na pol míle, vyšiel vonka z toho
         duba a utekal k tej skale. Uchytil ten prút a si pomyslel: ,Ej, čiže mne to tak pôjde ako
         tomu hajtmanovi?‘ </p><p>Švacne ním tri razy a za každým povie: </p><p>„Adesa, otvor sa!“ </p><p>Vtom sa mu skala otvorila. </p><p>Keď dnuka vnišiel, v prvej izbe našiel samé kosti z ľudí a samé hlavy, v druhej izbe
         našiel dvanásť postelí, v tretej izbe len jednu posteľ. V štvrtej izbe našiel samé flinty, fokoše,<sup>[<a name="d56e6670" href="#ftn.d56e6670" class="footnote">125</a>]</sup> šable, budzogáne, v piatej izbe našiel striebro, v šiestej samé zlato. Ešte tam
         videl všelijaké izby, ale od veľkej radosti, čo sa mu tak blyšťalo, nemohol sa dívať, len
         vybehol vonka z jaskyne a utekal chytro na tú lúku, kde si koňa nechal, po vrecia. Zase sa
         vrátil do jaskyne a vrecia si nasypal zlatom a striebrom, koľko mu len vrecia stačili,
         doniesol ich ku koníkovi, na káry poukladal a očistom nakládol navrch na tie vrecia machu a
         dreva. Potom sa zase rozbehol nazad a tým prútom zase uderil skalu tri razy a zavolal: </p><p>„Adesa, zatvor sa!“ </p><p>Skala s veľkým hrmotom sa zatvorila. Prút položil na to isté miesto, kde ho aj našiel,
         aby to nezbadali zbojníci, že tam voľakto bol. </p><p>Tuná chudobný človek, keď to domov zaviezol, drevo a mach pozhadzoval dolu, potom vzal
         vrecia a doniesol ich dnuka do izby: </p><p>„Ej, žena moja, nebudeš ty už viacej hladovať, ani ja, ani tvoje deti!“ </p><p>Vtom z jedného vreca vysypal samé dukáty. Keď to žena videla, div od radosti z kože
         nevyskočila: </p><p>„Nuž, mužíčku môj drahý, kdeže si ty vzal také ligotníky?“ </p><p>„No, žena moja, len buď ticho, nevrav nikomu nič, veď ti potom všetko porozprávam, ako
         sa mi čo vodilo. Ale vieš čo, žena, choď za ten čas požičať štvrtáčky<sup>[<a name="d56e6691" href="#ftn.d56e6691" class="footnote">126</a>]</sup> k bratovi: premeriame tieto peniaze, koľko ich bude!“ </p><p>Žena odišla, prosila švagrinú, žeby jej štvrtáčky požičala. Švagriná jej na to povie: </p><p>„A čože ideš merať? Ak tú múku, čo si mi dlžná, to si nemusela ani merať, však vieš, že
         ju musíš trojnásobne vrátiť!“ </p><p>„Ale švagrinká moja, len mi požičajte, veď vám ju o chvíľu donesiem.“ </p><p>Bratova žena vyšla von a lámala si veľmi hlavu: ,Ale čo tí ľudia tam majú, keď ešte aj
         štvrtáčky požičiavajú? Veď už od hladu umierali! No počkaj, veď sa ja prezviem, čo vy tam
         meriate!‘ </p><p>Medzitým jej dno na štvrtáčke natrela cestom. Chudobná vzala štvrtáčku, nevedela o
         ničom, a doniesla ju domov. Keď peniaze boli pomerané, muž jej povie: </p><p>„Stará, zanes tú štvrtáčku domov, aby zasa trojnásobne nepýtali.“ </p><p>Ona štvrtáčku vzala a doniesla švagrinej, ale nevedela, že sa jej na dno pár dukátov
         prilepilo. Keď štvrtáčku oddala, poďakovala sa pekne a odišla domov. </p><p>Skupáňova žena vzala štvrtáčku a prezerá dno. Div divúci! Keď videla, že je dno zlatými
         dukátmi oblepené, div ju nepuklo od jedu. A zavolá: </p><p>„Mužu, hybaj skorej sem! Ale by si ty veril tvojmu bratovi, čo ti ten peňazí má? Dívaj
         sa, požičala som ti mu štvrtáčky a chcela som vedieť, čo budú merať, tak som jej cestom
         natrela dno, dívaj sa, aký zázrak: na dne samé dukáty!“ </p><p>Div ho neporazilo od jedu, keď to videl: </p><p>„No počkaj, ja sa musím dozvedieť, kde si ty to zlato nabral!“ </p><p>Celú noc si hlavu lámal na tom, kde jeho brat k tomu zlatu mohol prísť. Ráno zavčasu,
         keď vstal, utekal k bratovi. Podal mu ruku a len sa mal okolo neho — ,braček môj‘ a ,braček
         môj‘, čo to nikdy nebolo! Odrazu mu začne: </p><p>„Brat môj drahý, ty si si tam zabudol v štvrtáčke jeden dukát, a jestli neveríš, tuná ti
         ho ukazujem. Ak mi nepovieš, kde si vzal dukáty, pôjdem ťa zažalovať! Ak sa mi nepriznáš,
         aj tak ťa obesia!“ </p><p>Chudobný brat sa dosť vyhováral, ale sa mu vyhovoriť nemohol, lebo bol jeho brat taký
         bezočivý, že mu ani z domu odísť nechcel. Keď chudobný nechcel nič vyjaviť, tak mu brat
         sľuboval vrátiť všetko, čo mu po rodičoch odobral. Chudobný ženu vonka zavolal o poradu: </p><p>„Vieš, žena moja, čo, keď ma už ten brat tak prisiluje, aj majetok mi sľubuje, čo mi
         odobral, tak mu ja všetko vyjavím!“ </p><p>A potom rozpovedal bratovi o všetkom. </p><p>Boháč, keď to počul, div sa oblakov od radosti nechytil. Pribehol domov: </p><p>„Žena, zapriahaj mi! A ja za ten čas vrecia idem brať! Toľko zlata ti došikujem, aj
         striebra, čo ho sedemdesiat sedem kráľov nemá!“ </p><p>„Nuž a kdeže ho vezmeš, len netáraj bláznivstvá!“ </p><p>„No, keď ti vravím, len skorej zapriahaj, aby som skorej mohol odísť!“ </p><p>Keď mal zapriahnuté, vrecia hore vyložené, šibol kone a hybaj cvalom do hory! Keď do
         hory prišiel, vrecia pobral a hybaj k tej skale! Prút našiel, tri razy skalu šibol: </p><p>„Adesa, otvor sa!“ </p><p>Skala sa mu s hrmotom otvorila. </p><p>Vrecia zobral, hybaj dnuka! ,Ej,‘ myslí si, ,počkaj si, brat, veď ťa ja prevediem,
         nebudeš ty viacej tohto zlata, striebra lízať!‘ Vtom si vrece vezme a lopatou začne doňho
         dukáty hádzať. </p><p>Vráťme sa teraz k zbojníkom. Keď sa hajtman po prvej krádeži domov vrátil s dvanástimi
         zbojníkmi, div z nôh nespadol, keď videl z jednej hromady všetko zlato, z druhej hromady
         striebro pobraté. </p><p>„Kamaráti, zle je!“ zavolal na chlapcov. „Už sme tuná prezradení, to sami vidíte na
         svoje vlastné oči!“ </p><p>Tí hneď všetci kričali: </p><p>„Ej, bisťubohu, však ho musíme dolapiť!“ </p><p>Medzitým hajtman rozkázal, aby sa všetci dvanásti okolo skaly poschovávali. A on
         trinásty išiel skalu zatvoriť. Takto oni striehli toho, kto ich to obkradol. </p><p>Ako tak striehli, na nešťastie prišiel ten lakomec na zlato a striebro, o ktorom sa od
         brata dozvedel. A títo trinásti sa hneď vrhli naňho, keď si zlato sypal do vriec. </p><p>„No, už si nám, vtáčku, v klietke, už nám ty viacej neujdeš!“ </p><p>Vtom pochytali šable a milého človeka rozsekali na kúsky. Keď bol rozsekaný, kúsky
         pozbierali a popchali do jedného vreca a odniesli preč od tej skaly a vrece tam zahodili.
         Zbojníci boli radi, že sú už slobodní a že zabili toho, čo im chodil na zlato. A ďalej
         chodili po zbojstve. </p><p>Keď sa boháč nenavracal domov, jeho žena prišla k švagrovi a povedala: </p><p>„Jaj, veď môj muž nič nechodí domov, čo sa tomu mohlo stať?“ </p><p>A rozpovedala, kde išiel. Chudobný brat vedel hneď, čo sa mohlo s ním porobiť, aj sa
         vybral na cestu brata hľadať, o čom ani jeho švagriná nevedela. </p><p>Keď prišiel do hory, našiel tam sečku aj vrecia prázdne. Išiel horevyššie brata hľadať.
         Ale toho nikde nemohol nájsť, až odrazu vidí jedno vrece napchaté. Myslel si: ,To brat
         nabral! No počkaj, brat môj, idem ti toto zlato odniesť!‘ </p><p>Prišiel k tomu vrecu. Čo tuná vidí? Vlastného brata posekaného. Vzal vrece, položil na
         voz a odišiel domov. Myslel si: ,Vidíš, brat, aký si bol lakomec, tak ťa Pán Boh
         potrestal!‘ </p><p>Keď ho domov doviezol, žena boháčova ho prosila, aby nevyzradil vec nikomu. Keď ho vonka
         vysypali z vreca, povie švagrovi: </p><p>„Švagor môj, keď ho ľudia prídu pozrieť, a keď ho nájdu takéhoto dosekaného, to sa hneď
         všade rozchýri, že môj muž ako pochodil, a to môžu tí zbojníci počuť a na nás sa
         vypomstia.“ </p><p>„No, neboj sa nič, švagriná, veď ja to všetko dobre spravím. Vieš ty o tom čižmárovi, čo
         na konci dediny býva? Ten má hromadu detí, roboty nemá, hladu dosť, ten nám ho príde
         dohromady pozošívať, aby o tom nik nevedel, že je posekaný.“ </p><p>„A veru, švagre, dobre vravíš, prosím ťa, len choď k nemu, v noci aby prišiel.“ </p><p>Švagor odišiel k milému čižmárovi. </p><p>Ten sa bez roboty pri peci opekal. Čižmár z radosti prácu prijal, bol rád, že si zarobí.
         Vzal dratvu, šidlo a hybaj k milému skupáňovi zošívať! Keď už bol hotový so zošívaním,
         zaplatili mu veľmi dobre a mu prikázali, aby to nikomu nevyjavil. Vypiť mu dali, koľko
         chcel, lebo tak ho pozošíval, ako keby bol v celkosti umrel. Nebolo mu nič poznať, že bol
         zošívaný. Keď mal čižmár pár dukátov vo vrecku, vytrúsil si zopár skleničiek a išiel si
         domov spievajúci s veselým duchom. </p><p>Medzitým hajtman zase bol namrzený, že nenašiel tam to vrece s rozsekaným telom. Myslel
         si: ,Už sme my prezradení, už o nás musia viacej vedieť. Akže by inší nevedel o nás, tak
         domáca rodina bude vedieť, lebo ho inší nevzal ako domáci.‘ </p><p>„Viete, chlapci, čo?“ ozve sa hajtman. „Kto mi toho vynájde, kto to telo odtiaľto vzal,
         alebo jeho ženu alebo deti, tomu polovičku striebra a zlata dám. Ale jestli ho nevynájde
         voľaktorý z vás, ktorý sa na to vezme, bude o hlavu kratší!“ </p><p>Tak všetci kričali: „Ja! Ja!“ čo by boli všetci radi ísť. Ale hajtman povedal, že pôjdu
         od najstaršieho. Najstarší sa vybral, ale nenašiel nikde nič. Tak bol o jednu hlavu kratší.
         Ešte sa potom dvaja vybrali, ale aj tí tak obišli ako prvší kamarát. Nahneval sa hajtman: </p><p>„No takto by som ja o všetkých mojich chlapcov prišiel! Idem sa ja sám vybrať hľadať
         ho.“ </p><p>Vopchal si do vrecka pár dukátov a hybaj na cestu preoblečený. </p><p>Raz v noci príde do jednej dediny a tam na kraji stál jeden domček, a počúva, ako si tam
         jeden mužský spieva. Príde do dvora, pozrie oblokom, tu vidí čižmára pri stolci, ako si
         upíja a všelijaké pesničky vyspevuje. ,Ej,‘ myslí si hajtman, ,či bys’ ty dačo nevedel o
         tom rozsekanom?‘ </p><p>Vtom zabúcha na oblok a čižmár vďačne mu išiel otvoriť, lebo bol rád, že bude mať
         kamaráta. Hajtman mu povie: </p><p>„Ej, braček, čiže ty máš veselý život! Keby ho ja mal taký! Vidíš, ja sa túlam po celom
         svete a od hladu idem umrieť, roboty málo, kde a čo aj voľakde jest, neplatia.“ </p><p>„No,“ povie čižmár, „tu máš kus chleba a vypi si zo skleničky!“ </p><p>Keď si hajtman vypil, potom už dotieral všelijakými rečami: </p><p>„Čo si ty taký veselý?“ </p><p>Čižmár mu povie: </p><p>„Ej, braček môj, keby mal taký zárobok, ako pred troma nocami, do roka by som nič
         nerobil, len takto by si upíjal ako teraz!“ </p><p>„Nuž a akože?“ </p><p>„Nuž ako?“ povie veselo čižmár, „ak ma nevyzradíš, poviem ti: ja som ti bol doktorom.“ </p><p>„Nuž a akým, povedzže mi,“ lebo už badal, že ten voľačo vie. „Povedz mi len, aký zárobok
         si mal! Ja sa ti odslúžim.“ </p><p>„Nuž braček môj,“ povie čižmár už taký dobre potrundžený, „takto som si vyrobil: Braček,
         veď si ty, hádam, aj poznal toho skupáňa, čo ho rozsekali pred štyrmi dni, len neviem kde.
         Tak tamtoho som zošíval dohromady a za to som dostal, za ten doktorský kunšt, že som ho
         zošil, sto dukátov.“ </p><p>Povie mu hajtman: </p><p>„Ej, braček môj, keby si ty mňa do toho domu doviedol, kde si toho mŕtveho zošíval, ja
         by ti dal dvesto dukátov!“ </p><p>Čižmár sa ulakomil na peniaze a pristal pod tou výmienkou, že ako vyjdú z domu,
         hajtmanovi oči zaviaže, došikuje ho pred tú bránu rozsekaného, a odtiaľ nazad, a len tu
         doma po návrate mu oči odviaže. </p><p>Čižmár hajtmanovi oči zaviazal, aj ho viedol k tomu domu, kde rozsekaného zošíval. Keď
         ho ta doviedol, povie mu hajtman: </p><p>„No, vieš čo, teraz odíď na desať krokov odo mňa!“ </p><p>A hneď ho zas volal nazad: </p><p>„No a teraz poďme domov, už je dobre, už viem všetko.“ </p><p>Keď prišli k čižmárovi, čižmár hajtmanovi oči odviazal a tento mu vyplatil dvesto
         dukátov a s tým odišiel preč. </p><p>Čižmára to mrzelo na druhý deň a išiel si obzrieť tú bránu, kde došikoval toho hajtmana.
         Išiel ráno zavčasu, ešte boli všetky brány pozatvárané. Čo tu vidí? Na toho skupáňovej
         bráne čiaru spravenú kriedou. Čižmár, figliar, keď to videl, vytiahol kriedu z vrecka a po
         všetkých bránach čiary porobil. </p><p>Keď čižmár odišiel preč, zišiel sa so skupáňovým bratom a mu rozpovedal, ako sa mu v
         noci vodilo. Tuná brat rozsekaného hneď robil prípravy, aby zbojníkov mohol chytiť. </p><p>Na druhý deň hajtman prišiel do dediny a díva sa po vrátach a čo tu vidí? Na každej
         bráne je čiara spravená kriedou. </p><p>„No, počkaj, čižmár, veru si ma ty previedol! Smrťou za to zaplatíš!“ </p><p>Ale čižmár, ráno keď domov prišiel, ušiel preč aj s deťmi aj so ženou, lebo vedel, čo s
         ním bude. </p><p>Hajtman už vedel, z ktorej dediny bol ten rozsekaný, do tých čias sa dopytoval, až sa
         dozvedel, z ktorého domu bol pohreb. Domáci u rozsekaného tiež zbadali, že sa hajtman
         dopytoval na nich, tak urobili veľké prípravy. </p><p>Hajtman, preoblečený, skutočne prišiel večer nocľah si pýtať. Čižmár hneď nato prišiel
         ta a hajtmana poznal. Naskutku ho poviazali a do tých čias ho trápili, kým všetko
         nevyzradil. Potom už vyzradil, že prídu v tú noc deviati zbojníci, jeho kamaráti, v sudoch
         zadebnení. V každom sude budú po štyria a deviaty bude poháňať. A keď sudy poskladajú dolu
         z voza, aby domáci zabúchali na sud, a odtiaľ sa ohlásia zbojníci: ,už?‘, a domáci nech
         povedia tiež: ,už!‘ Tak sa dná na sudoch pootvárajú a zbojníci von vyjdú. </p><p>Aj skutočne tak sa stalo, ako hajtman povedal. Prišiel jeden paholok nocľah pýtať, aj s
         vozom, kde mal naložené dva sudy. Domáci mu veľmi vďačne dovolili. Keď prišiel dnuka do
         dvora, hneď za ním bránu zatvorili a tak milých zbojníkov všetkých do jedného pochytali, aj
         povešali. </p><p> </p><div class="footnotes"><br><hr align="left"><div class="footnote"><p><sup>[<a name="ftn.d56e6579" href="#d56e6579" class="para">122</a>] </sup>Jozef Kubizna, 45-ročný, z Necpál (Turiec), 17. novembra 1900. Polívka IV, 310 —
               316.</p></div><div class="footnote"><p><sup>[<a name="ftn.d56e6583" href="#d56e6583" class="para">123</a>] </sup><span class="emphasis"><em>Adesa</em></span> — „zaklínacia“ formulka, ktorá pravdepodobne nemá
               zmysel, možno je utvorená z mena mesta Odesa (výsl. adesa), aby sa rýmovala s druhou
               časťou („otvor sa!“)</p></div><div class="footnote"><p><sup>[<a name="ftn.d56e6626" href="#d56e6626" class="para">124</a>] </sup><span class="emphasis"><em>pirť</em></span> — chodníček v horách, vyšliapaný ovcami</p></div><div class="footnote"><p><sup>[<a name="ftn.d56e6670" href="#d56e6670" class="para">125</a>] </sup><span class="emphasis"><em>fokoš</em></span> (z maď.) — hrubá palica so sekerou, druh valašky</p></div><div class="footnote"><p><sup>[<a name="ftn.d56e6691" href="#d56e6691" class="para">126</a>] </sup><span class="emphasis"><em>štvrtáčka</em></span> — korec, miera na obilie</p></div></div></div><div class="chapter" lang="sk"><div class="titlepage"><div><div><h2 class="title"><a name="d56e6858"></a>O psíkovi a mačičke</h2></div></div><div></div></div><p> </p><p>
         <sup>[<a name="d56e6865" href="#ftn.d56e6865" class="footnote">127</a>]</sup>
      </p><p>Bola jedna matka, mala tri dievky. Jedna sa volala Mariška, druhá Zuzanka a tretia Jula.
         Tak ona tú najstaršiu vypravila do služby. A povedala jej mať: </p><p>„Tu máš, Mariška, toto klbko. Ako prídeš do hory, tak si ho pusť a za koniec ulap. A ty
         choď za ním, kde ťa pošikuje.“ </p><p>Tak ona išla. Prišla na jednu lúku, k jednej studničke. Ona tam vodu pila a prišla jedna
         baba k nej a povedá jej: </p><p>„Dievča moje, či by si nešla slúžiť ku mne? Robotu nebudeš mať veľkú, iba jedného psíka
         chovať a mačičku.“ </p><p>No tak ju ona odšikovala do jedného domu a tam jej tak povedala: </p><p>„Dievča moje, ty nič nebudeš robiť, iba toho psíka chovať, aj mačičku, ale ich aj umývať
         každý deň, aj česať. A ja,“ povedá, „odídem, neprídem iba o pol roka nazad.“ </p><p>Tak ono, dievča, tak robilo, ako jej baba kázala. Ale ona vera už potom nedávala psíkovi
         ani mačičke žrať, radšej sama zjedla, ani ich neumývala. </p><p>Prišlo pol roka, vyzerá babu, že už domov príde. Ona vyšla von na chodník a prišla vtedy
         baba k nej a ten psík pri tom dievčati, aj mačička. Baba niesla tri škatule, jednu starú z
         nich niesla. Baba jej povedá: </p><p>„No, dievča moje, dostaneš dve škatule za tú službu.“ </p><p>Ako si chcela vziať škatule, tak psík zavolal „hau“ a mačička „mňau“, a povedali babe,
         že ona ich jedlo sama zjedla, a im nedala jedla. „Ani nás neumývala!“ </p><p>Tak ona si vzala dve škatule nové a išla domov zbohom. Doma škatule otvorila, tak v nich
         bolo: hady, žaby, jašterice. To jej bolo za službu! </p><p>Potom sa vybrala Zuzanka do tej istej služby a prišla aj k tej istej studničke. Aj tá
         baba k nej prišla. Aj tak jej porozprávala o psíkovi aj o mačičke a že ju vezme do služby,
         aj jej povedala, čo bude robiť. </p><p>Ona aj išla tavon a mala všetko, čo treba. A zas baba odišla het na pol roka. Ona mala
         to isté robiť všetko, čo jej sestra robila. </p><p>Ako pol roka prichádzalo, tak Zuzanka vyšla vyzerať babu von s mačičkou, aj so psíkom.
         Psík bol veľmi chudý, aj mačička, lebo im nedávala nič žrať. Sama pojedla všetko mäso aj
         mlieko. Baba sa spytuje, ako ich chovala. Ona povedala, že ako kázala, tak robila. Ona jej
         dala za službu z troch škatúľ vybrať jednu. Ako si vyberala, tak psík zavolal „hau“ a
         mačička „mňau“. </p><p>„Ona,“ povedali, „všetko pojedla, a nám nič!“ </p><p>Tak jej dala starú škatuľu. </p><p>Prišla domov, otvorila ju, tak mala hady v nej, aj žaby, aj jašterice. </p><p>Potom povedá ich najmladšia sestra: </p><p>„No veď ste ho vyslúžili! Veď vy ste nič nedoniesli domov! Počkajte, teraz ja idem do
         tej služby! Uvidíte, či ja nedonesiem!“ </p><p>Ona išla, mať jej dala klbko, a išla do hory a pustila klbko a ona išla za ním. Prišla
         na jednu lúku a tam ju už čakala jedna baba a spytuje sa jej: </p><p>„Kde ideš, dievča?“ </p><p>Ona povedala: </p><p>„Nuž idem do služby.“ </p><p>A spýtala sa jej baba, aké je jej meno. Tak ona povedala, že ju Juliškou volajú. No a
         baba ju volala do služby, že nič nebude pri nej robiť, len psíka jedného chovať mäsom, aj
         mačičku mliekom, a každý deň ich umývať aj česať. </p><p>„No a teraz, Juliška, ja teba nechám doma a ja idem het, iba o pol roka nazad prídem.“ </p><p>Tak Juliška chovala ich, ani sama nejedla, aj riadila ich. Prichádzalo pol roka, išla
         Juliška vyzerať babu a psík šiel pri nej, aj mačička. </p><p>Už boli veselšie ako pri tamtých sestrách jej. Prišla baba k nej a zas niesla štyri
         škatule, tri nové a jednu starú. Baba jej povedá: </p><p>„No Juliška moja, akože si sa ty richtovala, či si ty všetko tak robila, ako som ti
         kázala?“ </p><p>A ona jej odpovedala: </p><p>„Všetko tak som konala, ako som mala rozkázané.“ </p><p>„No a teraz, Juliška moja, čo si ty vyberieš za tú službu tvoju? Ktorú si ty z tých
         škatúľ vezmeš?“ </p><p>A na tie slová psík zavolal „hau“, mačička „mňau“, a tak povedali babe, že ona sama
         nejedla, ale všetko im dávala. Aj že ich poriadne riadila. Tak psík zavolá jej, Juliške: </p><p>„Vezmi si ty tú starú škatuľu! Z tamtých si,“ povedá, „neber!“ </p><p>Tak Juliška si vzala starú a šla domov. Doma otvorila, tak mala v nej groší aj hodvábu
         na šaty. Potom jej povedajú tie sestry, že ako ona poslúchala, že ony nemohli nič vyslúžiť,
         a ona že si vyslúžila? Ona im len tak odštekla, že kto ako poslúcha, nuž tak sa má. </p><p> </p><div class="footnotes"><br><hr align="left"><div class="footnote"><p><sup>[<a name="ftn.d56e6865" href="#d56e6865" class="para">127</a>] </sup>Jozef Šramko, 25-ročný, z Revúcej (Veľká Revúca; Gemer), 24. októbra 1900. Polívka
               III, 325 — 326.</p></div></div></div><div class="chapter" lang="sk"><div class="titlepage"><div><div><h2 class="title"><a name="d56e6943"></a>Hanička bez rúk</h2></div></div><div></div></div><p> </p><p>
         <sup>[<a name="d56e6950" href="#ftn.d56e6950" class="footnote">128</a>]</sup>
      </p><p>Bol jeden mlynár i s mlynárkou a mali jedno dievča. Mlynárka ochorela a v tej chorosti
         umrela. Mlynár gazdovstvo dobré mal, musel sa oženiť a vziať si druhú ženu a dievčaťu
         macochu. Dobre vieme, že ešte ani jedna macocha nebola dobrá; len jedna dobrá bola, aj tú
         diabli vzali! Na to dievča nikdy nedala cti-viery, len mu vždy nadávala a preklínala.
         Pritom sa i otec planým urobil, radšej videl macochu ako svoju dcéru. </p><p>Raz bolo v dedine veselie. V dedine najsamprv volajú kováča, kolesára, mlynára, richtára
         a konšelov<sup>[<a name="d56e6958" href="#ftn.d56e6958" class="footnote">129</a>]</sup> — bez tých sa nemôže nič stať v dedine, žiadne veselie, žiadne krstiny — tak i
         mlynára prišli volať na veselie. A on sa obecal, že pôjde i so ženou. Zavolal svoje dievča
         do chyže a prikazovali mu, žeby nedalo nikomu nič, pokiaľ otec i matka neprídu domov. „Bo
         keď dáš,“ povedal otec, „tak ti, ako prídeme domov, poodtínam ruky až po plecia!“ </p><p>Ako oni odišli na veselie, hneď prišiel do mlyna jeden starý žobráčik, ešte tí ani na
         veselie nedošli, a prosil od toho dievčaťa almužnu. </p><p>Dievča odopieralo, že nedá, že otca ani matky doma niet, a jej mocne prikazovali, žeby
         nedala nikomu nič, bo keď dá, tak ako prídu domov, že jej ruky poodtínajú! </p><p>Žobráčik ju unoval a prosil, že ani otec ani matka nebudú vedieť, keď mu dá. Dievča
         natoľko sa dalo nahovoriť, že pošlo do šafárne,<sup>[<a name="d56e6970" href="#ftn.d56e6970" class="footnote">130</a>]</sup> otvorilo a dalo žobráčikovi do priehrštia múky. Nasýpala mu do tej istej torby,
         v ktorej už mal múku. Žobráčik poďakoval tomu dievčaťu a vyšiel vonka a rozsypával tú múku
         od mlyna po tom istom chodníčku až tam, kde oni boli na veselí. </p><p>Mlynár s mlynárkou dlho sa nebavili na veselí, kúštik sa najedli i napili, i vrátili sa
         nazad domov, bo mali doma statky, tak im bolo treba ich kŕmiť. I vyšli vonka, išli po tom
         istom chodníčku, kade ten žobráčik múku rozsypával. A mlynárka k mlynárovi vraví: </p><p>„Vidíš, aké my máme plané dieťa! Keď z domu vyjdeme, tak všetko nám z domu dáva!“ </p><p>I prišli až k mlynu a ustavične tú múku sledovali a pri mlyne toľko bolo rozsypané, ako
         keby dakto dva korce bol rozsypal. A mlynár sa mocne rozhneval a na dievča mocne kričal a
         vzal sekeru a dievča ku klátu a odťal mu obidve ruky až pri pleci. A s tým ho vystrčil
         vonka a povedal: </p><p>„Iď, kde sa ti páči, bo ja také decko nechcem vidieť na očiach!“ </p><p>Mlynárka sa tomu mocne radovala, že radšej vidí ju ako svoje vlastné dieťa. A oni ďalej
         žili, mlynár i s mlynárkou; ale teraz ich nechajme a poďme ďalej za dievčaťom! </p><p>Dievča biedne inakšie sa chovať nemohlo, len čo sa páslo; dakde našlo jahody na zemi
         alebo dajaké nízke stromy s ovocím, tak sa napáslo gambami ako statok. Ono si rozmýšľalo
         tak: ,Hoc pôjdem po žobraní, dajú mi, ale kŕmiť ma nikto nebude. Bo dosť, že žobrákovi
         dajú, nie žeby ho ešte aj kŕmili!‘ </p><p>Naša Hanička, bo ju tak volali, trafila po veľa chodení do jednej veľkej kráľovskej
         záhrady, kde bolo veľa ovocných stromov: hrušky a jablká. A veľká tráva v tej záhrade bola.
         Tak ona sa tam pásla. Ale len tak ojedala tie stromy, že ani jedno jabĺčko alebo hrušku
         celkom nezjedia, len z ktorého polovičku, ktoré ohrýzla dookola a ohryzok vždy nechala.
         Ruky nemala, tak odtrhnúť nič nemohla, len čo gambami dosiahla. </p><p>Ona z veľkej trávy vychodila len ráno včas alebo večer, keď nikto v záhrade nebol. Raz
         mladý princ príde do záhrady, i vidí tie stromy všetky kolo spodku poojedané. On sa tomu
         začudoval a išiel k otcovi a povedal mu o tom, čo v záhrade videl a povedal: </p><p>„Otec, čo to za zver bude v tej našej záhrade, ktorý ovocie len zospodku ohryzie, ale
         celkom ani jedno nezje?“ </p><p>Kráľ na to odpovedal: </p><p>„Vezmi si, synu, jágra a iď do záhrady a ovartujte, a uvidíte, čo to za zver!“ </p><p>Mladý princ si nevzal ani jágra, ale vzal pušku na plece a išiel sám vartovať. Ale
         neskoro vstal, a neovartoval nič. Vstal i na druhé ráno a išiel zas vartovať, ale keď zas
         neskoro vstal, zas nič neovartoval. Na tretie ráno vstal veľmi včas, i vzal pušku na plece
         a išiel a prizeral sa zo strany, a videl tam pod jedným stromom stáť jedno dievča bez rúk s
         kučeravými vlasmi. On nato natiahol pušku a dievča sa mu stratilo v tráve. On si však
         zapamätal ten istý strom, pri ktorom dievča stálo a išiel k tomu stromu, i pošiel k nemu,
         hľadal po tráve. Našiel ho. Dievča sa zľaklo a kľaklo na kolená a prosilo, žeby mu prepáčil
         a daroval život, a takto vravelo o tom, čo sa s ňou stalo: </p><p>„Najjasnejší princu, ja som mala otca i macochu a oni išli na veselie a mňa nechali doma
         a prikazovali mi, žeby som nikomu nič nedala, pokiaľ oni domov neprídu, lebo že mi inakšie
         obidve ruky odtnú až pri pleciach. Ale prišiel ku mne jeden žobráčik a ten ma veľmi prosil,
         žeby som mu dala kus múky. Ja som sa nad ním zmilovala i dala som mu jeden rumplík<sup>[<a name="d56e7003" href="#ftn.d56e7003" class="footnote">131</a>]</sup> múky a vysypala som mu do torby, v ktorej už múku mal. Otec i macocha, keď
         prišli domov, dozvedeli sa o tom a boli veľmi zlí, a otec odťal mi ruky až pri pleci a
         vyhnal ma z domu, žeby som išla, kde ma dve oči povedú. A ja som pošla svetom a došla som
         až sem. A tu sa chovám a ohrýzam ovocie.“ </p><p>Princ nad ňou zaplakal a veľmi ju ľutoval: </p><p>„Netráp sa nič,“ hovorí, „poď so mnou do zámku, dám ťa tam obliecť a dám ti frajcimerku,
         čo ťa bude kŕmiť!“ </p><p>A tak ju vzal a priviedol ju pred starého kráľa. Starý kráľ sa tiež nad ňou zmiloval a
         vďačne ju prijal. Dal ju krásne obliecť, začesať, a z nej veľmi krásna dievka bola, že jej
         vo svete bolo treba hľadať pár. Mladému princovi bolo práve na ženenie. Prišiel k svojim
         rodičom a povedal, že sa chce ženiť. Rodičia sa mocne zaradovali a pýtali sa ho: </p><p>„Koho si vezmeš?“ </p><p>A on im odpovedal: </p><p>„Ja si vezmem Haničku, tú bez rúk!“ </p><p>Na to rodičia odpovedali: </p><p>„Načo by si bral žobráka?“ </p><p>Princ na to: </p><p>„Ja som sám pán, mám všetkého dosť, tak môžem si vziať i chudobnú!“ </p><p>Rodičia, keď nechcel inakšie urobiť, privolili, žeby si vzal Haničku. A on si ju vzal a
         prisahal s ňou. Žili mesiac, dva a medzitým prišlo jedno písmo, že starý kráľ musí ísť do
         vojny. Starý kráľ žaloval sa princovi a tento odpovedal, že on rád pôjde za otca do vojny.
         Kráľ: </p><p>„Ty si ešte mladý, dakde smrť podstúpiš.“ </p><p>Ale princ na to nedal nič, len sa pripravil a odobral sa. </p><p>Mladá princezná Hanička už bola v tiaži. I prišiel čas pôrodu a porodila veľmi krásneho
         chlapca. I sadol nato starý kráľ a napísal písmo so zlatými literami a poslal ho s jedným
         vojakom za princom, bo dakedy pošty neboli. Vojak sa vzal a pošiel. Tak ďaleko išiel, až
         prišiel do toho mlynčeka, z ktorého Hanička bola. A prosil sa na noc. Mlynár i mlynárka
         odopierali mocne, bo si mysleli, že to dajaký zbojník, báli sa, bo ten mlyn bol v poli. Ale
         vojak natoľko sa prosil, bo že je unavený, že mlynár s mlynárkou sa nad ním zmilovali a
         prijali ho na noc. </p><p>„Zďaleka idú, pán vojak?“ hovorili mlynár i mlynárka. </p><p>„Idem z toho a toho mesta od kráľa s jedným písmom k mladému princovi,“ odpovedal vojak.
         „Naša princezná, mladého princa žena, ktorá je bez rúk, porodila veľmi krásneho chlapca a
         to idem princovi oznámiť.“ </p><p>Macocha zaraz myslela, že to bude tá istá Hanička, jej pastorkyňa, ktorú bez rúk do
         sveta vyhnali. A zaraz hľadela urobiť podlosť. Kúpila pálenky a dala vojakovi piť, až sa
         vojak opil a ľahol si spať. Macocha, ako už vojak spal, vyňala písmo, prečítala i videla,
         čo tam stojí. Ona hneď to písmo hodila do šporáka a napísala druhé a strčila vojakovi do
         kešene. V tom písme stálo, že mladá princeza porodila psa a že čo majú s ním urobiť? Vojak
         ráno vstal a poďakoval za nocľah a išiel ďalej, až k mladému princovi. Princ odobral písmo,
         hlavou krútil a sám k sebe hovoril, čo vojak nečul: ,Darmo, čo mi Pán Boh požehnal, to
         vďačne od Boha prijmem.‘ A tak sadol k stolu a písal druhé písmo — a dal ho vybiť
         diamantovými literami, žeby toho psíka ako najlepšie opatrovali, i jeho mladú ženu, že on
         všetko od Boha prijme, čo mu Pán Boh dal, a tak poslal vojaka domov. Vojak išiel domov a
         kde mu bolo prvý raz dobre, tam ťahal i druhý raz na noc, bo nevedel nič o podlosti
         mlynárky. </p><p>I prišiel zas na noc do toho istého mlyna a mlynárka ho už teraz vďačne prijala a
         privítala. Zaraz bežala po pálenku a tak vojaka opojila, že spal ako bez seba. Ona mu zas
         odobrala písmo, čo od princa niesol, i prečítala ho a videla, že v tom písme veľmi dobre
         stojí pre Haničku; i hodila ho do šporáka a napísala druhé, v ktorom bolo, že keď kráľ toto
         písmo od vojaka dostane, zaraz žeby Haničku i s dieťaťom vyhnali do sveta. </p><p>Vojak písmo doniesol. Keď starý kráľ písmo prečítal, mocne zaplakal i so starou
         kráľovnou, bo im bolo žiaľ i za chlapcom i za ňou, bo že čo si ona počne bez rúk s tým
         dieťaťom. Ale syna veľmi radi videli, bo len toho jedného mali, tak mu urobili po vôli.
         Priviazali Haničke chlapca k prsiam a pustili ju do sveta. Hanička s veľkým plačom chodila,
         ale nezúfala ani nepreklínala muža, len išla. A prišla k jednej vode, neveľmi veľkej, z
         ktorej vody prúdik išiel do hlbočiny. Ona svoj život ľutovala, nemohla sa odrazu zatopiť,
         ale ľahla si na prúdik, že počká, až ju ten prúd zhrnie až do hlbočiny a že sa tam zatopí. </p><p>Ona si ľahla a ako si ľahla na ľavý bok, zaraz jej vyrástla ľavá ruka. A veľmi Bohu
         ďakovala, že už jej jedna ruka vyrástla, ale ona ešte vždy nebola spokojná, že to dieťa
         ešte nemôže vychovať s jednou rukou. I hodila sa na pravý bok do prúdu, že azda ju znesie a
         že sa zatopí. Ale ako si ľahla, vyrástla jej zaraz i druhá ruka. Tak potom zdravá vyšla na
         briežik a veľmi Bohu ďakovala, že jej Pán Boh dal spôsob vychovať svoje dieťa. S tým sa
         vzala a išla. Sama nevedela kde. Tak ďaleko, až do jedného veľkého lesa, kde bol jeden
         opustený kaštieľ a ten kaštieľ postavil tam ten žobrák, ktorému múky dala, a ktorý vždy na
         ňu myslel, že za svoju dobrotu toľko trpela a teraz jej chcel byť na pomoci. Bo ten žobrák
         bol Kristus Pán. Ona vošla do toho kaštieľa a našla tam v jednej chyži posteľ, kolísku a na
         stole pre jednu persónu obed a pre dieťa mlieko. Ona tam zostala žiť. Každý deň bolo pre ňu
         postavené jedenie i pitie, i všetko, čo sa jej páčilo. A ona tam žila pobožne. </p><p>A teraz sa vráťme nazad k princovi. On sa vrátil z vojny domov a zaraz sa pýtal na svoju
         ženu Haničku a na psíka. Starý kráľ i kráľovná na neho len oči vytriešťali a pýtali sa: </p><p>„O akom psíkovi ty vravíš?“ </p><p>A on odpovedal: </p><p>„O tom, čo ste mi o ňom písali a čo Hanička porodila!“ </p><p>A oni sa čudovali a hovorili: </p><p>„Však Hanička porodila šumného chlapca, a nie psíka!“ </p><p>Princ vyňal písmo a ukázal im. Kráľ čítal a veľmi sa čudoval. </p><p>„To som nepísal ja,“ hovoril kráľ. </p><p>„A kde je moja žena?“ pýta sa netrpezlivo princ. </p><p>„Nuž tú sme vyhnali do sveta i so synom, bo si tak písal. Tak sme ti, hoc len s bolesťou
         a so žiaľom, urobili po vôli!“ </p><p>A teraz čudoval sa zas princ: </p><p>„Ja som o tom nepísal,“ vravel, „ukážte mi to písmo!“ </p><p>Kráľ písmo ukázal a princ povedal: </p><p>„To nie je moje písmo!“ </p><p>Tak princ sa rozžialil mocne a nemal doma pokoja, len ho vždy z domu vyháňalo. A vzal si
         jágra a chodili do lesov na poľovku. Raz veľmi ďaleko zašli, takže už veľa týždňov doma
         neboli, a nakoniec natrafili do toho istého lesa, kde Hanička i s chlapcom bývala. A
         chodili po lese a nemohli nájsť dedinu, ani nijaké mesto. Tak povedal princ jágrovi: </p><p>„Iď na jeden vysoký strom a pozeraj, či neuvidíš, či sa dakde nesvieti!“ </p><p>Jáger vyšiel na strom a videl, že sa dakde svieti, ale veľmi ďaleko. Princ mu na to
         povedal, žeby si dobre pamätal, kde sa svieti. Jáger zišiel dolu, i išli a prišli k tomu
         kaštieľu, v ktorom Hanička i s chlapcom bývala. A pozerali do obloka a videli tam ženu.
         Pozreli jej na tvár, a tak sa im videlo, ako keby to bola princezná, žena mladého princa. A
         s tým poslal princ jágra pýtať sa, či by ich neprenocovala. Jáger prišiel do chyže i
         pozdravil. Hanička odzdravila a povedala, že môžu u nej obidvaja prenocovať. Tak vošiel i
         princ. </p><p>Pokiaľ Hanička večeru zrichtovala, tí dvaja, princ i s jágrom, o tom sa dohovárali, že
         táto domáca gazdiná celkom tak vyzerá ako princeza, žena princova, len že má ruky. Keď sa
         navečerali, viac o tom nevraveli. </p><p>Princ si ľahol na posteľ a jáger na lávku. Medzitým Hanička šila a chlapec sa bavil kolo
         nej. A visela princova ruka z postele dolu, i povedala Hanička synovi: </p><p>„Iď a zdvihni ruku svojmu tatušovi!“ </p><p>Jáger nespal a to čul. Ráno to rozpovedal pánovi. A pán nechcel veriť a hovoril: </p><p>„Tak ja sa chcem presvedčiť, a budeme do večera po lese chodiť a zas tam pôjdeme na
         noc!“ </p><p>I prišli tam i druhý raz, zas sa tak stalo, ako prvý raz bolo. Princovi spadla ruka a
         Hanička poslala syna, žeby mu zdvihol ruku, bo že mu stŕpne a bude ho bolieť, a pritom
         povedala: </p><p>„Zdvihni ruku tomu pánovi, to je tvoj otec!“ </p><p>Ale princ zas spal a jágrovi, ktorý to čul, veriť nechcel. </p><p>Prišli na tretiu noc a princ si veľmi zaumienil, že teraz spať už nebude. A nespal.
         Hanička bola pri stole a chlapec sa bavil kolo nej. Obzrela sa a zbadala, že princovi noha
         z postele visí, ktorú on náročky spustil. A tak povedala chlapcovi: </p><p>„Iď a zdvihni tamtú nohu, bo je to tvoj otec!“ </p><p>Ale princ sa nohou zapieral a slabý chlapec nemohol nohu zdvihnúť. Prišla matka a
         pomáhala mu. Tu princ skočil z postele a skričal: </p><p>„Ako sa ty opovážiš povedať, že ja som tvojmu chlapcovi otec?“ </p><p>A ona tak počala rozprávať: </p><p>„Ja som jedného mlynára dcéra. Otec mi obidve ruky odťal. Chodila som po svete a prišla
         som do kráľovej záhrady a vzal si ma za ženu princ toho kráľa. A my sme žili spokojne,
         pokiaľ muž neodišiel do vojny. Medzitým som ja porodila toho chlapca a mňa zo zámku i s ním
         vyhnali, bo tak muž môj rozkázal.“ </p><p>Princ sa na ňu prizeral, vyzerala akurátne tak ako jeho žena, len že ruky mala. A preto
         sa pýtal: </p><p>„A kde si vzala ruky, keď ti ich otec odťal?“ </p><p>A ona hovorila: </p><p>„Keď ma zo zámku vyhnali, tak som sa zas pustila svetom, i prišla som k jednej vode a
         chcela som sa zatopiť. Ľahla som si na prúd ľavým bokom, a zaraz mi vyrástla jedna ruka,
         ľahla som si pravým bokom a vyrástla mi i druhá ruka, bo ten prúd mal takú moc!“ </p><p>Tak kráľ kľakol pred ňou na kolená a krásne ju odprosil, žeby mu prepáčila, že on tomu
         nič nie je vinovatý. A rozpovedal, čo sa stalo s tými písmami. </p><p>Keď sa vrátili do zámku, zaraz dali zavolať toho vojaka a vypýtali sa ho, kde nocoval,
         keď s tými písmami chodil. A tak sa presvedčilo, že písma prečarala mlynárka, Haničkina
         macocha. Kráľ dal ju roztrhať a princ s princeznou žijú i dodneška dňa, keď nepomreli. </p><p> </p><div class="footnotes"><br><hr align="left"><div class="footnote"><p><sup>[<a name="ftn.d56e6950" href="#d56e6950" class="para">128</a>] </sup>Ján Kaščak z Veľkého Šariša (Šariš), 7. septembra 1892. Czambel s rozprávačom
               prezrel v Prešove 20. júna 1904. Czambel § 143, 266 — 271.</p></div><div class="footnote"><p><sup>[<a name="ftn.d56e6958" href="#d56e6958" class="para">129</a>] </sup><span class="emphasis"><em>konšel</em></span> (z lat.) — obecný starejší, prísažný člen mestskej
               rady</p></div><div class="footnote"><p><sup>[<a name="ftn.d56e6970" href="#d56e6970" class="para">130</a>] </sup><span class="emphasis"><em>šafarňa</em></span> (z nem.) — truhlica na potravu</p></div><div class="footnote"><p><sup>[<a name="ftn.d56e7003" href="#d56e7003" class="para">131</a>] </sup><span class="emphasis"><em>rumplík</em></span> (z nem.) — miera pálenky ap. (2 dcl)</p></div></div></div><div class="chapter" lang="sk"><div class="titlepage"><div><div><h2 class="title"><a name="d56e7131"></a>Snehbelavá a dvanásť baniarov</h2></div></div><div></div></div><p> </p><p>
         <sup>[<a name="d56e7138" href="#ftn.d56e7138" class="footnote">132</a>]</sup>
      </p><p>Bola jedna kráľovná a bola samodruhá a sedela pri obloku. Pršal sneh. Ona si pomyslela:
         ,Ach, bože, bože, keby ja len také dievča mala, že by bolo tak biele ako ten sneh!‘ A
         upichla si prst a tiekla jej krv. A tak povedala: „Ach, bože, bože, keby ja také dievča
         mala, že by bolo tak biele ako ten sneh a že by bolo tak červené ako tá krv! A vlasy že by
         malo také ako ebenové drevo!“ </p><p>Len sa jej aj tak stalo. Narodila to dievča a bolo veľmi krásne. Tak jej dali meno
         Snehbelavá. Ale jej tá mati zomrela. </p><p>Potom si ten kráľ vzal druhú ženu a tá druhá žena kráľova bola pekná a na dievča sa
         hnevala, že bolo ešte krajšie ako ona. A mali také zrkadlo doma, čo vedelo vravieť. Ona si
         zastala pred to zrkadlo a spýtala sa ho: </p><p> </p><p>
         <div class="literallayout"><p><span style="white-space: pre;"><span class="emphasis"><em>Povedz mi ty, zrkadielko,</em></span>
<span class="emphasis"><em>kto je krásna v krajne tejto!</em></span>
</span></p></div>
      </p><p> </p><p>Zrkadlo jej odpovedalo: </p><p>„Krásna si, kráľovná, krásna a ľúbezná. Nepochybujem ťa. Ale Snehbelavá je ešte krajšia,
         kvet krásy, ktorá ťa prevýši!“ </p><p>Kráľovná sa nahnevala a dala to dievča zmárniť jednému chlapovi, čo bol pri dvore. A ten
         chlap ho viedol ta ďaleko do hory. Šanoval ho, že bolo pekné, a ho nezmárnil. Dievčatko
         nechal v hore a išiel domov. </p><p>Dievčatko išlo, ani nevedelo, kde ide. Bolo veľmi uplakané, utrápené. </p><p>Prišlo k jednej jaskyni a tam bol jeden domček. Tak zišlo tadnu do neho. Ale bolo
         ustaté, tak si ľahlo do postele. A tam bolo dvanásť postelí, aj dvanásť tanierov, aj
         dvanásť pohárov, aj dvanásť párov vidličiek. </p><p>A tam bývalo dvanásť baniarov a tí chodievali do roboty vo dne. Prišli večer domov a
         poznali, že voľakto tam bol. Zazreli, že v posteli krásne dievča leží, to dievča ich zdurilo.<sup>[<a name="d56e7175" href="#ftn.d56e7175" class="footnote">133</a>]</sup> Zhovárali sa, žeby ho nezobudili. Potom sa prebudilo a oni veľmi pekne okolo
         neho chodili a povedali jej tak: </p><p>„Nič sa neboj a zostaň za gazdinú. Bude ti veľmi dobre, budeš mať všetkého dosť.“ </p><p>Čo mala robiť, bolo jej už hocako. Tak sa im sľúbila. Dievčatko zamálo spokojne žilo s
         nimi. </p><p>Jej macocha, tá kráľovná, išla si zas stať pred to zrkadlo a opýtala sa ho, že sa
         nazdala, že je ona najkrajšia, že Snehbelavá už zomrela. A opýtala sa toho zrkadla: </p><p> </p><p>
         <div class="literallayout"><p><span style="white-space: pre;"><span class="emphasis"><em>Povedz mi ty, zrkadielko,</em></span>
<span class="emphasis"><em>kto je krásna v krajne tejto!</em></span>
</span></p></div>
      </p><p> </p><p>Zrkadlo jej odpovedalo: </p><p>„Krásna si, kráľovná. Nepochybujem ťa. Krásna si a ľúbezná, ale medzi horami býva spolu
         s baniary<sup>[<a name="d56e7204" href="#ftn.d56e7204" class="footnote">134</a>]</sup> Snehbelavá, kvet krásy, ktorá ťa už prevýši!“ </p><p>Kráľovná sa ukrutne nahnevala. Vzala si sebou jeden hrebeň a dala otravu do neho a tašla
         ju hľadať. Tak ju našla. Volala do obloka: </p><p>„Kúp si tento hrebeň!“ </p><p>Ona povedala, že si nekúpi. </p><p>Ale veľmi vynukovala a ukazovala ho jej: </p><p>„Kúp si ho, aký je pekný! Bárs len raz začiahni do tvojich krásnych vlasov!“ </p><p>Tak sa jej zapáčil a si ho vzala. Začiahla do vlasov raz, spadla na zem a zomrela.
         Macocha už tašla z radosti domov. </p><p>Prišli domov večer baniari. Našli ju na zemi spadnutú. Preberali ju, aj vodou oblievali,
         že čo sa jej stalo? Ona povedala, že macocha prišla a dala jej jeden hrebeň, že ho nechcela
         ani vziať, ale ju veľmi prosila, aby si ho vzala. Tak si začiahla do vlasov raz a spadla na
         zem a zomrela. Povedali, žeby viac nepripustila nikoho k sebe. </p><p>Macocha raz zasa išla opýtať sa zrkadla: </p><p> </p><p>
         <div class="literallayout"><p><span style="white-space: pre;"><span class="emphasis"><em>Povedz mi ty, zrkadielko,</em></span>
<span class="emphasis"><em>kto je krásna v krajne tejto!</em></span>
</span></p></div>
      </p><p> </p><p>Zasa jej povedalo: </p><p>„Krásna si ty, kráľovná, nepochybujem ťa,<sup>[<a name="d56e7245" href="#ftn.d56e7245" class="footnote">135</a>]</sup> ale medzi horami býva spolu s baniary Snehbelavá, kvet krásy, ktorá ťa už
         prevýši!“ </p><p>Zasa sa ukrutne nahnevala a obliekla si aj druhé šaty, žeby ju nepoznala. A vzala si
         jedno jablko sebou a dala otravu doňho. </p><p>Zasa prišla k nej, ale ona už bola zavretá. Búchala, klopala pod oblokom, a tá sa jej
         neozvala. Tu šla k obloku a ukazovala jej to jablko: </p><p>„Kúp si toto jablko!“ </p><p>A ona povedala, že si ona nekúpi, že jej gazdovia zakázali, žeby nikoho k domu
         nepripustila. </p><p>Prekrojila ho napoly a povedala jej: </p><p>„Vezmi si bár len túto polovičku, bár ho len okoštuj!“ </p><p>Potom otvorila oblok a vzala si ho. Ako jedla, tak jej tadnu zbehlo a sa zadrhla a zasa
         zomrela. </p><p>Prišli večer baniari domov. Plakali za ňou veľmi, nemohli ju prebrať. </p><p>Dali jej spraviť sklenú truhlu. A tak bola čerstvá, že nepremenila podobu, akoby len
         spala. Tú truhlu niesli štyria. Išiel tade jeden kráľovský syn na koči a povedal im: </p><p>„Začo mi dáte tú truhlu?“ </p><p>A tí povedali: </p><p>„Za žiadne zlato ti ju nedáme.“ </p><p>„Teda mi ju darujte.“ </p><p>Tak ako ju niesli do toho hintova, len sa jeden potkol do stúpadla, truhla sa drgla a na
         tom dievčaťu polovica jablka vyfrkla. Vzdychla zhlboka: </p><p>„Ach, bože môj, kde som ja?“ </p><p>Kráľovský syn povedal: </p><p>„Neboj sa, u mňa!“ </p><p>Opýtal sa jej: </p><p>„Ako sa ti to stalo?“ </p><p>Rozpovedala mu všetko. Potom jej povedal: </p><p>„Či mi budeš žena?“ </p><p>Ona sa mu sľúbila a hneď robili svadbu. A že bol kráľ bohatý, povolali všetkých pánov na
         svadbu. Dali zavolať aj tú jej bezbožnú macochu. </p><p>Macocha sa už veľmi richtovala na tú svadbu, ale nevedela, že je Snehbelavá živá. Tašla
         si pred to zrkadlo zastať, lebo sa nazdala, že teraz už bude najkrajšia. Opýtala sa: </p><p> </p><p>
         <div class="literallayout"><p><span style="white-space: pre;"><span class="emphasis"><em>Povedz mi ty, zrkadielko,</em></span>
<span class="emphasis"><em>kto je krásna v krajne tejto!</em></span>
</span></p></div>
      </p><p> </p><p>Zrkadlo jej odpovedalo: </p><p>„Krásna si, kráľovná, krásna si a ľúbezná.“ </p><p>Ona bola rada, obliekla sa a išla na tú svadbu. Ako išla do dverí, zazrela Snehbelavú
         pri stole. Hneď sa zdurila, že nebude už ona najkrajšia. </p><p>Tu zrichtovali jej železné črievice a stiahli jej na nohy a potom hrali. Musela
         tancovať, kým sa nepretrhla, kým nezdochla. </p><p>A Snehbelavá žila a bola už potom na pokoji. </p><p> </p><div class="footnotes"><br><hr align="left"><div class="footnote"><p><sup>[<a name="ftn.d56e7138" href="#d56e7138" class="para">132</a>] </sup>Anna Benčoková z Hontianskych Tesár (Hont), 27. septembra 1900. U Polívku III, 301
               — 302 iba obsah s úryvkami.</p></div><div class="footnote"><p><sup>[<a name="ftn.d56e7175" href="#d56e7175" class="para">133</a>] </sup>to dievča zdurilo &gt; to dievča ich zdurilo</p></div><div class="footnote"><p><sup>[<a name="ftn.d56e7204" href="#d56e7204" class="para">134</a>] </sup><span class="emphasis"><em>baniar</em></span> — baník</p></div><div class="footnote"><p><sup>[<a name="ftn.d56e7245" href="#d56e7245" class="para">135</a>] </sup><span class="emphasis"><em>nepochybujem ťa</em></span> — nevidím na tebe žiadnu chybu</p></div></div></div><div class="chapter" lang="sk"><div class="titlepage"><div><div><h2 class="title"><a name="d56e7326"></a>Šaty za tanec s čertmi</h2></div></div><div></div></div><p> </p><p>
         <sup>[<a name="d56e7333" href="#ftn.d56e7333" class="footnote">136</a>]</sup>
      </p><p>Bola jedna macocha, tá mala dve dcéry: pastorkyňu i svoju vlastnú. </p><p>Raz v zime poslala tú pastorkyňu na oheň. Prišla pastorkyňa za dedinu, ďaleko do poľa,
         išla, kde videla svetlo. Našla tam jeden budúnok, tam sa svietilo. A tam čerti tancovali.
         Tak ju volali na tanec jeden pred druhým: </p><p>„Dievočko, poď so mnou na tanec!“ </p><p>Ona odpovedala: </p><p>„Akože môžem ísť, keď nemám šumné šaty? Nemám šumnú šatku.“ </p><p>Druhý raz ju zas volali, tak odpovedala: </p><p>„Nemám šumnú fertušku!“ </p><p>Tretí raz odpovedala, že nemá šumný lajblíček, štvrtý raz, že nemá šumnú sukňu, piaty
         raz, že nemá šumnú kosičku.<sup>[<a name="d56e7353" href="#ftn.d56e7353" class="footnote">137</a>]</sup> Potom zas hovorila, že nemá šumné čižmy, zas, že nemá šumnú stužku, šumnú
         košeľu, šumnú šnúrku do vlasov. Tak potom jej to všetko čerti nanosili, celé oblečenie, čo
         jej bolo treba. Vtom uderila dvanásta hodina a diabli sa prepadli. Pastorkyňu Pán Boh
         zachránil od diablov, ona si nabrala ohňa a prišla domov. </p><p>Macocha sa jej pýtala, kde bola na ten oheň a skade vzala také šumné šaty a jej ich
         veľmi závidela. </p><p>Tak povedala: </p><p>„Stade mám šumné šaty, kde som na oheň bola.“ </p><p>Macocha sa zlakomila, že tá je taká zaodetá, že má šumné šaty, a na druhú noc poslala
         svoju dcéru na oheň. </p><p>Prišla jej dcéra do toho istého domu, kde sa svietilo. Tam diabli zas tancovali a ju
         volali na tanec. Ale ona rozpovedala, že nemá šumné šaty a všetko vyrátala naraz, jedno za
         druhým pospolu. Tak sa pred ňu naraz všetko postavilo. </p><p>Vzali ju potom medzi seba na tanec a tak s ňou tancovali, kým ju na kusy neroztrhali. </p><p>Mať ju čakala do rána. Potom ju išli hľadať a našli z nej len kosti a kusy z tela. </p><p> </p><div class="footnotes"><br><hr align="left"><div class="footnote"><p><sup>[<a name="ftn.d56e7333" href="#d56e7333" class="para">136</a>] </sup>Zuzka Šimšaiová z Markušoviec (Spiš), 28. augusta 1904. Czambel § 119, 225.</p></div><div class="footnote"><p><sup>[<a name="ftn.d56e7353" href="#d56e7353" class="para">137</a>] </sup><span class="emphasis"><em>kosička</em></span> — trojuholníková šatka na šiju</p></div></div></div><div class="chapter" lang="sk"><div class="titlepage"><div><div><h2 class="title"><a name="d56e7376"></a>Zlatá dievka z vajca</h2></div></div><div></div></div><p> </p><p>
         <sup>[<a name="d56e7383" href="#ftn.d56e7383" class="footnote">138</a>]</sup>
      </p><p>Za starodávna v Británii meste jeden kráľ bol, ktorý jedného syna mal, Senpeter<sup>[<a name="d56e7389" href="#ftn.d56e7389" class="footnote">139</a>]</sup> sa volal. </p><p>Otcovi povedal, keď sa chcel ženiť, že on takú ženu chce, čo nebola ani na slnci, ani na
         mesiaci, ani na vetre, ani pod oblohou nebeskou. Že on za takou tajde. </p><p>Vyprosil si od otca jedného mládenca, s ktorým vovedne šli. Tak šli horami, vrchami,
         dolinami. Na jednom vrchu našli jednu starú babu. </p><p>„Dobrý večer, stará mati!“ </p><p>„Pán Boh daj! Vezmi tie vidlice a podopri pod tieto moje mihalnice, nech ťa spoznám, kto
         si! Vitaj, Senpeter z Británie! Čo potrebuješ?“ </p><p>„Prosím ich, pani matko, nech mi povedia o takej panej, čo nebola ani na slnci, ani na
         mesiaci, ani pod oblohou nebeskou! Takú potrebujem za ženu!“ </p><p>„Najjasnejší kráľu, o tom ja neviem, ale moja sestra na tom druhom vrchu vie. Tá vás
         naučí, ako máte robiť!“ </p><p>Tak zbohom šli ďalej. </p><p>Večer prídu k starej babe: </p><p>„Dobrý večer, stará mati!“ </p><p>„Pán Boh daj! Kde ste sa tu vzali? Vezmi tie vidlice a podopri pod moje mihalnice!
         Vitaj, vitaj, Senpeter!“ </p><p>„Stará mati, či ste nepočuli o takej a o takej panej, čo nikdy nebola ani na slnci, ani
         pod mesiacom, ani pod oblohou nebeskou, ani ju vietor nikdy neobvial?“ </p><p>„Viem, dieťa moje! Jesto tuná na jednej lúke jedna krivá vŕba a pod tou krivou vŕbou
         jesto jedna sliepka a pod tou sliepkou tri vajcia. Kto z tých vajec vezme jedno cez
         dvanástu hodinu, bude mať peknú zlatú mladú ženu!“ </p><p>Nuž tašli k tej sliepke. Pán vzal jedno vajce a mládenec si vzal dve vajcia o dvanástej
         hodine. A s vajci utekali, ako vládali, kým k starej bosorke neprišli, lebo tá sliepka
         vzletela a plameňom za nimi hnala. Keď prišli k starej babe, tá ich naučila, čo s tým
         vajcom majú robiť. </p><p>„Syn môj, keď prídeš do slávneho drahého hostinca, rozkážeš tristoraké jedlo. Až to
         nebude hotové pre tvoju paniu, tak z tvojej panej nemáš nič, umrie ti!“ </p><p>Šli vovedne ako vrchami, tak dolinami a prišli do jedného mesta. Videli tam hostinec
         veľmi drahý. Povie pán mládencovi: </p><p>„Choď sa opýtať, či bude tam tristoraké jedlo!“ </p><p>Krčmár povedal, že bude. Keď krčmár zhotovil jedlo, zavolal princa: </p><p>„No, už je hotové všetko, čo je rozkázané!“ </p><p>Krčmár sa nazdal, že tam mnoho ľudu príde, a tam neprišli, len traja ľudia. Princ sa
         krčmára opýtal, či je už všetko hotové. Krčmár povedal: </p><p>„Už je všetko hotové!“ </p><p>Vtedy čiahol princ do vačku a vytiahol vajce z vaku, vzal nožík, rozkrojil ho: vyskočí z
         neho dievka zlatá od päty do hlavy. Hop, ale dievka sa obzrela na obed: chybelo
         dvadsatoraké. Tak spadla a umrela. V strachu princ nevedel, čo má s ňou robiť. Vzal šabľu a
         mládenec bajonet a dosku z dlážky vyvalili a tadnu ju položili. </p><p>Vtom ale vyšli von z krčmy. Princ povedal: </p><p>„Mládenec môj, ja sa vrátim, tam ostali dve vajcia, tak si ja tajdem po jedno, a čo
         život utratím!“ </p><p>„Nepôjdu, lebo som ja vzal jedno, tak im ho dám, ale iba v ich kraji!“ </p><p>„Ale ti neverím, ukáž!“ </p><p>Ukázal mu, tak mu ho razom musel dať. Tak šli horami, dolinami. Prišli zas do jedného
         hlavného mesta, tam videli veľmi hlavný hostinec. </p><p>„Hej, mládenec môj, mohlo by v tomto hostinci vystáť tristoraké jedlo?“ </p><p>„Pán krčmár, či by nemohlo vystáť v tomto hostinci tristoraké jedlo, čo každé druhé
         bude?“ </p><p>Krčmár povedal, že vystane. Krčmár hotovil, kde aké kuchárky nazhonobil, a hotovili ten
         obed. Keď bol obed hotový, znosil stolcov veľa dlhých, čo sa nazdal, že príde ta veľa
         vojska jesť. Keď bolo všetko znosené: </p><p>„No, už je všetko!“ </p><p>Tu princ pozrie, videl, že je toho veľa. </p><p>„No, tohoto je moc, môžme zahubiť to vajce!“ </p><p>Mládenec mu nezbraňoval. Chytí princ nôž, rozkrojí vajce, vyskočí z neho von zlatá
         dievka. Tak sa od nej zasvietila krčma, akoby horela! Dievka sa obzrela a videla, že tam
         chybí desatoraké jedlo. Spadla hneď a umrela. Tak ako prvú pochovali, tak aj druhú, pod
         dlážku tadnu vrhli. Princ sa pustil plakať. Keď sa vyplakal, mládenec mu povedal: </p><p>„Nech neplačú, tu je ešte jedno vajce, ale im to nedám, iba v našom kraji.“ A tak šli
         vovedne. </p><p>Ako prišli do svojho kraja, tak prišli do jedného hlavného mesta, čo starý kráľ takého
         nemal. Mládenec tašiel do krčmy: </p><p>„Pán krčmár, či tuto môže byť tristoraké jedlo a každé inakšie?“ </p><p>„Môže aj štyristo jedál byť a každé druhé.“ </p><p>Tak krčmár hotovil a princ si sadol za stôl aj s mládencom. Keď už jedlá zhotovili, tak
         ich krčmár znosil a dlhé stolce pokládol a na každý tanier druhé jedlo. </p><p>„No, či je tu všetko?“ princ sa opýta. </p><p>„Všetko!“ </p><p>„No, mládenec môj, vezmi vajce a zahub!“ </p><p>Zahubil vajce, vyskočí dievka von zlatá, čo sa tak zasvietila krčma, akoby odspodku v
         plameni. Vyskočí pani von, princa chytí a objíme: </p><p>„Ja som tvojou až do smrti!“ </p><p>Vezme lyžičku, tak si z každého jedla zastrebla za jednu lyžičku. </p><p>Princ sa radoval, že krásnu zlatú princeznú šikuje. A tak šli. </p><p>Ešte jeden deň mali chôdze a tak prišli do ich majera najskorej. Tam si vypýtali kus
         mlieka a masla. Keď si zajedli, tašli do záhrady oddýchnuť si, lebo bola horúčava veľká.
         Pán zaspal pod jednou jabloňou v chládku aj s mládencom. Tá zlatá dievka nespala. Tam
         prišla jedna stará majerníčka:<sup>[<a name="d56e7491" href="#ftn.d56e7491" class="footnote">140</a>]</sup>
      </p><p>„Najjasnejšia princezná! Nech idú pozrieť, aké máme krásne ruže po záhrade.“ </p><p>Princezná šla s radosťou s tou majerníčkou po záhrade. Videla tam studňu. Opýtala sa
         princezná tej starej majerníčky: </p><p>„Čo to máte tamto?“ </p><p>„Tam je studňa hlboká. Jedno vedro ta dnu ide a druhé von.“ </p><p>Princezná nazerala do tej studne a majerníčka chytila ju za nohy a vrhla ju tadnu do
         studne. Tak tá zlatá dievka, nebožiatko, ostala v studni, ale sa nezadusila, ostala zlatou
         rybou. </p><p>Majerníčka stará, čo nevyhútala? Bola veľmi bohatá, dievku si obliekla do veľmi drahých
         šiat a postavila ju k princovi. A princ to nespoznal, ale mládenec spoznal, že je to nie
         dievka z vajca. Ale mládenec sa bál povedať pred pánom. Tak šli vovedne. Mládenec čušal. A
         prišli k otcovi do Británie mesta. Princ so ženou boli tam vovedne za sedem rokov. V tom
         čase Pán Boh požehnal princovi triročného chlapca. </p><p>Tých necháme a tajdeme k tej studni. </p><p>Zažiadalo sa starému kráľovi piť z tej studne, lebo bola v nej dobrá chladná voda.
         Poslal mládenca na vodu. Jedno vedro tadnu šlo a druhé von. Keď vedro tadnu vnišlo, začrela
         sa mu zlatá ryba, a to tá dievka bola! Tak tú rybu doniesli kráľovi upražiť na obed. A to
         bola ryba, čo žiaden na svete takú nevidel! Tak ju hneď hotovili pre kráľa. Mládenec dostal
         za ňu dar od kráľa. Keď tú rybu škrabali, prišla stará majerníčka tadnu do kuchyne. Ona
         bola varovkyňa tomu dieťaťu, chlapcovi, čo princ mal od jej dievky. Schytila sa za brucho
         tá stará bosorka, že až z tej ryby koštuje kto, že razom umrie! Chytili rybu, hneď ju do
         ohňa vrhli, aj všetky šupiny, z nej čo naškrabali. Ale odletela jedna šupa, ktorá sa skryla
         medzi dosky. A tak ráno, keď mládenec chyže zametal, vymietol von tú šupu z tej ryby a v
         smetiach ju vrhol na hnoj. Do rána narástla tam jedna zlatá hruška a na nej hrušky až hen
         po zem! </p><p>Keď ráno starý kráľ vstal, vidí cez okno, čo sa to zasvietilo v jeho dvore. Veľmi sa
         zaradoval, že mu Pán Boh na jeho staré dni taký strom požehnal. Ale stará bosorka videla tú
         zlatú hrušku, ľakla sa a svojej dievke povedala: </p><p>„Až tú hrušku nevykopú zo zeme, už je po našom živote! To je, dievka moja, tá švandra,<sup>[<a name="d56e7518" href="#ftn.d56e7518" class="footnote">141</a>]</sup> čo som ju do studne vrhla!“ </p><p>Tak hrušku hneď rozkázala vojsku vykopať a spáliť. Vtom vietor zavial, keď tá hruška
         letela, tak jeden brosk<sup>[<a name="d56e7526" href="#ftn.d56e7526" class="footnote">142</a>]</sup> odfrkol za bránu. Z toho brosku sa spravil jeden zlatý krížik. </p><p>Šla jedna stará žena z modlitieb z kostola. Našla si ten krížik na chodníku. Vzala si ho
         a doniesla do svojho domu a zakvačila ho na klinček. V tom okamžení krížik prevravel
         hlasom: </p><p>„Hej, mamičko moja, veď som už tak vylačnela, lebo som už sedem rokov nejedla!“ </p><p>Baba sa trhla, že kto to na ňu zavolal. Ozrie sa a predesí sa, že tam na klinčeku vidí
         zlatú dievku visieť na ručníku. </p><p>„Hej, mamo moja, keď mňa Pán Boh obživil, vo vašej starosti budem vás opatrovať, len mi
         dajte dačo zajesť!“ </p><p>Mala stará baba jedno vajce uvarené, tak ho zjedli obe vovedne. A tak potom dievka, keď
         sa najedla, povedala matke starej: </p><p>„Mamičko, načim nám zarobiť kus groša, len ma vypravte do fabriky!“ </p><p>Tak šlo dievča robiť do fabriky. Baba mu nadriapala handry na hlavu, aj ju obliekla a
         tak ju vypravila do roboty. </p><p>Prvý deň robí. Prišiel kráľ mladý pozrieť na fabriku. Ona na kraji sedela. Hneď sa
         zastavil kráľ: </p><p>„Dievka moja, kde si sa tu vzala? Takú krásu som nikdy nevidel. Nože si odkry ten
         ručník!“ </p><p>„Ej, neodkryjem ho, lebo mi je chrastavá hlava!“ </p><p>Nechcela sa ukázať, že je ona zlatá dievka. Kráľ od nej tašiel k druhej, tretej, až do
         tisíc a vrátil sa domov. </p><p>Na druhý deň prišiel najdriev k tomu dievčaťu chudobnému, čo tú starú chovala a čo za
         sedem rokov nič nejedla, iba po siedmich rokoch jedno vajce spolu s babou zjedla. Prišiel
         kráľ k nej: </p><p>„Dievka moja krásna, ľúba, čo sa ti snívalo?“ </p><p>Ona si vzdychla k Pánu Bohu a zavolala: </p><p>„Ej, bože môj, bože môj, čo sa mne snívalo? Mne sa s nimi, najjasnejší kráľu snívalo!
         Keď oni môj sen vypočúvajú, tak budú aj plakať! Ale im ho nepoviem, lebo je dlhý! Keď boli
         mladý, otcovi povedali, že sa chcú ženiť a že si chcú takú paniu vziať, čo nebola ani na
         slnci, ani na mesiaci, ani na vetre, ani pod oblohou nebeskou, a ktorá nebola ani narodená.
         Tak vtom strnul kráľ starý, lebo sa preľakol za svojho jediného syna, že ho už nikdy
         nevidí, keď raz odíde.“ </p><p>Kráľ mladý povedal: </p><p>„Hej, dievka moja, to bol pekný sen so mnou, ale mi ďalej rozprávaj ten sen!“ </p><p>„Hej, dostali oni jednu krásnu dievku, že takej nebolo v tomto svete, ale si ju nevedeli
         varovať!“ </p><p>A potom vyrozprávala všetko, čo sa s ňou robilo, akoby sa jej to bolo snívalo. </p><p>Kráľ mladý všetko vypočúval, ten sen o jej živote a o jeho ženení. Spoznal ju, že je ona
         tá pravdivá jeho žena, a tak ju vzal na ruky a niesol si ju do paloty. </p><p>Ráno zavolal svoju podvrhnutú ženu a sadol si s ňou za stôl. Potom zavolal jej mater, tú
         majerníčku. Sadli si dovedna za stôl. Zavolal k tomu štyriadvadsiatich radcov a opýtal sa
         ich: </p><p>„Čo by taký človek zaslúžil, čo by nás dvoch roztrhol?“ A ukázal na seba, aj na ženu. </p><p>Jeho žena povedala, že je taký človek nehoden, len železného koňa rozpáliť a naňho ho
         posadiť, aby zahynul. Tak kráľ povedal: </p><p>„Ženička moja, aké si si právo odtrhla, s takým pôjdeš!“ </p><p>Hneď podvrhnutú ženu chytili, aj jej mater a posadili ich na koňa ohnivého a tak obe
         zhoreli. </p><p>Potom si princ došikoval zo susednej chyže svoju vlastnú ženu, čo za sedem rokov za ňou
         putoval, a všetko sa zradovalo nad jej krásou. </p><p> </p><div class="footnotes"><br><hr align="left"><div class="footnote"><p><sup>[<a name="ftn.d56e7383" href="#d56e7383" class="para">138</a>] </sup>Jano Urda Králik, 78-ročný, z Málinca (Novohrad), 3. novembra 1900. Polívka III,
               215 — 219.</p></div><div class="footnote"><p><sup>[<a name="ftn.d56e7389" href="#d56e7389" class="para">139</a>] </sup><span class="emphasis"><em>Senpeter</em></span> — z maď. Szent Péter (Sv. Peter)</p></div><div class="footnote"><p><sup>[<a name="ftn.d56e7491" href="#d56e7491" class="para">140</a>] </sup><span class="emphasis"><em>majerníčka</em></span> (z nem.) — nájomníčka majera, šafárka</p></div><div class="footnote"><p><sup>[<a name="ftn.d56e7518" href="#d56e7518" class="para">141</a>] </sup><span class="emphasis"><em>švandra</em></span> — otrhaná, nemravná žena</p></div><div class="footnote"><p><sup>[<a name="ftn.d56e7526" href="#d56e7526" class="para">142</a>] </sup><span class="emphasis"><em>brosk</em></span> — halúzka</p></div></div></div><div class="chapter" lang="sk"><div class="titlepage"><div><div><h2 class="title"><a name="d56e7588"></a>Princka v ježovej koži</h2></div></div><div></div></div><p> </p><p>
         <sup>[<a name="d56e7595" href="#ftn.d56e7595" class="footnote">143</a>]</sup>
      </p><p>Kde sa stalo, tam sa stalo, v sedemdesiatej krajine, kde blcha nedoskočila a voš
         dokročila, tam bol jeden chudobný človek v jednej doline, pastier. Pásol kravy. Veľmi
         psotili, nemohli sa z toho vychovať. Povedal syn otcovi: </p><p>„Otec môj dobrý, z tohto nám je nič. Ja vás idem nechať, lebo si nemám za čo ani dohánu
         kúpiť.“ </p><p>Tak sa od otca odobral. Zašiel do veľkých hôr. Tam ho nocľah zašiel. ,Kdeže ja pôjdem
         teraz? Bojím sa, že ma zvery rozdriapu!‘ </p><p>Vyšiel na jednu veličiznú jedľu a tam na tej jedli si spravil nocľah. Idú zbojníci traja
         vedľa tej jedle. Povedal jeden z nich: </p><p>„Kamaráti moji, prenocujme pod touto jedľou, bo je hustá, haluznatá!“ </p><p>Tak ostali a nakládli si ohňa. Ako si ohňa nakládli, povedal jeden z nich: </p><p>„Moji kamaráti, zišla by sa nám večera!“ </p><p>Povie: </p><p>„Má daktorý dačo?“ </p><p>Jeden povie: </p><p>„Ja mám! Taký meštek, keď ho strasiem, máte peňazí dosť, akých chcete.“ </p><p>„Čo mne z tvojich peňazí,“ povie druhý, „keď nám treba jesť?“ </p><p>„Eh,“ povie druhý, „nebojte sa, kamaráti, nič! Ja mám takú fajku, keď ju stisnem, hneď
         máme na stole, čo chceme.“ </p><p>Povie jeden z nich: </p><p>„Stisni ju, kamarát!“ </p><p>Hneď ju stisol, vyskočí zemský duch: </p><p>„Čo chcete, kamaráti?“ </p><p>„Tri husi pečené, tri litre vína a jeden chlieb!“ </p><p>Keď to zjedli a víno vypili, tak ešte zavolal jeden kamarát z nich: </p><p>„Bolo to dobré víno, ešte raz tú fajku stisni, čo si vypijeme, budeme lepšie spať!“ </p><p>Keď sa napili, povedali tretiemu kamarátovi: </p><p>„Čo ty máš za vec? My sme už svoje ukázali!“ </p><p>„Mám ja jeden nôž. To je taký nôž, keď ho za obalok<sup>[<a name="d56e7647" href="#ftn.d56e7647" class="footnote">144</a>]</sup> vopchám, nik ma nevidí, a keď ho do bľachu vopchám, zaraz sa sám bľach otvorí.“ </p><p>Keď už spať chceli, pýtali sa: </p><p>„Kde si tieto veci podejeme?“ </p><p>Jeden povie z kamarátov: </p><p>„Daj tú fajku sem, do tohto mieška ju zaštichnem. A nôž do jedle bodnúť, čo najvyššie a
         meštek zavesiť na ten nôž, aby to nik nevzal!“ </p><p>Ten na tej jedli dobre počúval. ,Ach, bože, zišla by sa mi aspoň jedna vec z toho, taký
         som chudobný!‘ </p><p>Ako zbojníci pozaspávali, milý čeľadník pomaličky z jedle dolu šiel, jednou rukou sa
         zadržal a druhou tie veci vzal. A utekal horami i s tými vecami a pozeral, kde by dáke
         svetlo videl. </p><p>Videl jedno svetielko malé ďaleko ako hviezdička. Ta sa len ťahal, ta utekal, bo sa
         veľmi bál. Čo ďalej bežal, to sa mu väčšie svetlo videlo. Prišiel tam k jednému domčeku
         maličkému. Tam jeden pustovník býval v horách, čo žil iba na samých korienkoch. Čeľadník
         volal pod oblokom, žeby tam mu dal nocovať. Pustovník zavolal naňho: </p><p>„Povedz mi, či si dobré, či si zlé! Ja ti otvorím, ak si dobré! Pomodli sa mi pekne pod
         oblokom!“ </p><p>Tak sa pekne pomodlil, tak ho pustil do izby. </p><p>„Môj syn, kde si sa tu vzal,“ pýtal sa ho pustovník, „v týchto čiernych horách?“ </p><p>„Ja neviem cesty.“ </p><p>Opýtal sa ho pustovník: </p><p>„Môj syn, hádam by si aj dačo zjedol? Ja by ti dal, ale pozri, ja iba na týchto
         korienkoch žijem.“ </p><p>„Nebojte sa nič, môj starý otec!“ povedal čeľadník. Vytiahol fajku a stisol. Hneď
         vyskočil zemský duch: </p><p>„Čo rozkážeš, pane?“ </p><p>„Jeden liter vína, jeden chlieb a jednu hus!“ </p><p>Čeľadník zavolal na pustovníka: </p><p>„Starý otec, nech sa páči teraz večerať!“ </p><p>„Veru, môj syn, aj ja som voľakedy také užíval. Ja neviem, či už teraz budem vedieť také
         jesť.“ Pribral sa a navečeral sa s ním. </p><p>Povie pustovník takto: </p><p>„Môj drahý čeľadník, ty mne dáš tú fajku. Ja mám jeden klobúčik, keď ho ja tri razy na
         hlave skrútim a si tak pomyslím, tak aj päťdesiat regimentov do povetria uchytí.“ </p><p>„Zajtra ráno pôjdeme ho skúsiť,“ čeľadník povie. </p><p>Pustovník: </p><p>„Tu neďaleko jest jeden hrubý dub, tak si od neho päťdesiat krokov staneš a vtedy si ten
         klobúčik tri razy skrúť na hlave a pomysli si, žeby ten dub aj s koreňom vytrhlo.“ </p><p>Tak urobil, a skutočne, po dube iba jama ostala. Tak povie ten pustovník: </p><p>„Ja ti dám tento klobúčik a ty mne daj tú fajku! Ty sa s tým klobúčikom, aj s tými dvoma
         vecami druhými vyživíš.“ </p><p>Čeľadník: </p><p>„Nedám vám tú fajku, ale stisnem ju, a dám vám toľko nanosiť, čo vám bude za sedem rokov
         trvať!“ </p><p>Pustovníkovi sa to nepáčilo, lebo by mu bolo lepšie, keby každý deň mohol čerstvé jesť.
         Ale čeľadník fajku nedal, len mu dal všakových vecí nanosiť na sedem rokov, a klobúčik si
         vzal. </p><p>Prišiel k jednému kráľovi. Tam sa pýtal do služby. Vzali ho za kuchtu triesky nosiť.
         Počúval a dobre sa držal. Raz sa opýtal ten čeľadník kuchárky, čo je ich pán taký smutný.
         Že ide do bitky s nepriateľom, ale že je nepriateľov viacej. </p><p>„A kdeže sa to budú biť?“ opýtal sa ten čeľadník. </p><p>„Tam a tam, na tých lúkach!“ </p><p>Keď kráľ odišiel do bitky, milý čeľadník skočil si tam, kde spal, a vzal si fajočku do
         hrsti a stisol. </p><p>„Čo rozkážeš, pane?“ pýtal sa zemský duch. </p><p>„Rozkážem medeného koňa, medené sedlo, i medený sersám!“<sup>[<a name="d56e7726" href="#ftn.d56e7726" class="footnote">145</a>]</sup>
      </p><p>A šiel do tej bitky. A vzal si všetko sebou, i klobúčik. Iba si fajku nevzal. Ako
         prišiel, kde sa bili, prišiel ku kráľovi samému, opýtal sa ho, či mu môže byť na pomoci. </p><p>„Veru, vďačne by prijal pomoc!“ </p><p>Tak si on hneď položil nôž za obalok, aby ho nik nevidel a klobúčik na hlavu, a postavil
         sa pred nepriateľa, čo ho tam nik nevidel. Tri razy skrútil klobúk na hlave a povedal: </p><p>„Sedemdesiat regimentov nepriateľových nech do povetria uchytí!“ </p><p>Tak nepriateľa zbil, ale aj samého ho poranili; tak mu jeho kráľ hodvábnym ručníkom sám
         zaviazal ruku. A na ručníku mal kráľ meno. </p><p>Spravili pokoj. Kráľ chcel toho svojho kuchtu domov pojať, že mu dá hostinu spraviť a že
         mu dobre zaplatí. Pekne šiel s ním. Keď už boli neďaleko zámku, vtedy si nôž vopchal za
         obalok a šmykol chytro do dvora kráľovského a stisol raz fajku. </p><p>„Čo rozkážeš, najjasnejší princ?“ </p><p>Už mu povedal tak: </p><p>„Nech tieto šaty zo mňa skapú, aj kôň nech zmizne!“ </p><p>A on zas šiel na svoje miesto. Keď prišiel kráľ, on už triesky niesol do kuchyne. </p><p>Kráľ bol smutný, že nemohol s tým osloboditeľom byť. </p><p>Tretí deň milý kuchta zasúkal rukávy a doniesol triesky. Kuchárka fľokla mu na ruku,
         videla kráľov ručník s jeho menom. Hneď bežala ku kráľovi: </p><p>„Čo im poviem, najjasnejší kráľ! Keď tento náš kuchta má vlastný ich ručník na ruke!“ </p><p>Hneď poslali dvoch poňho, aby šiel hore. Pýtal sa ho kráľ, kde ten ručník vzal. </p><p>„To som našiel,“ povedal. </p><p>„Dám ti pokoj za dva dni, potom ťa dám obesiť, ak mi nepovieš pravdu! Dobre si
         rozmysli!“ </p><p>O dva dni ho zavolal zase: </p><p>„No, a si si už rozmyslel? Povedz, kdes’ ten ručník vzal?“ </p><p>Zase len povedal, že ho našiel. </p><p>„Ešte ti dám tri dni pardon,<sup>[<a name="d56e7774" href="#ftn.d56e7774" class="footnote">146</a>]</sup> potom už bude s tebou zle!“ </p><p>Zase o tri dni ho zavolal: </p><p>„Si si už rozmyslel? Kde si ho vzal?“ </p><p>Zase len povedal, že ho našiel. Ta s ním šli na šibenicu. Tam mu už súd vyčítali, že ho
         obesia. Ešte raz zavolal kráľ naňho: </p><p>„Povedz mi na ostatnom stupni, kdes’ ten ručník vzal?“ </p><p>Kuchta: </p><p>„Však mi ho sami uviazali na ruku!“ </p><p>„Vars’ to ty bol? Pardon ti je!“ </p><p>Do koča ho posadil a dal mu dobrý obed. </p><p>„Synak môj, ak sa mi neukážeš vo dvore taký, aký si vtedy bol, na tom istom koni a v
         takých istých šatách — i tak bude s tebou zle!“ </p><p>Milý čeľadník chytro odpovedal: </p><p>„To nebude trvať ani pol hodiny.“ </p><p>Raz skočil k svojim veciam, chytil fajku a stisol. Vyskočil zemský duch: </p><p>„Čo rozkážeš, najjasnejší princ?“ </p><p>„Toho koňa i tie šaty, čo som mal vtedy v tej bitke!“ </p><p>Hneď to bolo hotové. Keď si raz vyskočil na medeného koňa a vyskakoval, tak videl kráľ
         oknom, aj princka. Princka ukazovala prsteň zlatý a ponúkala mu ho, že bude jeho, ak si ho
         dostane. On vyskočil tak ako na posmechy, čo ho nedostal, ale potom ešte raz vyskočil a jej
         prsteň zlatý strhol z prsta. Kráľ povedal: </p><p>„Už viem, že je on! Došikujte ho hore!“ povedal k sluhom. </p><p>Hneď robili svadbu. </p><p>Po svadbe sa ho jeho žena opýtala, v čom to má takú veľkú silu. </p><p>„Ja mám jeden taký meštek,“ povedal, „keď budem triasť, aké poviem, také peniaze budú z
         neho padať. A mám jednu fajku, keď ju stisnem, zemský duch vyskočí, a čo chcem, to mi
         donesie. A mám taký nôž, keď ho vopchám za obalok, nevidí ma nik. A mám taký klobúk, keď ho
         skrútim tri razy na hlave, vtedy vietor päťdesiat regimentov do povetria uchytí.“ </p><p>Žena: </p><p>„Ej, teraz my už budeme bohatí! Nože si tie veci dajako zariaď, aby z nich dačo
         neskapalo!“ </p><p>„Veď ich zariaď ty!“ </p><p>Nuž zariadili ich v jednej izbičke, kde spávali. </p><p>Potom čo bolo? Raz sa ho opýtala žena, z akého je rodu, že ak sú mu rodičia chudobní, že
         im peňazí zavezú. On už potom povedal: </p><p>„Vera chudobní, ja som vera iba jedného pastiera syn, ja som od neho utiekol, keď som sa
         u neho nemohol ani vychovať.“ </p><p>Povedala mu: </p><p>„No, ty somár, nemohol si dávno povedať, boli by sme im peňazí zaviezli! To pôjdeme
         zajtrajší deň!“ </p><p>Princeza si pojala frajcimerku aj mládencov a šli do tej istej dediny. Napísali vopred o
         kvartieľ pre kráľa na jeden nocľah. Tak dostali jednu izbičku u farára. Povedala ona: </p><p>„Choď proti tomu tvojmu otcovi, keď pôjde s tými kravami, a nech príde ku mne, ja ho
         obdarujem!“ </p><p>Proti otcovi šiel. Otec chudák nemal si za čo dohánu kúpiť, tak pipasár cmúľal. Tak
         hrubo skričal naňho: </p><p>„Či si nemáte za čo dohánu kúpiť? Hybajte sem!“ </p><p>Pojal si ho za ruku ku kráľovnej. </p><p>„Starý otec,“ povie kráľovná, „dajte ten klobúk sem, či vám je nie deravý!“ </p><p>„Aký je, taký je, ja inšieho nemám, to mi je i na sviatok, i na delací deň.“<sup>[<a name="d56e7851" href="#ftn.d56e7851" class="footnote">147</a>]</sup>
      </p><p>„Dobre si ho, starý otec, vysúkajte!“ </p><p>Tak mu nasypala plný dukátov. </p><p>„A viac kravy nepaste! A ženička vám žije?“ </p><p>Že žije. </p><p>„Nech príde sem, že ju kráľovná volá.“ </p><p>Tá pribehla. </p><p>„Stará matka, máte dobrú zásterku?“ </p><p>„Mám, akú mám, tá je i na sviatok, i na delací deň.“ </p><p>„No, držte si ju!“ </p><p>Tak jej sype peniaze, kým mohla v rukách držať. Ešte sa aj opýtala: </p><p>„Stará mať, unesiete viac?“ </p><p>„Veru nie, už viacej neunesiem!“ </p><p>Tak teda už prestali kravy pásť. </p><p>Jednu noc nocovali tam. Čo sa stalo večer, keď mali večerať? Milá princka posielala
         frajcimerku po opoj<sup>[<a name="d56e7886" href="#ftn.d56e7886" class="footnote">148</a>]</sup> do apatieky. Frajcimerka vedela už, na čo to je, a nechcela ísť. Tak sama
         princka šla. </p><p>Ako večerali, na tanier vliala svojmu mužovi toho opoju. On nevedel o tom nič, že sa
         opije. Ľahli si, keď sa pozobliekali. Šaty si pokládli na stôl a ľahli si do postele. Keď
         princ zaspal, poslala frajcimerku, aby kočiš zapriahol, že idú preč. </p><p>Princka vzala šaty zo stola, i svoje i mužove, a jeho nechali spať, a zavrela dobre a
         kľúč zahodila. </p><p>On sa prebudil ráno, keď dvanásť hodín prešlo. Panej nenašiel pri sebe. Vstal a šiel k
         stolu. Tu nevidel ani šiat. Von nemohol vyjsť. Farár sa divil, že tak dlho spia, pozeral
         kľúčovou dierkou, čo to? Videl kráľa, že sa v gatiach prechodí. Ale nevedel, čo sa stalo.
         Došikoval zámočníka, aby dvere otvoril. Dvere otvoril. </p><p>„Čo ty tu robíš v tých gatiach?“ chcel ho farár aj biť. </p><p>Ten v tých gatiach povedal farárovi: </p><p>„Ja som ten kráľ, čo ma včera videli, ale že som z chudobného rodu, žena ma nechala a
         všetko zobrala, iba v gatiach ma nechala. Pán farár, nech mi dajú dajakých starých
         nohavičiek!“ </p><p>Taký schudobnený prišiel k rodičom svojim. Veľmi sa zaradovali, že ho len videli ešte! </p><p>„Ej, môj syn, keď si len prišiel, už nám bude dobre! Včera bol kráľ tu, veľmi nás
         obdaroval. Teraz si kúpime panstvo.“ </p><p>On povedal: </p><p>„Čože mne z vášho panstva? Veď som to ja bol včera ten kráľ, čo ste ma videli. Žena ma
         tak obriadila, nechala ma, že som z chudobného rodu!“ </p><p>„Neboj sa, môj syn, keď ťa nechala, ako chce, veď ti už bude dobre tu!“ </p><p>„Ej, čože mne z vašich peňazí. Ja mám štyri veci tam, keby sme tie mali, potom by sme
         boli bohatí iba!“ </p><p>„Čo ťa, môj syn, do tých vecí.“ </p><p>Syn povedal: </p><p>„Ja si tie musím dostať!“ </p><p>Tak sa vybral ta. </p><p>Išiel tou istou cestou, čo prv chodil. Prišiel akurát k tomu pustovníkovi na nocľah.
         Pustovník sa ho opýtal: </p><p>„Kde si sa tu vzal?“ </p><p>On povedal, že prišiel o tie všetky veci. </p><p>„Tak tebe treba,“ povedal pustovník. „Vidíš, hádam by si si i zajedol?“ </p><p>„Veď mám peňazí dosť, ale nemám čo kúpiť.“ </p><p>„Keby bola tá fajka tu, bol by si sa i ty najedol, i ja. Ja ti už nemám čo dať. Už sa mi
         všetko minulo, čo si mi na tých sedem rokov nechal.“ </p><p>Ráno, keď vstal, opýtal sa ho pustovník: </p><p>„Či by si veľmi jedol?“ </p><p>„Veru by hej!“ </p><p>„Vidíš hen tie hrušky? Choď si jednu odtrhnúť, najedz sa jej!“ </p><p>Pustovník šiel si korene hľadať. </p><p>Keď z hrušky odhryzol a to prežrel, zaraz ježova koža na ňom narástla. Tak sa nemohol
         ani hnúť spod hrušky. </p><p>Pustovníka brat prišiel opáčiť. Ten bol tiež pustovník. Videl toho chudáka pod hruškou: </p><p>„Môj syn, čos’ to urobil?“ </p><p>„Starý otec, bol by veľmi jedol, len som si jednu hrušku odtrhol a kúštik som zjedol,
         zaraz na mne táto ježova koža narástla!“ </p><p>„Synku môj, pozriže, hen, pri tom potôčku jest jabloň a jabĺčka sú na nej, po samú zem
         visia. Ako môžeš, tak sa dotiahni a odtrhni si jedno a kúštik z neho zjedz, hneď si
         spomôžeš!“ </p><p>Keď kúštik jabĺčka zjedol, zaraz ježova koža z neho spadla. Bol veľmi rád. Odtrhol si
         štyri hrušky a dve jabĺčka a šiel do toho mesta, odkiaľ mal ženu. </p><p>Hneď si vopred kúpil šefranícke<sup>[<a name="d56e7963" href="#ftn.d56e7963" class="footnote">149</a>]</sup> šaty a tak prišiel do jedného hostinca. Pýtal si od hostinského stolec a jednu
         plachtičku. Išiel pred kostol, štyri hrušky položil na stolec. Kadenáhle ich položil, veľká
         vôňa prišla do kostola od nich. Ľudia sa ani nemodlili, len pozerali, čo to vonia. Išli z
         kostola von, nemohol žiaden tie hrušky kúpiť, boli drahé. Šla princka aj s frajcimerkou, tá
         sa pýtala: </p><p>„Čo taká hruška koštuje?“ </p><p>„Každá dukát.“ </p><p>Ona štyri dukáty odčíta, hrušky vezme domov, do svojej izbičky. Od nich vôňa veľká
         ostala. </p><p>Princka sa ani nestačila zobliecť, len tie hrušky chytro koštovať! Tak koštovala, hneď
         ježova koža na nej narástla. Veľmi sa zahanbila, utiekla do pece od hanby. </p><p>Prišla frajcimerka zase do izby. Videla hrušku načatú: </p><p>„Ej, veruže ju idem i ja koštovať!“ </p><p>Ako ju koštovala, i na nej narástla ježova koža. Hybaj i tá do pece! </p><p>V peci našla princeznú. </p><p>„Čo tu robia?“ </p><p>„Len som tie hrušky koštovala, ježova koža na mne narástla!“ </p><p>„Veď som i ja koštovala, i na mne narástla!“ </p><p>Povie frajcimerke: </p><p>„Choď ich chytro odhodiť preč, aby ich rodičia nekoštovali, aby i tí neprišli do toho!“ </p><p>Všetko mesto prehľadali, nemohli nájsť nikde ani princky, ani frajcimerky. Voľakomu
         zišlo na rozum do pece kuknúť. Tam ich našli. </p><p>„Čože vám je?“ </p><p>„Ježova koža je na mne, čo som z jednej hrušky koštovala, hanbím sa vyjsť.“ </p><p>Všetci doktori, čo boli v meste, sa zišli, žeby jej spomáhali, ale jej nemohli spomôcť.
         Koža bola prirastená pri tele. Písali po všetkých krajinách, že keby sa taký doktor našiel,
         kto by princke spomohol, že dostane pol kraľovania. </p><p>Ten istý oklamaný jej muž mal peňazí dosť. Urobil tak: kúpil si doktorské šaty a prišiel
         naspäť do toho hostinca. Opýtal sa: </p><p>„Čo nového?“ </p><p>„Veľmi je zle v meste u kráľa. Princka má ježovu kožu na sebe, čo jednu hrušku koštovala
         aj s frajcimerkou. Obe sú v tom. Všetci doktori sa schádzajú a žiaden jej nemôže pomôcť.“ </p><p>On povie: </p><p>„Ja som taký doktor: čo by umrel, ešte ten umretý musí čo len tri slová so mnou
         stratiť!“ </p><p>Hostinského poslal ten doktor oznámiť do kráľovského dvora, že u neho je taký doktor, čo
         aj umretého vzkriesi, nielen z ježovej kože vymôže. </p><p>Hneď sadli do koča a poňho! </p><p>Ako šli, videli jedného žobráka pri priekope, čo zomieral. Postál kráľ trocha tam, kým
         zomrel. Prišli do toho hostinca a vzali doktora sebou. Prišli k tomu umretému žobrákovi.
         Povedal kráľ: </p><p>„Keď si ty taký doktor, vzkries tohto mŕtveho, a uverím ti, že si dobrý doktor!“ </p><p>„Nech postoja, kým zídem z koča.“ </p><p>Vyňal jabĺčko, rozkrojil a potrel mu popod nos. Hneď vstal a opýtal sa: </p><p>„Čo rozkážete?“ </p><p>„Len spi, ako si spal!“ </p><p>Prídu domov ku kráľovi. </p><p>„Kdeže je tá princka?“ </p><p>„V tejto izbičke.“ </p><p>Povedal kráľovi, že tam nesmie nik byť, iba doktor sám. </p><p>Zavolá doktor najprv frajcimerku z pece. Keď vyšla z pece, opýtal sa jej takto: </p><p>„Moja dievka, nepovieš nikomu, čo ja tebe dám?“ </p><p>„Nech mi len spomôžu, ja nepoviem nikomu! Všetko im dám, moc peňazí, čo mám tu
         vyslúžené!“ </p><p>„Moja dievka, ja nechcem nič od teba.“ </p><p>Teda z tohto jabĺčka kúštik zjedla a hneď ježova koža z nej spadla! </p><p>Milý doktor chcel ísť preč. Prišiel kráľ, že prečo nespomohol princke? On povedal, že
         tej nejde spomôcť. </p><p>„Dám ti polovicu kraľovania.“ </p><p>„Nechcem nič, mám dosť!“ </p><p>Potom ho uprosil. </p><p>A opýtal sa kráľa, či má korbáč. </p><p>„Mám.“ </p><p>„No nech ho donesú sem. Ale nepotrebujem tu nikoho.“ </p><p>Zavolal princku z pece, zaťal ju najprv korbáčom. </p><p>„A mi to tak spomáhajú?“ </p><p>„Tak!“ </p><p>Opýtal sa jej: </p><p>„Vieš, kto ťa bije?“ </p><p>„Pán doktor!“ </p><p>„To ťa tvoj vlastný muž bije, že si mu pokradla jeho veci!“ </p><p>Povedala: </p><p>„Tam sú ti všetky, kde bývali, zavesené!“ </p><p>Šiel si ich najprv vziať. Keď si ich vzal: </p><p>„Vidíš, ty si si tak zaslúžila, že ostaneš v ježovej koži na večnosť!“ </p><p>A pošiel von. </p><p>Ale sa mu chytila nôh rukami a veľmi ho prosila, že bude dobrá, žeby jej len spomohol.
         Doniesol krucifix na stôl, tak ju sprisahal sedem ráz, a len potom jej dal kúštik jablka
         zjesť. Koža z nej spadla. Chytili sa okolo hrdla a bozkali sa. Iba potom bolo veselie
         pekné. </p><p>I ja som bol tam, jedol a pil som. Bozkal som kráľovnú, dal mi kráľ frčku, hneď som sem
         odpadol! </p><p> </p><div class="footnotes"><br><hr align="left"><div class="footnote"><p><sup>[<a name="ftn.d56e7595" href="#d56e7595" class="para">143</a>] </sup>Ján Valko, asi 65-ročný, z Vyšného Sliača (Liptov), 19. októbra 1905. Polívka II,
               470 — 475.</p></div><div class="footnote"><p><sup>[<a name="ftn.d56e7647" href="#d56e7647" class="para">144</a>] </sup><span class="emphasis"><em>obalok</em></span> — obšívka okolo pása, pás</p></div><div class="footnote"><p><sup>[<a name="ftn.d56e7726" href="#d56e7726" class="para">145</a>] </sup><span class="emphasis"><em>sersám</em></span> (z maď.) — postroj, riad na koňa</p></div><div class="footnote"><p><sup>[<a name="ftn.d56e7774" href="#d56e7774" class="para">146</a>] </sup><span class="emphasis"><em>pardon</em></span> (z franc.) — milosť, odpustenie</p></div><div class="footnote"><p><sup>[<a name="ftn.d56e7851" href="#d56e7851" class="para">147</a>] </sup><span class="emphasis"><em>delací deň</em></span> — všedný, pracovný deň</p></div><div class="footnote"><p><sup>[<a name="ftn.d56e7886" href="#d56e7886" class="para">148</a>] </sup><span class="emphasis"><em>opoj</em></span> — omamný nápoj</p></div><div class="footnote"><p><sup>[<a name="ftn.d56e7963" href="#d56e7963" class="para">149</a>] </sup><span class="emphasis"><em>šefraník</em></span> — podomový obchodník so šafranom, korením a
               rozličným drobným tovarom.</p></div></div></div><div class="chapter" lang="sk"><div class="titlepage"><div><div><h2 class="title"><a name="d56e8097"></a>Čertov sluha</h2></div></div><div></div></div><p> </p><p>
         <sup>[<a name="d56e8104" href="#ftn.d56e8104" class="footnote">150</a>]</sup>
      </p><p>Boli dvaja ľudia a dobre sa mali. On si povedá žene: </p><p>„Ja neviem, komu robím, keď deti nemáme.“ </p><p>Tak im Pán Boh požehnal jedného syna. A to také lačné bolo, naveky by bolo jedlo. Tak
         keď tri roky malo, už zo tri misky kaše zjedlo. Tak on jej povedal: </p><p>„Toto nám Pán Boh dal za trest, že sme ho unúvali, že deti nemáme!“ </p><p>Tak už sa míňalo aj z komory. Už mu bolo dvanásť rokov, tak ho poslali slúžiť. Tak keď
         išiel cestou, spomínal si, že len by sa mu za službu najesť dali. Tak prišiel do jedného
         mlyna, tak sa tam ponúkol tomu mlynárovi, že on za desiatich spraví, lež aj zje za
         desiatich. Tak ho mlynár vzal. Na druhý deň tašli do hory na drevo s vozom. Povedá mlynár: </p><p>„Vezmi sekeru, pílu, polož na voz!“ </p><p>A on povedá, že jemu nič netreba. </p><p>Mlynár žene povedá, žeby navarila pre šiestich. Keď prišli do hory, tak on trhal stromy
         rukami a tak na voz vylúčal.<sup>[<a name="d56e8124" href="#ftn.d56e8124" class="footnote">151</a>]</sup> Tak mlynár: </p><p>„Ej, z toho bude, z toho bude sluha!“ </p><p>Tak prídu domov, mlynárka hľadí, kde sú tí šiesti chlapi. Sluha z voza zmetal a išiel
         jesť. Po jedení mlynár mu povedá: </p><p>„Či si sa najedol?“ </p><p>„Kus,“ povedá. </p><p>Tak za pecou bola jedna miska súkancov<sup>[<a name="d56e8141" href="#ftn.d56e8141" class="footnote">152</a>]</sup> a jeden hrniec mlieka; tak mu dal jesť. </p><p>„No, či si sa najedol?“ </p><p>„Dobre som sa najedol!“ </p><p>Mlynár mal veľa všetkého, ale ho držať nemohol, bo mlynárka plakala, že ustane v tom
         varení. Tak ho poslali ta. </p><p>Išiel cestou, a stretne sa s jedným človekom, tak sa ho ten pýta: </p><p>„Kde tajdeš?“ </p><p>„Službu si hľadám.“ </p><p>„Nuž poď ku mne slúžiť. U mňa ti dobre bude, ale ja som čert!“ </p><p>Tak ho čert odniesol do pekla. Tak mu povedal, čo bude v tom pekle robiť. </p><p>„Nič,“ povedá, „iba pod tieto tri kotly budeš klásť.“ </p><p>Tak kládol, dobre mu bolo. Čertíci mu jesť aj piť nosili. Tak za sedem rokov tam slúžil.
         A že sa iba napokon budú jednať. Tak ako kladie pod ten kotol, tak v jednom kotle začalo
         vzdychať: </p><p>„Jaj, pusť ma, prosím ťa, na dobrej ti pomoci budem!“ </p><p>Tak podvihol panvičku, tak vyletela holubica. A tá mu povedala: </p><p>„Vidíš ten randavý kabát, iba ten si pýtaj za tú službu.“ </p><p>Tak sedem rokov už vyšlo, povedal čertovi, žeby ho vyplatil. </p><p>„Veď ťa vyplatím,“ povedal čert. </p><p>„Ja nechcem, iba ten randavý kabát, však si mi povedal, že mi dáš, čo si vyberiem.“ </p><p>Tak mu čert potom len dal ten kabát randavý. Tak ho potom čert vyniesol z pekla na ten
         svet. </p><p>„A počuj! Či ty vieš, čo je to za kabát? To je kabát taký: do tohoto vačku siahneš
         rukou, naveky toliare naberieš. A do tohoto siahneš rukou, naveky si dukáty naberieš.“ </p><p>No tak on potom prišiel k otcovi v takom otrhanom kabáte, zamazaný. </p><p>„No, vera si vyslúžil! Taký roztrhaný si prišiel!“ </p><p>A ešte mu žila aj mať vtedy. Tak zaraz začal z vačku toliare metať a z druhého dukáty.
         Tak sa rodičia zaradovali. Izbu rozmetal a dal cifrovanú stavať. Potom, keď si to už
         postavil, tak chudobným ľuďom dával peniaze na spomoženie. </p><p>O tom sa dozvedel aj cisár, že on toľko peňazí rozdáva. Chcel vedieť, kde on to berie.
         Tak poslal vojakov k nemu. Ako tí vojaci prišli, rozkázal pre nich, žeby im navarili obed
         cifrovaný. Každému pod tanierom bol dukát položený. </p><p>A to prišlo cisárovi do ušú, tak sám cisár k nemu prišiel a ponúkol mu dievku za ženu. </p><p>Pre cisára dal obed ešte inakší pripraviť. Tak keď sa cisár najedol, zavolal ho aj on k
         sebe tú jeho dievku pozrieť. Tak si sadol v tom svojom randavom kabáte do koča k cisárovi. </p><p>Prišli do cisárovho domu, tak cisár povedal dievke, že sa musí zaňho sľúbiť, bo je
         bohatý. Bol pľuhavý, ale ho bozkávali od päty po hlavu. Dievka nechcela otcovi vôľu zlomiť,
         tak sa mu sľúbila. </p><p>Vrátil sa domov. Tak keď domov prišiel, už nechcel jesť. Mať mu povedá: </p><p>„Či sa ti tá páčila?“ </p><p>„Mne sa ona páčila, ale ja neviem, či som sa jej páčil.“ </p><p>Tak chodil z izby do izby a priletela tá holubica k nemu na oblok a povedala mu: </p><p>„Pán Boh ti daroval peknotu, že si dobre chudobným ľuďom robil.“ </p><p>A bol potom veľmi pekný. Dal spraviť desať truhlíc. Do piatich naveky šmáral z vačku
         toliare a do piatich naveky metal opäť z druhého vačku dukáty. Potom otvoril oblok a čert
         tam bol. Tak vrhol mu ten čertovský kabát. Čert zvolal: </p><p>„No veď ja takého sluhu viac nikdy nechcem, čo všetky peniaze z pekla vynosí!“ </p><p>Potom kúpil pekné kone, pekný voz a vzal si otca, mater do koča, pekné šaty pre seba,
         pre mladú. A tašli k cisárovi na svadbu. A vtedy sa už páčil mladej, bo bol už pekný. </p><p> </p><div class="footnotes"><br><hr align="left"><div class="footnote"><p><sup>[<a name="ftn.d56e8104" href="#d56e8104" class="para">150</a>] </sup>Juliana Koreňová, rod. Poprocká, 68-ročná, z Ratkovej (Gemer), 27. októbra 1900.
               Polívka IV, 124 — 125.</p></div><div class="footnote"><p><sup>[<a name="ftn.d56e8124" href="#d56e8124" class="para">151</a>] </sup><span class="emphasis"><em>vylúčať</em></span> — vyhadzovať</p></div><div class="footnote"><p><sup>[<a name="ftn.d56e8141" href="#d56e8141" class="para">152</a>] </sup><span class="emphasis"><em>súkance</em></span> — šúľané slíže, šúľance</p></div></div></div><div class="chapter" lang="sk"><div class="titlepage"><div><div><h2 class="title"><a name="d56e8218"></a>O dvoch verných priateľoch</h2></div></div><div></div></div><p> </p><p>
         <sup>[<a name="d56e8225" href="#ftn.d56e8225" class="footnote">153</a>]</sup>
      </p><p>Kde bolo, tam bolo, bol jeden chudobný človek a mal on jedného syna. Ako boli pri obede,
         syn sa rozosmial. Pýtal sa ho otec: </p><p>„Čo sa smeješ, synu?“ </p><p>Syn nechcel mu to povedať. Otec ho ustavične unúval, čo sa smial pri obede. Ako ho už
         toľko unúval, syn povedal, že mu jeden slávik zaspieval, že on taký pán bude, že otec mu
         bude dávať vody na umývanie, i ručník do rúk. Otec sa veľmi nahneval. Dal spraviť košík,
         syna položil doňho a pustil košík do mora. Bohvie, kde voda niesla toho chlapca… </p><p>Ulapili ho dajakí sluhovia kráľovskí a odniesli ho k svojmu kráľovi. Chlapec bol veľmi
         šumný. Kráľ ho mal ako za svojho. Rástol, rástol, ako vyrástol veľký, kráľova princeza
         chcela ho za muža. Ale kráľ ani počuť nechcel o tom. A mala už princeza svoje roky. Boli
         vohľady, ale nikoho nechcela, len Lajoša. Prišiel vohľadník druhý, tretí, ale princeza
         vonkoncom nikoho nechcela, len Lajoša. A kráľ mu ju nechcel dať. Bol v tom meste jeden
         sluha, Šandor, takej istej podoby ako Lajoš. Povedal mu Lajoš: </p><p>„Mne kráľ princezu nedá za ženu, ale ja nechcem, žeby bola ženou kráľovských synov. Ty
         si takej podoby ako ja, tak chcem, žeby bola tvoja!“ </p><p>A tak oni sa dohovorili, že princeza musí byť Šandorova, keď nemôže byť Lajošova. </p><p>Lajoš povedal kráľovi, že musí het k materi, že mu je na smrteľnej posteli, žeby ho
         pustil z kráľovského domu. Kráľ bol rád, pustil ho. O rok vrátil sa Šandor v oblečení
         Lajoša do kráľovského domu a každý myslel, že to je Lajoš. I princeza tak myslela a veľmi
         bola rada, že sa jej vrátil. A vtedy bol jeden vohľadník u princezy a princeza mu povedala: </p><p>„Budem tvojou ženou, keď sa vyrúbeš s tým, koho ľúbim a keď ho premôžeš!“ </p><p>Princeza vedela, že Lajoš dobre vie rúbať šabľou, a nebála sa. Ale Šandor sa veľmi bál,
         bo nikdy nemal šabľu v rukách. Písal Lajošovi, čo má urobiť? Lajoš, ktorý svojou šabľou si
         vedel i chleba vyhľadať a našiel si aj princezu u druhého kráľa, krajšiu ako tamtá bola,
         napísal Šandorovi: </p><p>„Ja sa budem rúbať s vohľadníkom miesto teba, bo chcem, žeby princeza bola tvojou ženou!
         Ale o tom moja žena nesmie vedieť! Poď ku mne, budeš miesto mňa s mojou ženou! Ale zle s
         tebou bude, keď ma s ňou oklameš!“ </p><p>Šandor prišiel k Lajošovej žene a Lajoš sa s vohľadníkom šťastne vyrúbal. Keď sa vrátil
         Šandor k svojmu kráľovi, tak sa pobral s princezou. Ona ho nevedela rozoznať od Lajoša.
         Myslela, že je ženou Lajoša. A Lajoš prišiel domov. Keď išli spať, žena sa ho pýtala: </p><p>„Ako mám postlať?“ </p><p>„Ako najvyššie a ako najužšie!“ </p><p>Ona mu odpovedala: </p><p>„Prečo si kázal tamtie dve noci postlať ako najširšie a ako najnižšie, a prečo si
         položil šabľu medzi nás, a prečo si povedal, že kto sa ruší jeden k druhému, tak ho šabľa
         zrúbe?“ </p><p>Lajoš nič nepovedal, ale už vedel, že ho Šandor neoklamal. Ale ona ho unúvala, prečo jej
         nechce povedať o tej šabli. </p><p>Tak on jej odpovedal: </p><p>„Hoc svoj život utratím, predsa nepoviem nič!“ </p><p>Ona sa nahnevala a tak mu porobila, že tak oprašivel, čo už na celom svete takého
         žobráka nebolo ako on. A tak on sa vzal a išiel po žobraní po svete ako žobrák. I chodil
         pár a pár rokov. A kde trafil — ako k Šandorovi! U neho bola veľká hostina. Tam stála varta
         a nepustila nikoho, ale on vedel, že tam Šandor býva. On prosil tú vartu v mene Šandora,
         žeby ho pustili do dvora. Varta posla k Šandorovi a Šandor povedal: </p><p>„Pustiť ho treba, kto sa v mojom mene prosí!“ </p><p>Ale Šandor vtedy s ním nehovoril, bo mal hostí. Ako sa už rozišli, tak sa vtedy
         pozhovárali a poznali jeden druhého. Pýtal sa Šandor, čo je on taký sprašivený. Odpovedal
         mu, že mu žena tak porobila. </p><p>Šandor doktora za doktorom vozil k nemu, ale žiaden doktor mu nemohol na liek trafiť.
         Lajošovi sa jednu noc prisnilo, že Šandor má štyroch chlapcov, že keď ich otec zareže a tou
         krvou ho pomastí, tak bude ešte raz krajší, ako bol. Ale Lajoš to nechcel povedať svojmu
         kamarátovi, bo nechcel, žeby on chlapcov utratil pre neho. </p><p>Na druhú noc sa Šandorovi prisnilo, že keď svojich štyroch chlapcov zareže a tou krvou
         Lajoša pomastí, tak bude ešte raz krajší, ako bol. Pošiel Šandor k Lajošovi a povedal mu,
         čo sa mu prisnilo: že keď svojich štyroch chlapcov zareže a ich krvou Lajoša pomastí, tak
         bude Lajoš ešte raz krajší, ako bol. Lajoš toto odpovedal: </p><p>„Mne sa to už prvej noci prisnilo, ale ja to nechcem, žeby si ty svojich chlapcov pre
         mňa zarezal!“ </p><p>Pošiel Šandor k žene a i jej povedal, čo sa mu prisnilo, že keď svojich chlapcov zarežú
         a ich krvou Lajoša pomastia, tak bude Lajoš ešte raz krajší, ako bol. Ona odpovedala, že
         hoc ešte štyroch budú mať, i tak ich treba zarezať. </p><p>A tak ona ulapila lavór a otec ich rezal a Lajoša ich krvou pomastili. Všetkých štyroch
         zarezali a poobliekali ich ako umretých ľudí. Ale čo sa stalo? Naráno už všetci štyria
         tancovali, len na šijach mali zlaté retiazky. Lajoš bol ešte raz krajší ako predtým. Tak až
         vtedy sa zveril Šandorovej žene, že to je on, čo ho ona chcela a že on sa bol za Šandora
         rúbať. </p><p>A žijú i doteraz všetci, keď neumreli. </p><p> </p><div class="footnotes"><br><hr align="left"><div class="footnote"><p><sup>[<a name="ftn.d56e8225" href="#d56e8225" class="para">153</a>] </sup>Andrej Majoroš, 54-ročný, z Geče (Abauj), 24. júla 1905. Czambel § 175, 339 —
               341.</p></div></div></div><div class="chapter" lang="sk"><div class="titlepage"><div><div><h2 class="title"><a name="d56e8287"></a>Pravda v mechu</h2></div></div><div></div></div><p> </p><p>
         <sup>[<a name="d56e8294" href="#ftn.d56e8294" class="footnote">154</a>]</sup>
      </p><p>Bola jedna mať a mala ona troch synov a najstaršieho si vypravila na vandrovku a tomu
         napiekla koláče. Nuž sa on pohol z domu. A mať veľmi za ním plakala. </p><p>A on len išiel pomaly, išiel on horami, lúkami a nemohol nikde do dediny prísť. Tak len
         on Boha prosil, keby len mohol dakde dôjsť. Nuž prišiel predsa do jedného mesta. A tam
         prišiel k jednému pánovi a pýtal si službu dáku. Tak mu ten pán dal ovce pásť a spravil sa
         s ním za tri roky, a to mu neboli iba tri dni tie tri roky, a povedal mu tak, keď pôjde s
         ovcami, ak mu jedna skape, tak že mu naraz hlavu odtne. </p><p>Nuž on neborák len išiel s nimi von. Tak on len pásol po kuse od rána. Prišiel obed,
         zaspal kus. Tak mu za ten čas ukradli jednu ovcu. Keď on sa prebral, číta ovce, tak mu
         jedna chýbala. Nuž už nechcel ani domov ísť, že mu pán hlavu odtne. ,Poručeno Pánu Bohu,
         nuž len idem domov.‘ A ako prišiel, pán počítal ovce; naraz mu pán hlavu odťal. </p><p>Druhý brat doma sa prosil materi: </p><p>„Mamo, aj ja idem za bratom, bo ten nič neposiela, či je ten pri živote?“ </p><p>Tak aj on išiel po tej ceste a prišiel k tomu pánovi. Nuž si pýtal službu dáku. Tak mu
         pán tú službu dal, čo aj jeho bratovi. Tak aj on vyšiel von a pásol po kuse. Aj on zaspal
         kus. Za ten čas mu ukradli dve. Prišiel jeden chlap k nemu a povedá mu: </p><p>„Vstaň hore, ovce ti ukradli dve!“ </p><p>A on hneď sa pobral domov. Pán počítal ovce a mu naraz povedal: </p><p>„Už ti bratovi hlava tadol, aj tebe ju zotnem!“ </p><p>A on sa pustil do plaču. Aj tomu hlavu zoťal. </p><p>Ten tretí doma, najmladší, povedá materi: </p><p>„Mamo, prosím vás, pusťte aj mňa na vandrovku.“ </p><p>A ona mu povedá: </p><p>„Kdeže by si ty šiel, taký mladý? Bo,“ povedá, „ktovie, kde sú tvoji bratia, či dakde
         žijú lebo nie.“ </p><p>A on povedá: </p><p>„Ah, ja idem!“ </p><p>Tak mu ona napiekla z popola postruhníkov a on len hľadel milosrdne, že tamtým dvom
         bratom napiekla mať koláčov z dobrej múky a jemu z popola. </p><p>Tak on veľmi plakal, keď šiel het. A on len šiel pomaly. </p><p>Prišiel na jednu lúku a bola tam studnička. A on tam vodu pil. Aj tie postruhníky jedol,
         ale mu nešmakovali. Kde sa vzal, tam sa vzal jeden starý žobrák a spytuje sa: </p><p>„Kde ty ideš, chlapče?“ </p><p>A on plače len: </p><p>„Kdeže idem, báčik? Idem ja za mojimi braty, bo som ich už dávno nevidel. Keby ja ich
         mohol nájsť!“ </p><p>A ten starý mu povedá: </p><p>„Vera len choď, chlapče, po tomto chodníku, tak prídeš tam k tomu pánovi. A tvoji bratia
         sú už tam bezhlaví.“ </p><p>A on hneď sa spýtal, prečo im odťali hlavy. Tak mu starý všetko povedal, prečo im obťali
         hlavy. A starý povedá mu: </p><p>„Chlapče, ja ti dám naučenie, že ti nič nebude. Ty musíš vyslúžiť tri roky tam. Tu máš
         túto píšťalku, tá ti bude na dobrej pomoci a s tou píšťalkou len to rob: naveky si pískaj,
         naveky budú ovce pri tebe. Tak ti nikdy neskape ani jedna. Aj túto palicu tu máš a jeden
         mech. Do toho mecha zberaj muchy, kým ti len plný nebude. No a s tým spánombohom choď k
         tomu pánovi.“ </p><p>A on, neborák, ako sedeli vovedne, tak mu dal, tomu starému: </p><p>„Nate, báčik, z mojich postruhníkov, čo mi mať napiekla.“ </p><p>A on len obzrel a mu povedá: </p><p>„Nuž a či ti to také napiekla mať?“ </p><p>No s tým plakal zas a starý mu povedá: </p><p>„Neboj sa nič, len choď. Tebe sa to nestane, čo tým.“ </p><p>Prišiel k pánovi a prosí si službu. Tak mu pán povedal: </p><p>„Dám ti pásť ovce, ale ty ich nevypasieš, bo tvoji bratia už pásli, a vždy im skapalo,
         tak som im hlavy obťal. Keď ti skape, aj tebe zotnem!“ </p><p>A on povedal: </p><p>„Ja sa nebojím.“ </p><p>Tak sa spravili s pánom na tri roky. A to boli také tri roky, že boli iba tri dni. A ten
         pán mal tri dievky. A ako sa spravili s pánom, tak mu povedá: </p><p>„Pán urodzený, keď sa mi nič nestane, tak mi musia dať jednu z tých dievok za ženu, aj
         pol majetku.“ </p><p>Tak sa aj tak spravili. Tak ho pán len poslal. „No veď choď,“ povedá. </p><p>Tak on vyšiel von už, pasie, pískal si na tej píšťalke, žeby nezaspal. Iba ako si píska,
         zadriemal kus. A prišla jedna z tých dievok a vzala mu do košiara<sup>[<a name="d56e8381" href="#ftn.d56e8381" class="footnote">155</a>]</sup> čierneho baranca. On sa prebral naraz. Videl, že mu nesie het baranca, uteká za
         ňou. </p><p>„Čo to,“ povedá, „nesú?“ </p><p>A ona povedala mu: </p><p>„Bola som,“ povedá, „baranca kúpiť.“ </p><p>A on povedá: </p><p>„Veď je to z mojich.“ </p><p>No tak on jej dal pokoj. Prešiel jeden deň, ani domov nešiel s ovcami. Tam nocoval. Iba
         na druhý deň pasie zas a píska si. Prišli mu zas dve dievky a ukradli mu dva barance do
         košiarov. A on volá za nimi: </p><p>„Neberte mi tie barance, bo mne pán hlavu odtne za ne!“ </p><p>No ale dal pokoj. Nechal všetko tak. Zas nocoval druhú noc tam a na tretí deň pásol zas.
         To mu boli už tri roky, tie tri dni. Tak on len prosil Boha, že keby len do večera vytrpel.
         Tak on len píska, pasie a myslí si, ako to bude, či on to vyslúži, čo mal zjednané. A do
         toho mecha ustavične za tri dni tie muchy zberal. Len naobed zaspal kus a prišli tie tri
         dievky pánove a ukradli mu tri barance. Tak on už, neborák, plakal, a on len ovce zachytil
         a hybaj domov k pánovi. Aj tie dievky museli s ním ísť. </p><p>Ako prišiel domov, tam už veľká hostina bola a veľa pánov, že sa budú azda čudovať na
         ňom, tak si myslel sám. Ako mu pán číta ovce, tak mu chýbalo šesť kusov. A pán mu povedá: </p><p>„Kde ti barance?“ </p><p>A on povedá, ten sluha, že mu jeho dcéry pobrali. A pán povedal: </p><p>„To nie pravda!“ </p><p>A vytiahol pán meč, že mu ide hlavu odťať. Páni sa prizerali na to a on len ešte raz
         povedal: </p><p>„Prosím ponížene, ja idem jednu pravdu rozprávať.“ </p><p>No, tak mu dovolili. </p><p>On mal ten mech muchami plný, aj tú palicu. A tí páni nevedeli, čo to nosí v tom mechu.
         A v tom bola jeho pravda. Tak on len prosí tam pred tými pány, aj pred tým jeho pánom, že
         kto má pravdu, či on, či oni? On povedá: </p><p>„Nuž prvý deň, ako pasiem, tak mi jedna ich dievka ukradla baranca a povedala, že to
         kúpila, a to bolo z tých mojich!“ A vtedy hneď uťal na mech a tie muchy hučali a vtedy
         povedal, že kto má pravdu teraz? </p><p>Tak mu povedali páni, že on má pravdu. A potom mu pán povedá: </p><p>„Ale ti viac kusov chybelo oviec!“ </p><p>A on im to povedá všetko, ako sa stalo. A vždy uťal na mech a tie muchy vždy inak
         hučali. Tak mu vždy volali páni, že on má pravdu. Potom mu pán povedá: </p><p>„No, máš ty veľké šťastie, bo tvoji bratia, vidíš, tu sú bezhlaví, iba ty tretí si
         vyslúžil!“ </p><p>Potom sluha povedá, či mu je isté to, čo si zjednal. A pán mu povedá, že mu dievku nedá,
         že mu vyplatí groše, ale že mu dievku nedá za ženu. Tak on zas len bil na ten mech pred
         tými pány, že kto má pravdu? Tak mu páni volali, že on má pravdu. Tak mu pán len musel dať
         najmladšiu dievku za ženu, aj pol majetku, čo si bol zjednal. A naraz mu tam svadbu
         spravili a s tým išiel potom domov k materi aj so ženou. </p><p>Príde domov, tu mať naraz plakala, že on prišiel a tamtí bratia nie, bo jeho mať iba
         tamtých rada videla a jeho nie. Tak on povedá materi: </p><p>„Ach, mamo, veď vám tí už ani neprídu, bo sú tí už bez hláv! Aj ja som tam bol, kde tí,
         ale mne sa nič nestalo. Vidíte, ako ste tých vypravili s koláči a mne nič! Vera mi to ľúto
         bolo veľmi. Ale mi teraz azda už len lepšie bude. Už teraz mám aspoň aj ženu aj groše.“ </p><p>A s tým žijú až podnes, keď neumreli. </p><p> </p><div class="footnotes"><br><hr align="left"><div class="footnote"><p><sup>[<a name="ftn.d56e8294" href="#d56e8294" class="para">154</a>] </sup>Jozef Šramko, 25-ročný, z Revúcej (Veľká Revúca; Gemer), 25. októbra 1900. Polívka
               III, 455 — 457.</p></div><div class="footnote"><p><sup>[<a name="ftn.d56e8381" href="#d56e8381" class="para">155</a>] </sup><span class="emphasis"><em>košiar</em></span> — košík</p></div></div></div><div class="chapter" lang="sk"><div class="titlepage"><div><div><h2 class="title"><a name="d56e8442"></a>Čert sluhom</h2></div></div><div></div></div><p> </p><p>
         <sup>[<a name="d56e8449" href="#ftn.d56e8449" class="footnote">156</a>]</sup>
      </p><p>V ten čas, ako ešte sedliaci na panskom robili, bol v jednom meste bohatý pán, ktorý bol
         k chudobným veľmi verný, dobrý, a dával vždy almužnu pre žobrákov. A vykladal tú almužnu
         pod obloky, ale z nej chudobní nikdy nič nedostali, bo ju vždy celú zjedol jeden čert,
         ktorého z pekla vyhnali a ktorý sa musel za istý čas na zemi živiť. I prišiel raz tam jeden
         človek, ktorý sa o tom dozvedel a rozpovedal všetko tomu dobrému pánovi, ako celú korisť
         ten čert požerie. Pán dal potom vartovať, žeby čert nemohol prísť pod obloky, a tak žeby
         almužna pre žobrákov zostávala. Čert, keď nemal čo žrať, myslel si, že pôjde do služby. A
         prišiel do jednej dediny, kde pán mal veľa sedliakov. Ale pod tým pánom všetci sedliaci
         navnivoč vyšli. Len jeden zostal z nich, ktorý mal malé, veľmi chudobné koníky. A prišiel
         ten čert k tomu gazdovi a prosil preboha, žeby ho vzal do služby. Gazda odpovedal: </p><p>„Ja som chudobný človek, nemám sám čo jesť s deťmi, nie žeby sme mali pre sluhu.“ </p><p>Čert sa nedal odbiť, ale nasilu zostal, že však on mu toľko zarobí, koľko spotrebuje. </p><p>„No, tak zostaň u mňa,“ hovoril gazda, „keď chceš!“ a poslal ho do roboty. „My vera
         takého pána máme, čo nemôžeme pod ním vyžiť.“ </p><p>Ale sluha ho ubezpečoval, žeby sa nič netrápil. Keď gazda išiel na druhý deň ku koňom,
         už videl kone krajšie. Na tretí deň zas krajšie boli. A vždy krajšie. Raz povedal sluhovi: </p><p>„Ej, synu, iď ty už raz do kostola!“ </p><p>Ale sluha neišiel a vravel, že on sa už dosť do kostola nachodil a že chudobný človek
         musí robiť. Gazda však odpovedal: </p><p>„Ja som sa obzeral už v kostole po tebe, ale som ťa tam ešte nikdy nevidel.“ </p><p>Ale neskoršie nehovoril nič viacej svojmu sluhovi, bo videl, že sa mu pri ňom dobre
         viedlo. </p><p>Pán skoro sa dozvedel o gazdovi a o jeho dobrých koňoch, i nebolo mu to po vôli, že sa
         sedliak dobre má. I poslal svojho hajdúcha po gazdu. </p><p>„Čuješ, gazdo, viem, že máš dobré kone, tak pôjdeš mi tamtú skalu z jarku priviezť do
         dvora,“ a tá skala mohla mať do tisíc centov alebo i viacej, „a keď mi ju nedošikuješ, tak
         ťa bez všetkého práva dám obesiť!“ </p><p>Prišiel gazda plačúci domov. </p><p>„Čo plačete, gazdo?“ pýtal sa sluha. </p><p>„Ej, nepýtaj sa ma, môj synu,“ povedá, „bo mi nespomôžeš.“ </p><p>„A či vy viete, gazdo, že vám nespomôžem? Len sa mi priznajte, čo vám pán povedal.“ </p><p>„Nuž kázal mi priviezť tú skalu z jarku, a ja ju priviezť nemôžem.“ </p><p>A sluha povedal: </p><p>„Ej, netrápte sa, gazdo, to sa privezie pánovi!“ </p><p>Tak na druhý deň zapriahol kone a pánovi skalu na dvor priviezol. Ako ju zhodil z voza,
         všetky pivnice sa pobúrali pánovi, až sa múry triasli. Pán vystrčil hlavu do obloka a len
         si bajúzy poutieral a rozmýšľal, čo má rozkázať tomu sedliakovi, keď i toto urobil. </p><p>Na druhý deň zas poslal hajdúcha po gazdu. </p><p>„Tú horu mi zrúbeš do rána tak, žeby boli haluze osobitne, i každá siaha osobitne.“ </p><p>Gazda vrátil sa zas plačúci domov. I pýtal sa ho sluha: </p><p>„Gazdo, prečo plačete?“ </p><p>„Ej,“ povedá, „však mi ty nič nespomôžeš, čo sa pýtaš!“ </p><p>„A či vy viete, či vám nespomôžem? Len sa mi priznajte,“ hovorí. </p><p>Tak mu rozpovedal, že pán dá gazdu bez všetkého práva obesiť, keď mu tú horu nezrúbe a
         drevo z nej neposkladá do rána. A sluha odpovedal: </p><p>„Nebojte sa, gazdo, to bude všetko hotové.“ </p><p>Sluha zavolal všetkých čertov a do rána bolo všetko hotové. Prišiel ráno sluha ku
         gazdovi: </p><p>„Gazdo, hora je sťatá.“ </p><p>Ale gazda udrel ho po pysku: </p><p>„Necigáň!“ </p><p>„Tak pozri von, gazdo,“ hovorí. A gazda pozrel i uveril. Tak gazda išiel k pánovi a
         oznámil, že je hora sťatá. Pán pozrel do obloka, videl, že je to pravda a bajúzmi pokrútil.
         A rozmýšľal, akú má ešte robotu dať sedliakovi. </p><p>Poslal teda na tretí deň hajdúcha a dal zavolať gazdu. </p><p>„Zapriahneš kone a odvezieš ma do pekla!“ </p><p>Gazda zas plačúci prišiel domov a pýta sa ho zas sluha: </p><p>„Gazdo, prečo plačete?“ </p><p>„Ej, môj synu, ako by ja neplakal, keď som ja bohabojný človek a pán žiada, žeby sme ho
         do pekla odviezli.“ </p><p>„Nebojte sa, gazdo,“ hovorí sluha, „však my tam pána odvezieme!“ </p><p>A to bolo práve, keď čertovi kára<sup>[<a name="d56e8534" href="#ftn.d56e8534" class="footnote">157</a>]</sup> vyšla a mal sa do pekla vrátiť. </p><p>A tak ráno sluha si narichtoval kone, zapriahol do koča, pukol bičom, až sa múry
         striasli. Pán vyšiel z kaštieľa a pomaličky si sadol do koča. Sluha sa pýta: </p><p>„Tak kde pôjdeme, pán veľkomožný?“ </p><p>„No, do pekla, však som už povedal!“ </p><p>Sluha gazdovi povedal, žeby sa len dobre koča držal a uderil medzi kone. </p><p>„Tak pôjdeme do pekla,“ hovorí čert. </p><p>Sluha pukol bičom a kone išli ako v lufte. Gazda sa dobre držal, ale spadol mu klobúk: </p><p>„Hoó, počkať, klobúk mi spadol!“ </p><p>„Oj, gazdo,“ hovorí sluha, „tvoj klobúk je už na tisíc míľ zeme!“ </p><p>Voz zastal až pri pekle. I vyšli von všetci čerti: </p><p>„Ej, tu si, náš ľúby vtáčku, dávno sme ťa čakali!“ A ulapili pána a vzali ho dnuka do
         pekla. </p><p>Sluha ešte povedal gazdovi: </p><p>„Tak, teraz už máš doma majetku dosť, máš statok, dobré kone i peniaze, tak si gazduj,
         ja už s tebou nepôjdem na ten druhý svet!“ </p><p>Dal gazdovi ešte jedného psíka, ktorý ho odprevadil až domov a on zmizol. </p><p>A chudobný človek prišiel domov a potom lepšie sa mali aj ostatní sedliaci, keď planého
         pána čerti vzali. </p><p> </p><div class="footnotes"><br><hr align="left"><div class="footnote"><p><sup>[<a name="ftn.d56e8449" href="#d56e8449" class="para">156</a>] </sup>Ján Marinica z Bertotoviec (Šariš), 15. septembra 1892. Czambel § 148, 279 —
               281</p></div><div class="footnote"><p><sup>[<a name="ftn.d56e8534" href="#d56e8534" class="para">157</a>] </sup><span class="emphasis"><em>kára</em></span> — trest</p></div></div></div><div class="chapter" lang="sk"><div class="titlepage"><div><div><h2 class="title"><a name="d56e8572"></a>O zlom zámockom pánovi</h2></div></div><div></div></div><p> </p><p>
         <sup>[<a name="d56e8579" href="#ftn.d56e8579" class="footnote">158</a>]</sup>
      </p><p>Bola jedna filiálka.<sup>[<a name="d56e8585" href="#ftn.d56e8585" class="footnote">159</a>]</sup> Na svätého Ducha bola svätá omša tam a mladá čeľaď už utekala domov. Jedna
         starká išla popri ružiach a trhala si kvietky na jeden kríž v blízkej vrbine. Dohonil ju
         mládenec, Ďúrsky Janko: </p><p>„Starká, načo sú vám tie kvietky?“ </p><p>„Na ten kríž v tej vrbine!“ </p><p>„Povedzte mi, čo je to tam za hrob?“ </p><p>„Môj milý Janko, tam je Julienka pochovaná.“ </p><p>A potom mu rozprávala o živote Julienkinom takto: </p><p>Julienka mala matku chorú. A povedala jej matka: </p><p>„Julienka, za koho sa vydáš, povedz mi pravdu, lebo ja včuľ zomriem. Ja ti dám radu,
         choď za Kováčeje Janka.“ </p><p>Ona jej povedala: </p><p>„Ja nepôjdem!“ </p><p>Matka sa nahnevala a od žiaľu zomrela za tú reč, čo jej Julienka dala. Julienka jej
         povedala, že ona ide za zámockého mladého pána. A matka dušu hneď pustila od strachu, keď
         to počula, lebo to nemôže byť, že by bírešské dievča išlo za takého veľkomožného pána. </p><p>Julienka pochovala matku. Potom prišli dvaja vojenskí páni na dvoch bielych koňoch a
         vzali mladého pána na vojnu. </p><p>Julienka na hrobe matkinom plakala a tam často chodievala nariekať. Bírešky sa jej len
         vysmievali, že ju mladý pán nevzal. </p><p>Ten mladý pán prišiel o rok a jeden deň z vojny. Bírešky sa zasa vysmievali a radosť
         mali, že si pán stade z vojny vezú mladú paniu na koči. A jedna povedala: </p><p>„Veď už richtujú týždeň svadbu!“ </p><p>A Julienka plakala. A tie sa smiali, že jej darmo prstene dával. Aj si mladý pán naozaj
         paniu sebou doviezol a za tri dni svadba bola. Zámocký starý pán okolo svadobníkov chodil,
         a naraz bol krik, že bírešne horeli. A bírešky kričali, že to Julienka zapálila, že ju
         mladý pán za ženu nevzali. Jedna stará žena, prišla nato ta a povedala tak: </p><p>„To sa len chytilo z fajky v maštali.“ </p><p>Ale starý pán nechcel veriť a policajtov poslal hľadať Julienku. Julienka aj včuľ sedela
         na hrobe matkinom v cintoríne. Policajti ju našli a doviedli ju do zámku. Starý otvoril
         pivnicu a sotil ju tam bez všetkého práva. </p><p>Na tretí deň ju vzal von a poslal čeľaď kopať jamu do tamtej vrbiny. Potom vzali
         Julienku, keď bola jama hotová. Prišiel kňaz a policajti a kat niesol sekeru na pleci.
         Julienku kňaz spovedával, aj prijímať jej dal, a potom kat odťal jej hlavu. Potom Julienku
         hodili tadnu do jamy a hlavu jej dali na vŕbový plôtik. Tá hlava zakríkla tri razy: </p><p>„Nie som vina! Nie som vina! Nie som vina!“ </p><p>A starý zámocký pán<sup>[<a name="d56e8633" href="#ftn.d56e8633" class="footnote">160</a>]</sup> sa nahneval: </p><p>„Či počujete, čo tá kričí? Hoďte tú hlavu do jamy!“ </p><p>A bírešky, čo tam boli, len to povedali: </p><p>„Škoda je tých jej vlasov krásnych!“ lebo bola vyhlásená krása. </p><p>Potom jamu zahrabali a páni išli na zámok. </p><p>Keď starý zámocký pán odišiel, povedala jedna stará žena: </p><p>„Vopchajte jeden kôl do hrobu, či nevyrastie strom, ak je nevinná.“ </p><p>A na hrobe vyrástli krásne kvety a rozmaríny. Keď kvety narástli, dal ich skosiť zámocký
         pán. A tá mladá pani, čo si mladý pán doviezli, ušla od muža, nechala ho, lebo videla, že
         jej bol v mladosti neverný, že Julienku oklamal a že Julienkin duch po smrti chodí. Potom
         starý zámocký pán onezdravel, ale ešte raz vstal hore z nemoci. A ten pán mal veľa peňazí
         na povale a poslal v robotný deň bírešov prevetrieť lopatami hŕby tých peňazí. Keď si tam
         oddychovali, nuž ich drôtovými korty<sup>[<a name="d56e8651" href="#ftn.d56e8651" class="footnote">161</a>]</sup> bil. A zas onezdravel. Tak mu syn doviedol kňaza. Ale ten kňaz nechcel odo
         dverí k nemu ísť. Naprostriedku stál veľký železný stôl, pod ten stôl hodilo nemocného.
         Kňaz ho nechcel spovedať a ušiel. A k stolu sa ustanovil jeden veľký čierny pes a jazyk
         vyplazil. Potom už nikto nechcel k starému ísť, zavreli ho v izbe pod tým stolom a tam
         zgrgol! </p><p>Keď neskoršie otvorili dvere, tam už pes nebol, lebo ušiel s tou zlou dušou. Potom ho
         pochovali ako druhého, ale k pohrebu k umrlčej truhle sa ustanovil zasa ten čierny pes a
         odprevadil ho až na hrob. A ten pes tam ostal na hrobe do večera, až všetci ľudia odišli. </p><p>Ráno prišiel mladý pozrieť: truhla vyhrabaná. Dal ju mladý bírešom zahrabať. Na druhý
         deň zasa bola vyhrabaná. Mladý dal nanosiť skália a dal truhlu zamurovať do jedného hájika.
         Ale toho mladého len svedomie trápilo. Zavolal najstaršieho bíreša a povedal mu: </p><p>„Ja odídem svetom, a ty rozdaj všetky peniaze chudobe, čo sú na povale, aj sebe nechaj,
         a daj obložiť hrob Julienkin a kríž daj postaviť na hrob a oň starosť maj!“ </p><p>A mladý sa dal svetom a nikdy ho viac nevideli. </p><p> </p><div class="footnotes"><br><hr align="left"><div class="footnote"><p><sup>[<a name="ftn.d56e8579" href="#d56e8579" class="para">158</a>] </sup>Anna Belešová, 79-ročná, zo Žiaru nad Hronom (Tekovský Sv. Kríž nad Hronom;
               Tekov), 4. októbra 1900. Polívka IV, 556 — 558.</p></div><div class="footnote"><p><sup>[<a name="ftn.d56e8585" href="#d56e8585" class="para">159</a>] </sup><span class="emphasis"><em>filiálka</em></span> — filiálna obec (dcérocirkev), je pridružená k
               farskej obci (matkocirkvi), pretože nemá pri kostole faru</p></div><div class="footnote"><p><sup>[<a name="ftn.d56e8633" href="#d56e8633" class="para">160</a>] </sup>zámocky &gt; zámocký pán</p></div><div class="footnote"><p><sup>[<a name="ftn.d56e8651" href="#d56e8651" class="para">161</a>] </sup><span class="emphasis"><em>kort</em></span> — korbáč</p></div></div></div><div class="chapter" lang="sk"><div class="titlepage"><div><div><h2 class="title"><a name="d56e8668"></a>Potrestaný pán</h2></div></div><div></div></div><p> </p><p>
         <sup>[<a name="d56e8675" href="#ftn.d56e8675" class="footnote">162</a>]</sup>
      </p><p>Bola jedna vdovica v Selešťanoch<sup>[<a name="d56e8681" href="#ftn.d56e8681" class="footnote">163</a>]</sup> a mala dvoch synov a chodieval tam k tej vdovici jeden žobrák nocovať. </p><p>Ten žobrák prišiel raz k jednému pánovi a tam si pýtal almužnu. Hodil ten pán tomu
         žobrákovi grajciar, a to sa tomu žobrákovi videlo málo, tak mu žobrák vyhodil dva
         grajciare. Tomu pánovi sa to za potupu videlo, že mu žobrák dal dva grajciare naspäť.
         Povedal: </p><p>„Počkaj, huncút!“ Dal vytiahnuť dereš a dal žobrákovi šesť palíc. </p><p>Aj ich ten vydržal. Potom vstal žobrák z dereša a povedal pánovi: </p><p>„Pane, o tretí deň ma čakaj, na hostinu ti prídem!“ </p><p>Ten žobrák tašiel k tej vdovici do Seleštian, a tá mala dvoch synov. Keď k tej vdovici
         prišiel, synovia neboli doma. A opýtal sa: </p><p>„Kdeže sú tí vaši synovia?“ </p><p>„Jaj, starý otec, ďaleko sú tí.“ </p><p>„A kdeže sú?“ </p><p>„Tam a tam kosia, ďaleko.“ </p><p>„Ale len mi povedzte kde, na ktorej strane. Veď ich ja nájdem.“ </p><p>Tak tašiel a našiel ich chytro. Keď prišiel k nim, kde kosili, povedal ten žobrák: </p><p>„No, chlapci, poďte so mnou.“ </p><p>„A kde, starý otec?“ </p><p>„Netrápte sa nič, len poďte so mnou, ja vám tak dobre spravím, čo naveky aj vašej
         famílii bude osožiť.“ </p><p>Ale oni sa predsa obávali, nechceli ísť. </p><p>„Poďte, chlapci, so mnou, veď chcem dobre!“ </p><p>Ale jeden povedal: </p><p>„Ja, starý otec, nepôjdem, lebo neviem kde.“ </p><p>Ale mladší povedal: </p><p>„Vejmeno božie, starý otec, ja pôjdem s vami.“ </p><p>A ten starý brat nešiel.<sup>[<a name="d56e8731" href="#ftn.d56e8731" class="footnote">164</a>]</sup>
      </p><p>Potom tašiel žobrák s tým mladším synom do Jánovských hôr.<sup>[<a name="d56e8737" href="#ftn.d56e8737" class="footnote">165</a>]</sup>
      </p><p>Prišli tam do tých hôr, prišli k jednému veľkému bralu ako kostol. Tam odvalil žobrák
         jeden kameň z brala, kde boli dvere do brala. Ten čeľadník bol v strachu. </p><p>„No, syn môj, ja tajdem do tejto diery a vyvediem jedného šarkana von z tej diery.“ </p><p>Keď ho vyviedol von, dal na toho šarkana kantár aj sedlo a potom ho nechal pred tou
         dierou, a on, žobrák, išiel do diery. A potom mu povedal: </p><p>„Chlapec môj, keď zakričím z tej diery, žeby ti na koni bol kantár aj sedlo, žeby si
         hotový bol! Po tretí raz zakríknem, aby si na koni bol, a sa ber!“ </p><p>Keď tretí raz zakríkol, už ten šarkan vnohách bol. Pod Jánovskými horami sa strhol
         oblak, stala sa povetrica.<sup>[<a name="d56e8753" href="#ftn.d56e8753" class="footnote">166</a>]</sup> A tá povetrica bol ten šarkan s tým čeľadníkom a tomu pánovi, čo dal žobráka
         biť, tá povetrica všetok kaštieľ, aj pole, všetko so zemou strepala. </p><p>Tak žobrák prišiel k nemu na tretí deň na hostinu. </p><p> </p><div class="footnotes"><br><hr align="left"><div class="footnote"><p><sup>[<a name="ftn.d56e8675" href="#d56e8675" class="para">162</a>] </sup>Mišo Podobný, 81-ročný, zo Senohradu (Hont), 30. septembra 1900. Polívka V, 190 —
               191.</p></div><div class="footnote"><p><sup>[<a name="ftn.d56e8681" href="#d56e8681" class="para">163</a>] </sup><span class="emphasis"><em>Selešťany</em></span> — obec neďaleko Modrého Kameňa</p></div><div class="footnote"><p><sup>[<a name="ftn.d56e8731" href="#d56e8731" class="para">164</a>] </sup>A ten starý nešiel &gt; A ten starý brat nešiel</p></div><div class="footnote"><p><sup>[<a name="ftn.d56e8737" href="#d56e8737" class="para">165</a>] </sup><span class="emphasis"><em>Janovské hory</em></span> — tiahnú sa od Šiah na maďarské územie</p></div><div class="footnote"><p><sup>[<a name="ftn.d56e8753" href="#d56e8753" class="para">166</a>] </sup><span class="emphasis"><em>povetrica</em></span> — víchrica</p></div></div></div><div class="chapter" lang="sk"><div class="titlepage"><div><div><h2 class="title"><a name="d56e8764"></a>Kapsa, potras sa!</h2></div></div><div></div></div><p> </p><p>
         <sup>[<a name="d56e8771" href="#ftn.d56e8771" class="footnote">167</a>]</sup>
      </p><p>Bol jeden chudobný gazda, mal trošku žita. Začal ho viať, prišiel vietor a vzal mu ho.
         Jeho žena mu povedala: </p><p>„Hybaj, hľadaj vietor!“ </p><p>A on ho našiel v jednom jarku. Tam sa obšíval.<sup>[<a name="d56e8781" href="#ftn.d56e8781" class="footnote">168</a>]</sup> Pýtal sa ho: </p><p>„Čo bys’ rád?“ </p><p>A on ho prosil, že je chudobný, aby mu vynahradil žito. Vietor mu povedal: </p><p>„Tu máš túto kapsu a len povedz: ,Kapsa, potras sa!‘ a ona ti dá, čo budeš chcieť.“ </p><p>On sa poďakoval. Išiel z radosti domov. Prišiel domov, sadol za stôl, povolal svojich
         osem detí a povedal: </p><p>„Kapsa, potras sa!“ </p><p>Kapsa sa potriasla, všelijaké jedlá boli na stole. S veľkou radosťou jedli všetci. </p><p>Keď sa dobre najedli, prišlo žene na rozum, aby povolali na hostinu kňaza. Kňaz prišiel,
         dobre sa najedol, napil a potom hovoril: </p><p>„Vieš čo, Martinko, požičaj mi tej kapsy aspoň na tri dni, ja ti ju donesiem, len chcem
         ukázať mojej gazdinej, že ja navarím aj bez ohňa, aj bez ohniska.“ </p><p>Gazda mu ju požičal. </p><p>Kňaz, keď mal kapsu, povolal hosťov zo všetkých strán na nedeľu, aby sa zišli k nemu. </p><p>Medzi tým časom tri dni ušli. Martin gazda ťažko čakal jeho kapsu. Na tretí deň išiel po
         ňu. Farár mu hovorí: </p><p>„Načo ti je? Mne to treba skorej. Ja mávam hostí. Tu máš pol chleba, iď domov. Už kapsu
         nedostaneš.“ </p><p>Žena, deti plačú doma a hovoria: </p><p>„Ty si vina, načo si dal!“ </p><p>Žena hovorí: </p><p>„Iď za vetrom, pýtaj druhú!“ </p><p>Muž poslúchol svoju rebrinku.<sup>[<a name="d56e8823" href="#ftn.d56e8823" class="footnote">169</a>]</sup> Išiel k vetru a pýtal druhú kapsu. Vietor mu hovorí: </p><p>„Ja som ti povedal, nechváľ sa s tým nikomu. Ty si si povolal bohatého na hostinu. Pýtaj
         si, nech ti dá odmenu!“ </p><p>Gazda veľmi prosil: </p><p>„Zmiluj sa, vetríček, nado mnou aj nad mojimi deťmi, ešte mi len jednu daj!“ </p><p>Vietor sa nad ním zmiloval, dal mu jednu kapsu. On z radosti išiel domov, povolal ženu,
         deti, aby sadli za stôl. Položil na stôl kapsu a hovorí: </p><p>„Kapsa, potras sa!“ </p><p>Kapsa sa potriasla, vybehlo deväť kyjakov z nej, začali biť všetkých dokopy, veľký krik
         sa tam stal. Deti kričali a žena nadovšetko. Vybehli von, kyjaky sa schovali naspäť. </p><p>Gazda vzal kapsu pod halenu, išiel do fary. Farára našiel v jeho izbe. Pýtal kapsu,
         alebo jeden osúch za ňu, lebo gazdiná akurát piekla osúchy lekvárové. Farár išiel vziať
         osúch. Kapsa bola na kline. </p><p>Za ten čas, pokiaľ bol farár pri peci po osúch, Martin kapsu vytiahol pod halenou, a tú
         vzal z klina, a s tými kyjakmi založil na klin. Schoval tú a čakal farára. </p><p>Farár príde dovnútra, pozrie na klin, vidí kapsu. Nič zlého nemyslel. Dal mu osúch a
         hovorí: </p><p>„Ty chňup, viac mi nechoď! Hybaj robiť, kapsa je moja! Už si za ňu vyplatený!“ </p><p>Martin vedel, čo má. Z radosti opustil faru, lebo mal kapsu pod pazuchou. Povedal
         zbohom, išiel domov. Domov prišiel, najedli sa, napili a čakali, čo farár vykoná s jeho
         kapsou. </p><p>Farárovi prichádzali hostia, nedal variť nič. Povedal gazdinej: </p><p>„Ja som prichystal všetko. Nestar sa ty nič.“ </p><p>Keď bolo dvanásť hodín, hostia posadali za stôl. Pán farár doprostriedku položil kapsu
         na stôl: </p><p>„Kapsa, potras sa!“ </p><p>Kapsa sa potriasla, vybehlo deväť kyjakov z nej: farárov hosťov mlátiť. Bili ich
         všetkých. Všetci kričali na kočišov: </p><p>„Zapriahaj, zapriahaj, lebo nás pobijú!“ </p><p>Boli im malé dvere, museli kachľami povybehúvať a kričali: </p><p>„Nikdy my sem na hostinu nepôjdeme, lebo nám tu všetkým hlavy poprebíjali!“ </p><p>Pán farár zaniesol kapsu naspäť a nikdy viac sa nepýtal po druhej kapse. </p><p> </p><div class="footnotes"><br><hr align="left"><div class="footnote"><p><sup>[<a name="ftn.d56e8771" href="#d56e8771" class="para">167</a>] </sup>Mária Bieliková, rod. Švecová, z Topoľčianok (Malé Topoľčianky, Tekov), 24.
               septembra 1900. Polívka III, 434 — 435.</p></div><div class="footnote"><p><sup>[<a name="ftn.d56e8781" href="#d56e8781" class="para">168</a>] </sup><span class="emphasis"><em>vietor sa obšíva</em></span> — vyčasuje sa, vietor sa tíši</p></div><div class="footnote"><p><sup>[<a name="ftn.d56e8823" href="#d56e8823" class="para">169</a>] </sup><span class="emphasis"><em>rebrinka</em></span> — žena, manželka (žartovne)</p></div></div></div><div class="chapter" lang="sk"><div class="titlepage"><div><div><h2 class="title"><a name="d56e8872"></a>O hlúpom vlkovi</h2></div></div><div></div></div><p> </p><p>
         <sup>[<a name="d56e8879" href="#ftn.d56e8879" class="footnote">170</a>]</sup>
      </p><p>Išli furmani, viezli ryby a tam jedna líška bola pod bukom, čo sa nerušala. Tak oni, tí
         rybári, povedali: </p><p>„Vezmime ju a zoderme ju, tak budeme z nej mať kožku.“ </p><p>Tak teda oni ju položili na voz, tam k tým rybám. Líška bola živá, tak ona si tie ryby
         ponosila po jednej pod buk. </p><p>Prišiel k nej vlk a on od nej prosil, žeby mu dala z tých rýb. Ona mu dala jednu zjesť.
         A potom on ju volal, žeby pošla ukázať, kde tie ryby sú. </p><p>A tak ona ho zaviedla k jednej prierube.<sup>[<a name="d56e8893" href="#ftn.d56e8893" class="footnote">171</a>]</sup> Tak povedala: </p><p>„Vopchaj, vlčku, sem chvost do tej vody, ja budem hnať, tak sa ti nalapá!“ </p><p>On vopchal chvost, tak mu primrzol, a keď ho chcel vytiahnuť, tak sa mu odtrhol. A potom
         počal plakať. Hovorí: </p><p>„Vidíš, líštička, ako si ma podlo naviedla!“ </p><p>A potom ona: </p><p>„Neplač, vlčku, neplač, jest tam v dedine jedno veselie, tak pôjdeme tam na hostinu!“ </p><p>Tak oni tam vošli do komory, tam bolo mäso, beliše<sup>[<a name="d56e8912" href="#ftn.d56e8912" class="footnote">172</a>]</sup> a oni to pojedli, i popili, čo našli, a tak ten vlčok, opitý, líške: </p><p>„Ja budem spievať!“ </p><p>A ona jemu: </p><p>„Ej, vlčku, nespievaj, bo by nás tu počuli a by nás zabili!“ </p><p>Ale on ju nepočúval, len spieval. Tak to svadobný otec začul, a on prišiel do komory a
         bil ho. Líštička sa schovala pod šopu, tak ona nebola bitá. Ona sa z neho dobre smiala.
         Gazda bežal za vlkom von a líštička vošla do chyže. A našla v koryte cesto, čo na chlieb
         bolo spravené. Tak ona sa pováľala po ňom, po tom ceste, a vyšla pod šopu. Tam sa pováľala
         po pazderí. Tak ona prišla potom k vlkovi a tak ona mu povedá: </p><p>„Vidíš, ako i mňa mocne bili, a zo mňa telo opadalo!“ </p><p>A tak oni potom už pošli k svojej diere do lesa. Vlčok sa veľmi na ňu hneval, a povedal,
         že ju zje. A chcel ju lapiť, ale ona uskočila do svojej diery. Vlčok len chodí kolo diery: </p><p>„Ja ťa zjem!“ </p><p>A líška podala mu koreň zo stromu, aby uchopil a povedala: </p><p>„Bláznivý vlk, uchop ma, ale nie za nohu, len za koreň!“ </p><p> </p><div class="footnotes"><br><hr align="left"><div class="footnote"><p><sup>[<a name="ftn.d56e8879" href="#d56e8879" class="para">170</a>] </sup>Anna Šalátová z Udavského (Zemplín), 18. júla 1898. Czambel § 199, 384</p></div><div class="footnote"><p><sup>[<a name="ftn.d56e8893" href="#d56e8893" class="para">171</a>] </sup><span class="emphasis"><em>prieruba</em></span> — diera vyrúbaná v ľade</p></div><div class="footnote"><p><sup>[<a name="ftn.d56e8912" href="#d56e8912" class="para">172</a>] </sup><span class="emphasis"><em>beliš</em></span> — plnený koláč</p></div></div></div><div class="chapter" lang="sk"><div class="titlepage"><div><div><h2 class="title"><a name="d56e8939"></a>Sedliak, vlk a líška</h2></div></div><div></div></div><p> </p><p>
         <sup>[<a name="d56e8946" href="#ftn.d56e8946" class="footnote">173</a>]</sup>
      </p><p>Išiel jeden sedliak do hory v zime na chudobných dvoch koňoch. Stretol ho vlk v hore: </p><p>„Ty, sedliak, ja ti z týchto koní jedného zožeriem!“ </p><p>Ale sedliak povedal vlkovi: </p><p>„Nechaj mi tieto kone oba, nech si toto drevo domov doveziem! Zajtra ti toho koňa
         dovediem, lebo nemám ani kúska dreva, tak by moja žena zamrzla doma. Ale zajtra ti ho
         dovediem.“ </p><p>Stretla líška sedliaka na ceste. Spýtala sa ho: </p><p>„Čo ti ten vlk rozprával?“ </p><p>Povedal sedliak: </p><p>„Že mi z týchto koní jedného chcel zožrať, ale ja som mu povedal, že mu zajtra dovediem
         toho koňa, aby mi len to drevo dal na nich domov doviezť.“ </p><p>Líška povedala: </p><p>„Ty somár sprostý, bol by si ty vinovatý tomu vlkovi toho koňa dať zjesť! Ale počúvaj,
         čo ti ja poviem, ale ty musíš na mňa dať pozor! Ja budem v tej hore, keď ty prídeš s tými
         koňmi do hory. Aj so saňami príď. Ten vlk príde k tebe. Ja potom zavolám nad tebou: ,Čo je
         to za klát pri tebe, taký čierny, opálený ako vlk?‘ Vlk sa zdurí a povie ti: ,Vezmi ma na
         tie sane a odvez ma!‘“ </p><p>Sedliak teda išiel do hory a tak bolo, ako líška rozprávala. Keď už vlk bol na tých
         saniach, líška zavolala na sedliaka: </p><p>„Či ti je už na saniach?“ </p><p>Zavolal sedliak: </p><p>„Už je hor!“ </p><p>„Také kláty aj zapínajú,“<sup>[<a name="d56e8981" href="#ftn.d56e8981" class="footnote">174</a>]</sup> povedala líška sedliakovi. </p><p>„Zapni ma,“ povedal vlk, „ale nie veľmi tuho!“ </p><p>Líška sa ho pýtala: </p><p>„Či je už zapiaty ten klát?“ </p><p>Sedliak odpovedal: </p><p>„Už je!“ </p><p>Teraz líška zavolala: </p><p>„Do takých klátov aj sekeru zatínajú!“ </p><p>Vlk povedal: </p><p>„Zatni, ale nie veľmi, len tak, aby si aj zahnal tú sekeru, ale aby si mi neublížil!“ </p><p>Ale sedliak zaťal tak, až mu hneď bachory vyšli. Líška zavolala: </p><p>„Či už si zaťal tú sekeru do toho pňa?“ </p><p>Sedliak zavolal: </p><p>„Už som zaťal!“ </p><p>Líška zavolala: </p><p>„Hybaj teda domov s tým klátom!“ </p><p>Spýtal sa sedliak, keď vyšiel z tej hory s tým zabitým vlkom, čo bude žiadať líška za
         to, čo tomu koňovi ochránila život. Ona povedala, že jej má jedného barana došikovať za
         mesto. A sedliak povedal, žeby si ona išla k nemu vybrať, akého ona chce. Líška povedala,
         že ona sa bojí mestských psov, ale žeby jej on doniesol tavon za mesto, akého on vyberie.
         Sedliak povedal, že však jej on vyberie čo najlepšieho. </p><p>Porozprával muž žene, čo sa mu v hore prihodilo. Žena jeho povedala: </p><p>„Ty somár, mužu, vezmi do vreca jedného lebo dvoch z týchto psov a vynes tavon za mesto,
         kde ťa bude líška čakať! Tam tých psov pusť, nech si ich vezme!“ </p><p>Sedliak vzal psov obidvoch a nesie ich za mesto, kde ho líška čakala. Sedliak povie
         líške: </p><p>„Tu si, líška?“ </p><p>Ona odpovedala: </p><p>„Tu, čakám ťa.“ </p><p>A sedliak povedal: </p><p>„Doniesol som ti dva, nielen jedného!“ </p><p>„Pusť ich teda von, nech si z nich zachutnám!“ </p><p>Teda sedliak pustil tých psov von z toho vreca. Psi hnali líšku za ten čas, kým ju o
         život nepripravili. </p><p>Takto žena napravila muža na dobrú cestu a ochránila koňovi život. </p><p> </p><div class="footnotes"><br><hr align="left"><div class="footnote"><p><sup>[<a name="ftn.d56e8946" href="#d56e8946" class="para">173</a>] </sup>Michal Péricht, 52-ročný, zo Sebechlieb (Hont), 11. júla 1903. Posiaľ neuverejnený
               rukopis z pozostalosti S. Czambla v Národnom múzeu v Martine.</p></div><div class="footnote"><p><sup>[<a name="ftn.d56e8981" href="#d56e8981" class="para">174</a>] </sup><span class="emphasis"><em>zapínať</em></span> — upevniť náklad na voze popinkom (tyčou) ap.</p></div></div></div><div class="chapter" lang="sk"><div class="titlepage"><div><div><h2 class="title"><a name="d56e9046"></a>Či za dobré sa treba dobrým odmeniť</h2></div></div><div></div></div><p> </p><p>
         <sup>[<a name="d56e9053" href="#ftn.d56e9053" class="footnote">175</a>]</sup>
      </p><p>Išiel jeden mlatec na mlatbu, stretol jedného vlka. A ten vlk povedal: </p><p>„Hej, kde ty tajdeš?“ </p><p>„Tajdem ja na mlatbu!“ </p><p>„A máš ty aj vrece? Skry ma do toho vreca!“ </p><p>„A prečo to chceš, aby ťa ja skryl do toho vreca?“ </p><p>„Preto, lebo mňa honci naháňajú a chcú mňa zabiť. Ale keď ma ty ochrániš, ja sa ti za to
         dobre odmením!“ </p><p>Ten ho vzal do toho vreca a išiel naproti nim, naproti tým honcom. Tí sa ho spýtali: </p><p>„Nevidel si jedného vlka stadeto ísť?“ </p><p>On povedal: </p><p>„Nie!“ </p><p>Honci ho prešli. </p><p>Povedal mlatec vlkovi: </p><p>„Ja ťa už naďalej neponesiem, lebo už honci prešli!“ </p><p>Pustil ho z vreca von. </p><p>„No, teraz čo mi dáš za to?“ ten mlatec povedal. </p><p>„Inšie nič,“ povedal vlk, „ja ťa zožeriem!“ </p><p>Povedal mlatec: </p><p>„Nuž tak? Za dobre ja zle mám očakávať?“ </p><p>Vlk povedal: </p><p>„Za dobre nikdy dobre nečakaj!“ </p><p>„Ale,“ povedal mlatec, „dočkaj ešte, vlčku, nech stretneme dakoho, čo nám ten povie,
         koho stretneme!“ </p><p>Stretli potom jedného psa bez zubov a krivého. Opýtal sa mlatec psa: </p><p>„Psíčku, či je to ozaj tak, že za dobre nikdy dobré nemá človek očakávať?“ </p><p>Opýtal sa pes: </p><p>„A prečo sa ty mňa na to spytuješ?“ </p><p>„Preto, lebo ja som tohto vlka život zachránil. Hnali ho honci a ja som ho do tohto
         vreca skryl, a povedal to, keď som ho ja von pustil, že mňa on zožerie.“ </p><p>„Pravda,“ povedal ten pes, „je to tak. Ja keď som bol mladý, ja som môjmu gazdovi
         chránil majetok a gazdovstvo, kým som bol mladý. Teraz, keď nevládzem zbojníkov od príbytku
         odohnať, teraz mňa gazda vyhnal preč. Tak za dobre nikdy dobre nečakaj!“ </p><p>Povedal vlk tomu mlatcovi: </p><p>„No, ja ťa už teraz zožeriem!“ </p><p>Ale mlatec povedal vlkovi: </p><p>„Poďme ešte ďalej, dakoho ešte stretneme!“ </p><p>Stretli ešte jedného koňa starého, krivého. Spýtali sa toho koňa: </p><p>„Koníčku, povedz nám ty, či za dobre voľakedy aj dobre človek má očakávať?“ </p><p>Povedal koník: </p><p>„Nikdy za dobré nečakaj dobré!“ </p><p>„A prečo?“ spýtal sa mlatec koňa. </p><p>Kôň odpovedal to: </p><p>„Lebo keď som ja bol mladý, mňa gazda rád mával. Vtedy som behal v hintove. Keď som bol
         starší, potom som musel ťahať i tkáčsky voz, aj mašinu mláťaciu, ale mašina mi zlámala
         nohu, tak gazda teraz mňa vyhnal, že som nie hoden ani za tú chovu! Tak už teraz musím
         tájsť, kde večne zahyniem!“ </p><p>Vlk zas povedal tomu mlatcovi: </p><p>„Vidíš, že za dobré, aj ten kôň povedal, nikdy dobre očakávať nemáš! Tak ja ťa už teraz
         na druhom raze zožeriem!“ </p><p>Ale mlatec povedal: </p><p>„Poďme, ešte tretieho dakoho stretneme, čo nám ten povie!“ </p><p>Stretli líšku. Spýtal sa mlatec: </p><p>„Líštička, povedz mi ty, či za dobré človek aj dobré má očakávať?“ </p><p>Líška sa spýtala mlatca: </p><p>„A prečo sa ty mňa to opytuješ?“ </p><p>„Preto,“ povedal mlatec, „ja som išiel do mlatby a mal som aj vrece sebou a tohoto vlka
         honci chceli zastreliť. On ma prosil, aby som ho do tohoto vreca skryl, žeby ho tí honci
         nezabili, že sa mi on za to dobre odmení! Keď prešli honci, pustil som ho z vreca von;
         povedal, že ma on zožerie! A ja som mu povedal, či za dobré zlým sa má on odmieňať?“ </p><p>Líška povedala, že ona neverí, že by ten vlk bol v tom vreci. Žeby ten mlatec otvoril to
         vrece a žeby proboval ten vlk do toho vreca sa stiahnuť. Vlk sa stiahol do vreca. </p><p>„No a ty mlatec,“ povedala líška, „uviaž to vrece a šmar na zem, vezmi tie cepy a probuj
         biť teraz, či sa bude dobre sypať z neho!“ </p><p>Líška potom povedala: </p><p>„Tak to je na svete, že sa má človek alebo aj vlk za dobré dobrým odmeniť!“ </p><p>Ak by sa ten človek nebol stretol s tou líškou, dozaista by bol ten vlk toho mlatca o
         život pripravil! </p><p> </p><div class="footnotes"><br><hr align="left"><div class="footnote"><p><sup>[<a name="ftn.d56e9053" href="#d56e9053" class="para">175</a>] </sup>Michal Péricht, 52-ročný, zo Sebechlieb (Hont), 11. júla 1903. Posiaľ neuverejnený
               rukopis z pozostalosti S. Czambla v Národnom múzeu v Martine.</p></div></div></div><div class="chapter" lang="sk"><div class="titlepage"><div><div><h2 class="title"><a name="d56e9168"></a>Spor havranov</h2></div></div><div></div></div><p> </p><p>
         <sup>[<a name="d56e9175" href="#ftn.d56e9175" class="footnote">176</a>]</sup>
      </p><p>Kde bolo, tam bolo, v sedmohradskom kraji, tam bol planý rok. Boli tam dva havrany:
         samica so samcom. Mali dvoje mladé a nemohli ich vychovať. Samec povedal: </p><p>„Idem ja do druhého kraja, ak je tam úroda, tam lepšie vyžijeme ako tu.“ </p><p>A on pošiel. Samica zostala s tými dvoma mladými tam. A jedno zdochlo, bo nemohla tá
         jedna samica vychovať dvoje mladé. </p><p>Havran samec o pár mesiacov sa vrátil nazad. Samec povedal, že jeho je ten mladý havran,
         čo zostal, samica, že to je jej. Ony sa samy nemohli s ním rozdeliť. A tak ony chceli, žeby
         im kráľ právo odsúdil. Ale ony nevedeli vravieť, tak ony len chodili za ním krákajúci, to
         jest škrečali. Či bol kráľ na lodi alebo na mašine, alebo doma pri obede, tak mu všade na
         obloku krákali. Kráľ nevedel, čo ony chcú. Dal po krajine rozhlásiť, že kto mu to povie, čo
         ony chcú, tie dva havrany, tomu dá pol kráľovstva i svoju princezu za ženu. </p><p>O pár dní sa poschodilo veľké panstvo, králi, dôstojníci, a ako oni tam o tom reč mali,
         tak tie havrany na oblok prišli a zas krákali. A vtedy jeden pán, čo im rozumel, toto
         povedal kráľovi: </p><p>„Najjasnejší kráľu! Tieto dva havrany chcú, žeby im odsúdili právo. Ony, havrany, mali
         dve mladé a v tom kraji, kde ony boli, bol planý rok. Samec sa odobral do druhého kraja
         hľadať ľahšiu výživu. Ako pošiel, jeden havran mladý zdochol. Ako sa navrátil samec nazad,
         ony sa na tom vadili, ktorému ten mladý zostal. Ony teda chcú, žeby im kráľ odsúdil, čí je
         mladý: či havrankin, či havranov. Ona povedala, že mladé je jej, bo ona ho pokotila, a on
         povedal, že on mu bol otec. Ona povedala, že ona ho nielen pokotila, ale i vychovala!“ </p><p>Vtedy kráľ odpovedal, že už je vykonané. </p><p>„Kto ho vychoval, tak je toho mladé!“ </p><p>A vtedy tie tri havrany zas všetky skrákali; mladý sa pobral so samicou a obidvaja
         odleteli svojou stranou, a havran sám. </p><p> </p><div class="footnotes"><br><hr align="left"><div class="footnote"><p><sup>[<a name="ftn.d56e9175" href="#d56e9175" class="para">176</a>] </sup>Andrej Majoroš, 54-ročný, z Geče (Abauj), 24. júla 1905. Czambel § 174, 338 —
               339.</p></div></div></div><div class="chapter" lang="sk"><div class="titlepage"><div><div><h2 class="title"><a name="d56e9200"></a>Zrno</h2></div></div><div></div></div><p> </p><p>
         <sup>[<a name="d56e9207" href="#ftn.d56e9207" class="footnote">177</a>]</sup>
      </p><p>Jeden človek zašiel do jednej hory a do jedného hlbokého potoka prišiel. Našiel jedno
         zrno a to zrno bolo toľké ako kuracie vajce. On nevedel, aké je to zrno. Videl, že je zrno,
         ale nemohol zvedieť aké: či žitné, či pšeničné a či jačmenné. On to zrno vzal. </p><p>Býval neďaleko kráľovského mesta. I s tým zrnom hneď sa predstavil ku kráľovi a ukázal,
         čo našiel. </p><p>Kráľ tiež nemohol zvedieť, aké je to zrno. Kráľ zavolal svojich mudrcov, aby hádali, čo
         je to za zrno. Nemohol žiaden z nich uhádnuť. Iba jeden z nich povedá, že on vie o jednom
         človekovi, čo je už hluchý i slepý od starosti a o dvoch paliciach chodí, žeby ho zavolali,
         že on možno rozhodne, čo je to za zrno. </p><p>I zavolali ho. I prišiel. I pýtali sa ho najprv, koľko mu rokov. On im odpovedal, že sto
         dvadsať. Spýtali sa ho, či nevie dačo o tom, aké je to zrno na stole. </p><p>On povedal, že on nevie, ale žeby šli po jeho otca a dovedali sa ho. </p><p>„Či vy máte ešte otca?“ </p><p>On im povedal: </p><p>„Mám. Chlap je lepší, ako som ja. Ja chodím o dvoch paliciach a dobre nepočujem, ani
         nevidím, ale môj otec chodí o jednej palici, lepšie počuje, lepšie vidí ako ja.“ </p><p>I poslali po toho otca. I prišiel. I chlap bol lepší naozaj. Spýtali sa ho, koľko mu
         rokov. On im odpovedal, že sto päťdesiat. </p><p>„Či by ste neuhádli, aké je to zrno na stole?“ </p><p>On im odpovedal: </p><p>„Nie, ale pošlite po môjho otca. Ten možno bude vedieť.“ </p><p>Spýtali sa: </p><p>„Ešte i vy máte otca?“ </p><p>On im odpovedal tak: </p><p>„Môj otec je lepší chlap, ako som ja. Ja chodím o palici, a môj otec bez palice. Lepší
         chlap je ako ja.“ </p><p>I poslali poň. </p><p>I on prišiel. Spýtali sa ho: </p><p>„Koľko vám rokov?“ </p><p>On: </p><p>„Sto osemdesiat.“ </p><p>Oni: </p><p>„Či by ste nevedeli, aké je to zrno na stole?“ </p><p>On povedal: </p><p>„Viem! To je zrno žitné. Ja som sa z toho chleba dosť najedol. Aj samé zrno miesto
         chleba som jedával.“ </p><p>Tí istí mudrci sa ho spýtali: </p><p>„Či by ste vedeli povedať, prečo ste vy lepší chlap ako váš syn a váš syn zas lepší ako
         jeho syn?“ </p><p>On: </p><p>„Viem! Keď som ja svoje mladé časy rástol, bola čistá pravda medzi svetom, a keď môj syn
         mladé časy rástol, počínala medzi svetom falošnosť, a môjho syna syn už vo väčšej
         falošnosti vzrástol. Už nemôže vedieť o toľkom zrne ako ja. Keď som ja mladým bol, bolo
         tak, keď zostala gazdovi zvyšná výživa, hanbil sa to predať, ale dal takému, ktorý nemal. A
         preto nás Pán Boh lepšie požehnával. Ako sa počala falošnosť medzi svetom, zmenšilo sa
         zrno, zmenšilo sa všetko a zmenšil sa aj vek človeka.“ </p><p> </p><div class="footnotes"><br><hr align="left"><div class="footnote"><p><sup>[<a name="ftn.d56e9207" href="#d56e9207" class="para">177</a>] </sup>František Vojt, 52-ročný, z Podbiela (Orava), 6. októbra 1905. Polívka IV,
               47.</p></div></div></div><div class="chapter" lang="sk"><div class="titlepage"><div><div><h2 class="title"><a name="d56e9273"></a>Psota</h2></div></div><div></div></div><p> </p><p> </p><p>Bol pár manželov, veľmi bohatí gazdovia. Mali statku, poľa, všetkého dosť a žili
         spokojne pri svojej dobrote. </p><p>Raz v Dohviezdny večer boli pri stole večerali a voľačo zrazu za pecou zakašlalo. Obozrú
         sa a vidia tam jedného starého človeka, už šedivého, ktorý sa spýta: </p><p>„Deti moje, ja som od Boha poslaný spýtať sa vás, či si žiadate, aby vám bolo dobre za
         mladi alebo na staré dni. Dám vám tri dni termín na rozmyslenie. Po troch dňoch sa vás zase
         prídem spýtať.“ </p><p>Za tieto tri dni si títo manželia medzi sebou rozmýšľali, ako Boh s nimi chce naložiť, a
         tak si rozmyslela i ona i on, že starčekovi dajú odpoveď, keď sa príde spýtať, aby im bolo
         lepšie na staré dni ako za mladi, bo že si za mladi beztak budú môcť zarobiť, a tak teda
         aby bolo dobre na staré dni. Prišiel termín. Po troch dňoch starčeka zase videli za tou
         pecou. On sa ich spýtal: </p><p>„Deti moje, ako ste si rozmysleli? Či za mladi, či na starosť aby vám bolo dobre?“ </p><p>Títo mu odpovedali: </p><p>„Starý otec, tak sme si rozmysleli, že kým sme mladí, skorej si zarobíme, a na staré dni
         nech nám bude lepšie!“ </p><p>Dal odpoveď starček: </p><p>„Dobre ste si rozmysleli.“ A zmizol. </p><p>O krátky čas, akýkoľvek statok mali, vyzdychal, na poli úrody zničili prívaly, kamence,
         dom zhorel, a tak onedlho boli prinútení všetko predať, čo ešte ostalo, a kým peniaze
         trvali, sa dosť biedne živili. Keď sa peniaze minuli, prinútení boli v čase letnom do hory
         na kôrky chodiť, a z tých predajom sa živili. </p><p>Keď už tak dlho na tie kôrky chodili, táto chudobná ženička ako pre seba, tak i pre
         svojho muža upiekla raz jeden posúšik, ktorý si v doline na jeden kŕč<sup>[<a name="d56e9303" href="#ftn.d56e9303" class="footnote">178</a>]</sup> položili a šli potom zase kôrky zbierať. Kôrok nazbierali a zniesli dolu z
         úboče. </p><p>Išiel tadiaľ po hradskej jeden gróf na koči, na štyroch koňoch a zastal pri nich. A
         spýtal sa ich: </p><p>„Čo tu robíte?“ </p><p>Títo mu vyrozprávali všetko zo svojho života, ako im bolo dobre, akým majetkom vládli, a
         naostatok z božieho dopustenia ako o všetko prišli. Gróf povedal na to: </p><p>„Predaj mi ty tú svoju ženu a budeš sa mať z čoho živiť.“ </p><p>Ale muž odpovedal: </p><p>„Ja svoju ženu nepredám, lebo spolu chceme žiť naveky.“ </p><p>Načo žena zamiešala sa a povedala: </p><p>„Predaj ma len, aspoň sa budeš mať z čoho živiť, a mne tiež azda bude dobre pri tom
         pánovi.“ </p><p>A tak pán dal mu za ženu sto dukátov a ženu vzal sebou. Chudobný človek uviazal svojich
         sto dukátov do hrnečnice<sup>[<a name="d56e9328" href="#ftn.d56e9328" class="footnote">179</a>]</sup> a položil ich na ten kŕč k posúšku a ku kôrkam. Ale mal ešte v úbočí nazbierané
         kôrky, išiel teda i po tie. Ale za ten čas čo sa stalo? Skapal i posúšik i peniaze a on
         zostal na holom. </p><p>Tu poviem, že gróf doviezol jeho ženu domov a urobil ju grófkou. </p><p>Chudobný muž, keď už peňazí nemal, a na kôrky už bol slabý chodiť, prinútený bol pustiť
         sa po žobraní. </p><p>Gróf dlho nežil a grófka ostala sama. Spomenula si hneď na svojho muža, či ešte žije.
         Vedela, že ak žije, zaiste už po žobraní chodí. Aby ho dákym spôsobom vyhľadala, dala
         vyhlásiť po celej krajine, že ona každú nedeľu vo svojom meste pred kostolom rozdávať bude
         almužnu a obedy pre žobrákov. A tu hneď z celej krajiny počali sa hrnúť ta žobráci. </p><p>Hneď v druhú alebo v tretiu nedeľu dostanovil sa ta aj jej muž, a ako po prvší raz, stal
         si na kraj. Grófka ho hneď poznala, a preto, keď druhým po jednom groši, jemu udelila dva
         groše a dostal dva obedy. Ostatní žobráci hneď sa oddali do neho, že tak a tak, ten bol tu
         len prvší raz a dostal duplovanú almužnu aj dva obedy. </p><p>V nasledujúcu nedeľu zase sa tak stalo. Jej muž dostal dva groše a dva obedy, a ostatní
         žobráci zase zle-nedobre na neho. </p><p>Ale grófka netrpela vadu žobrákov, dala poslať všetkých preč, iba toho svojho muža k
         sebe do kaštieľa zavolať dala. On sa už aj preľakol, čo to s ním bude, či azda dačo zlého
         urobil, a či čo? Ale len šiel a pustili ho pred grófku. </p><p>Ako prišiel dnu, kľakol na kolená a prosil za odpustenie, ak sa v dačom previnil. Ale
         grófka sa ho pýta: </p><p>„Prečo ty po žobraní chodíš?“ </p><p>On dal odpoveď: </p><p>„Pani veľkomožná, ja som dakedy dobrý gazda bol, mal som ženu, pokojne sme žili a mali
         sme všetkého dosť, statku i poľa, ale nás Pán Boh skáral a o všetko sme prišli. I svoju
         ženu som predal za sto dukátov, ale ani z tých požehnania nebolo. Zmizli mi a ja som vyšiel
         na žobrotu. A až k nim dostal som sa po žobrote.“ </p><p>„A či by si ty tú svoju ženu poznal?“ pýtala sa grófka. </p><p>„Poznal by ju, keby ju videl,“ odpovedal. </p><p>Ona na to odišla do druhej izby a preobliekla sa tam do tých istých hábov, ktoré bola
         mala na sebe, keď ju muž bol predal, lebo si ich bola odložila. A vyšla tak k nemu. </p><p>„Nuž, či som nie ja tvoja žena?“ spýtala sa. </p><p>On sa hneď zaradoval, lebo ju poznal a rozplakal sa od radosti. Obidvaja sa potom
         preobliekli do grófskych hábov a svoj starý vek, ako im bol ten žobrák predpovedal, až do
         smrti v hojnosti a dobrote dožili. </p><p> </p><div class="footnotes"><br><hr align="left"><div class="footnote"><p><sup>[<a name="ftn.d56e9303" href="#d56e9303" class="para">178</a>] </sup><span class="emphasis"><em>kŕč</em></span> — peň</p></div><div class="footnote"><p><sup>[<a name="ftn.d56e9328" href="#d56e9328" class="para">179</a>] </sup><span class="emphasis"><em>hrnečnica</em></span> — obrúsok, v ktorom sa nosí hrniec s obedom</p></div></div></div><div class="chapter" lang="sk"><div class="titlepage"><div><div><h2 class="title"><a name="d56e9367"></a>Husár a smrtka</h2></div></div><div></div></div><p> </p><p>
         <sup>[<a name="d56e9374" href="#ftn.d56e9374" class="footnote">180</a>]</sup>
      </p><p>Išiel jeden starý husár na dovolenku. Predtým neboli železnice. Musel ísť pešo. Ako bol
         unavený, prišiel do jedného lesa, sadol si pod jeden strom a tam odpočíval. Kúštik chleba
         si zajedol, čo mal so sebou, toho komisniaka.<sup>[<a name="d56e9380" href="#ftn.d56e9380" class="footnote">181</a>]</sup> Naraz prišiel k nemu jeden starý žobrák. Pozdravil sa mu a prosil ho: </p><p>„Daj mi kúsok chleba, bo som lačný.“ </p><p>Starý husár vďačne mu dal z toho komisniaka. Ako sa starý najedol, pýtal sa husára, čo
         za to žiada. Starý husár prosil čarodejné tri veci: pušku, husle aj mech. A zaraz pri ňom
         boli. A starý žobrák zmizol. Starý husár vzal pušku, husle i mech a pošiel ďalej. </p><p>Prišiel do blízkeho mesta. Tam boli v tom meste všade čierne zástavy vyložené na domoch.
         Pýtal sa husár v meste, čo to za novina, že tu toľko čiernych zástav je vyložených? Na to
         mu odpovedali: </p><p>„Náš kráľ s druhým kráľom vojnu drží a zajtra ráno všetko vojsko ide do vojny.“ </p><p>On sa oznámil, že i on chce ísť do vojny. Prijali ho vďačne. Chceli mu dať šaty, pušku,
         ale on vravel, že jemu nič netreba. A tak išiel popri vojsku poskakujúci a usmievajúci. </p><p>Mal pušku i mech i husle, — že jemu inšie nič netreba. Ako sa priateľ s nepriateľom na
         druhý deň schádzali, začal starý husár na husliach hrať. Najprv pomaly, tak začali
         nepriateľovi vojaci tancovať. Pustil potom do skoku, že vojaci vyskakovali vyše stromov. </p><p>Prosili sa nepriatelia, že už dosť tanca. Vtedy starý vojak chcel otvoriť mech, že ich
         všetkých do mecha vloží a tak potom postrieľa svojou puškou. Videl nepriateľ, že si
         neporadí nič, tak sa prosil, žeby bol pokoj. Husárov kráľ sa ho pýtal, čo chce za tú pomoc,
         tak že mu všetko dá. On nechcel nič, len jednu horu, a žeby tam bol za hájnika. Kráľ vďačne
         mu to dal. Vojak sa potom oženil a tú horu obhajoval. Raz pošiel do lesa. Prišla k nemu
         smrtka a povedala mu: </p><p>„Ber sa!“ </p><p>„Kde?“ </p><p>„So mnou!“ </p><p>„Ej, daj mi pokoj!“ </p><p>„Musíš!“ </p><p>„Musím? Daj mi ešte raz na husliach zahrať!“ </p><p>„To ti dovolím.“ </p><p>Vzal husle a začal hrať tak, že smrtka až vyše stromov vyskakovala. Smrtka sa mu
         prosila: </p><p>„Prepáč mi, nehraj na tých husliach!“ </p><p>„Neprepáčim,“ ešte lepšie hral. </p><p>Smrtka tak tancovala, až jej kosti pukali. On otvoril mech — dnu s ňou! Ona skočila do
         mecha a on rýchle zaviazal mech a vložil do pivnice i so smrtkou. </p><p>Pár rokov trvalo, že ľudia nemreli, bo smrtka bola v mechu. Raz sa vybral husár do mesta
         zamulatovať si. Jeho žena ostala doma. Chcela vedieť, čo je v tom mechu. Pošla, otvorila
         mech a z mecha vyskočila smrtka a utekala proti starému husárovi. Na druhý deň ho našli v
         snehu umretého. </p><p>Keby nebola žena rozviazala mech, tak by i dodneška bola smrtka v mechu. Neboli by
         umierali ľudia. Ale zato, že husárova žena vypustila z mecha smrtku, tak musíme umierať,
         každý — či bohatý, či chudobný, či kráľ, či žobrák. </p><p> </p><div class="footnotes"><br><hr align="left"><div class="footnote"><p><sup>[<a name="ftn.d56e9374" href="#d56e9374" class="para">180</a>] </sup>Andrej Kvaka z Postrednevsi, bytom v Maloveske (Šariš), 22. júla 1905. Czambel §
               166, 330 — 331.</p></div><div class="footnote"><p><sup>[<a name="ftn.d56e9380" href="#d56e9380" class="para">181</a>] </sup><span class="emphasis"><em>komisniak</em></span> — vojenský chlieb</p></div></div></div><div class="chapter" lang="sk"><div class="titlepage"><div><div><h2 class="title"><a name="d56e9430"></a>Ako vyhnali sedliaka z neba</h2></div></div><div></div></div><p> </p><p>
         <sup>[<a name="d56e9437" href="#ftn.d56e9437" class="footnote">182</a>]</sup>
      </p><p>Jeden sedliak rád by sa bol dostať do neba, i prišiel k dverám, prosil svätého Petra,
         žeby mu otvoril. I ten mu toľko dovolil, žeby aspoň koniec nosa tam urobil. </p><p>Keď mu tie dvere otvoril, sedliak sa obrátil chrbtom a tak chrbtom šiel napred do dverí
         a tak mal koniec nosa v nebi. A svätý Peter ho potom nemohol odtiaľ vyhnať, a tam ho
         nechceli, že je hriešny. </p><p>Potom pošiel svätý Peter k svätému Jánovi radiť sa, čo má s tým sedliakom robiť. Ten mu
         už potom povedal, žeby ho len vyhnal, ako môže. Ide nato zase Lukáš a tento mu naradil: </p><p>„Tomu sedliakovi boli zhynuli voly, keď bol ešte živý, nuž si zavolaj anjelov a pusť ich
         ponad bránu a nazad im otvor bránu a rozkáž im kričať: ,Voly, voly, sivé voly!‘“ </p><p>I ten sedliak, keď to počul od tých anjelov, nuž vybehol, že to tie jeho voly sú tam
         pred tou bránou. A Peter za ním chytro zaprel. A viac ho potom tam nazad nepustil. </p><p> </p><div class="footnotes"><br><hr align="left"><div class="footnote"><p><sup>[<a name="ftn.d56e9437" href="#d56e9437" class="para">182</a>] </sup>Jano Jänký, vicerichtár zo Zázrivej (Orava), 30. júna 1900. Polívka III, 413 —
               414.</p></div></div></div><div class="chapter" lang="sk"><div class="titlepage"><div><div><h2 class="title"><a name="d56e9453"></a>Zakliate vojsko pod Sitnom</h2></div></div><div></div></div><p> </p><p>
         <sup>[<a name="d56e9460" href="#ftn.d56e9460" class="footnote">183</a>]</sup>
      </p><p>Išiel jeden muzikant z muziky z Močiara.<sup>[<a name="d56e9466" href="#ftn.d56e9466" class="footnote">184</a>]</sup> Pod Sitnom ho stretol jeden pán. Spýtal sa ho, kde bol. Že bol na hraní na
         Močiari. Opýtal sa ho pán, či by nešiel k nemu do služby. Muzikant sa vyhováral, že má doma
         ženu, deti, že nemôže. Naveľa ho pán napravil, aby zostal v službe. </p><p>Zaviedol ho potom do jedného veľkého dvora, do zámku pod Sitnom a ukázal mu robotu, čo
         bude robiť. Do šiestich maštalí ho zaviedol, v každej bol jeden kôň. Každý kôň mal susák<sup>[<a name="d56e9474" href="#ftn.d56e9474" class="footnote">185</a>]</sup> v maštali a v ňom ovos. A v každom susáku bol železný kôl aj lopata. Pán
         povedal sluhovi, aby koňovi dával, za koľko lopát ktorému patrí. A ktorý by nechcel žrať,
         aby ho železným kolom bil. Do jednej maštale, ktorá bola zatvorená, zakázal mu ísť, aby tam
         nikdy nešiel. Človeka tam nikdy nevidel. Býval v izbičke samotný a živnosť si vždy našiel. </p><p>Jeden z tých koní nevládal zožrať svoju porciu, a preto ho naveky bil tým kolom. Raz mu
         povedal ten kôň: </p><p>„Nebi ma toľko, však som ja bol dakedy tvojim predkom pánom pri cestách! Ja ti za to
         voľačo poradím. Už ti neďaleko vyjde rok. Bude ti dávať ten pán zlato, striebro, ale ty
         neber nič, len z tohto ovsa si pýtaj. Tento ovos sú peniaze, čo sme z chudoby nadreli,
         teraz ho musíme žrať.“ </p><p>Raz tašiel do tej dvanástej maštale pozrieť. Bol zhrdzavený bľach na nej. Keď skrútol
         kľúč, zoškripel. V tej maštali bolo mnoho vojska na koňoch. Jeden na kraji bol veľmi
         staručký, driemal. Ako zoškripel kľúč, roztvoril oči a zavolal: </p><p>„Či už?“ </p><p>A on, sluha, povedal: </p><p>„Ešte nie!“ A zavrel dvere a zamkol. </p><p>Potom mu vyšiel už rok. Zavolal ho ten pán, u koho slúžil, že ho ide vyplatiť. A že ak
         chce, žeby zostal aj na druhý rok. Ale sluha, že nezostane. Tak ho zavolal k výplate.
         Spýtal sa ho, čo žiada. Žiadal si za tri lopatky ovsa. Pán mu to nechcel dovoliť, ale
         naveľa mu len dal. Ale mu ešte pridal aj zlatý pohár, aj nôž zlatý, aj vidličky. </p><p>Keď vyšiel stade a prišiel domov, z toho ovsa boli dvadsiatniky a dukáty a z toho pohára
         konské kopyto. Nôž a vidličky: rebrá. </p><p>Keď už bol bohatý, nechodil na muziku a zabudol aj na tých zakliatych vojakov. Tí sú
         ešte aj teraz v tej dvanástej maštali, ak ich voľakto druhý neoslobodil. </p><p> </p><div class="footnotes"><br><hr align="left"><div class="footnote"><p><sup>[<a name="ftn.d56e9460" href="#d56e9460" class="para">183</a>] </sup>Štefan Ondruš, 60-ročný, z Babinej (Zvolen), 13. júla 1903. Polívka V, 251 —
               252.</p></div><div class="footnote"><p><sup>[<a name="ftn.d56e9466" href="#d56e9466" class="para">184</a>] </sup><span class="emphasis"><em>Močiar</em></span> — obec neďaleko Banskej Štiavnice</p></div><div class="footnote"><p><sup>[<a name="ftn.d56e9474" href="#d56e9474" class="para">185</a>] </sup><span class="emphasis"><em>susák</em></span> — drevená truhlica na obilie alebo krm</p></div></div></div><div class="chapter" lang="sk"><div class="titlepage"><div><div><h2 class="title"><a name="d56e9501"></a>Keď chodil kráľ Matej po krajine…</h2></div></div><div></div></div><p> </p><p>
         <sup>[<a name="d56e9508" href="#ftn.d56e9508" class="footnote">186</a>]</sup>
      </p><p>Matej kráľ chodil po svete a stretol jedného chudobného človeka, a to bol metliar. A
         pýtal sa ho: </p><p>„Akého si ty remesla?“ </p><p>Ten povie: </p><p>„Ja som metliar.“ </p><p>„No vieš čo, prídeš do toho a do toho mesta o tri týždne a donesieš za voz metiel a
         každú metlu dáš za päťdesiat grajciarov a ja kúpim samú prvšiu od teba, a lacnejšie nesmieš
         dať žiadnemu.“ </p><p>Tak metliar aj prišiel do mesta, aj metly popredal, po päťdesiat grajciarov každú. A tak
         metliar zbohatol a ho kráľ aj obdaroval. </p><p> </p><p>* </p><p> </p><p>Kráľ Matej išiel raz cez pole, tam sedliak oral. Pýtal sa ho: </p><p>„Či máš sluhov?“ </p><p>„A ver mám, jeden pár!“ </p><p>Potom kráľ išiel k nemu do dvora a tam rúbali sedliakovi sluhovia drevo. A on, kráľ
         Matej, prišiel tam, a sedliak ho nepoznal. Tak vybil z dvora kráľa Mateja, lebo si myslel,
         že je to voľáky lušták.<sup>[<a name="d56e9539" href="#ftn.d56e9539" class="footnote">187</a>]</sup> Povedal mu: </p><p>„Hybaj aj ty drevo rúbať a nosiť, netrč tu darmo, darebák!“ </p><p>O pár týždňov prišiel Matej kráľ zasa k nemu a ukázal mu prvý címer<sup>[<a name="d56e9549" href="#ftn.d56e9549" class="footnote">188</a>]</sup> kráľovský a potom mu povedal: </p><p>„Vidíš, koho si bil, koho si z domu vyhnal? Žeby si ty vedel teraz, že som ja kráľ
         Matej!“ </p><p>A dal ho zavrieť. </p><p> </p><div class="footnotes"><br><hr align="left"><div class="footnote"><p><sup>[<a name="ftn.d56e9508" href="#d56e9508" class="para">186</a>] </sup>Paľo Nemec, 76-ročný, z Hontianskych Tesár (Hont), 27. septembra 1900. Polívka V,
               228.</p></div><div class="footnote"><p><sup>[<a name="ftn.d56e9539" href="#d56e9539" class="para">187</a>] </sup><span class="emphasis"><em>lušták</em></span> (z maď.) — špinavec, lenivec, darebák</p></div><div class="footnote"><p><sup>[<a name="ftn.d56e9549" href="#d56e9549" class="para">188</a>] </sup><span class="emphasis"><em>címer</em></span> (z maď.) — znak, erb</p></div></div></div><div class="chapter" lang="sk"><div class="titlepage"><div><div><h2 class="title"><a name="d56e9562"></a>O bačovi, čo učil pánov jesť</h2></div></div><div></div></div><p> </p><p>
         <sup>[<a name="d56e9569" href="#ftn.d56e9569" class="footnote">189</a>]</sup>
      </p><p>Bol jeden kráľ a ten kráľ sa vybral na poľovku. A ten kráľ sa stratil od svojich
         kamarátov. Tak ďaleko do lesa išiel, až zablúdil. A nemohol sa so svojimi kamarátmi zísť.
         Zašla ho noc. A chodil toľko po lese, až videl svetlo. A to tam bol košiar. A on išiel tam,
         psi naňho skočili. Prišiel bača a psov odduril. Kráľ sa pýta: </p><p>„Prosím vás, či by ste ma neprenocovali? Ja som sa stratil od svojich kamarátov. Teraz
         blúdim po lese a nemôžem nijakým koncom trafiť!“ </p><p>Dobre. Bača narichtoval večeru pre svojich juhásov. Aj kráľa zavolali na tú večeru. Dali
         mu varechu do ruky, aby jedol s nimi, a že lačný bol, ani sa veľmi neodmáhal. </p><p>Išiel s nimi na tú večeru. Ako oni jedli, tak on začal zvrchu syrové zberať. A môj bača
         raf ho po ruke a povie: </p><p>„A čo nežrieš z kraja ako i druhí?“ </p><p>Kráľ na to nič nepovedal. Bol ticho. Ale to si dobre zamerkoval. </p><p>A potom ráno vstali. Ako obyčajne, juhási išli podojiť ovce a prišli nazad do koliby.
         Každý vzal svoj črpák žinčice a vypil. A potom dali aj kráľovi. I on tak urobil. Kráľ
         prosil toho baču, žeby ho von z toho lesa vyšikoval. Ako ho vyšikoval, kráľ mu povedal: </p><p>„No, ďakujem ti za tvoju večeru aj za fruštik a zajtra sa narichtuj, a prídeš ku mne na
         obed. Bo ak neprídeš, to ťa dám obesiť!“ </p><p>A môj bača na druhý deň obliekol sa, vzal svoj opasok na seba, valašku do ruky a pobral
         sa do kráľovského dvora. </p><p>Ako tam prišiel, tam ho hneď privítali, bo už ho čakali. Tu bača príde pred kráľa a kráľ
         ho privíta. Obed nahotovený, kážu mu sadnúť za stôl, ale on sa hanbil, že ako on môže medzi
         takými pánmi obedovať? Ale kráľ mu povedal, žeby sa nehanbil. Že keď on sa nehanbil s jeho
         umastenými juhásmi jesť a v kolibe ležať, žeby sa ani on nehanbil za jeho stolom sedieť. </p><p>Bača sa osmelil, i sadol za stôl. Ako jedli druhí, tak jedol aj on. Priniesli pečienku
         na stôl, tak jeden z ministrov si vyberal z prostriedku pečienku. A bača neveľa meškajúc,
         vzal lyžku, kecol ho po ruke: </p><p>„A čo nežrieš z kraja?“ </p><p>Ale ten sa veľmi nahneval, že či jeho ešte jeden bača má po ruke biť? </p><p>Potom kráľ: </p><p>„Tomu pokoj! On má pravdu. Nech každý len to je, čo pred sebou vidí, nech nevyberá čo
         lepšie. I ja som to isté od neho dostal.“ </p><p>A tak ostal bača pred kráľom vychválený a už potom ho takým darom obdaroval, že už
         nepotreboval do svojej smrti viacej bačovať. </p><p> </p><div class="footnotes"><br><hr align="left"><div class="footnote"><p><sup>[<a name="ftn.d56e9569" href="#d56e9569" class="para">189</a>] </sup>Ján Panuška z Lučivnej (Spiš), 13. júna 1900. Czambel § 216, 436 — 437.</p></div></div></div><div class="chapter" lang="sk"><div class="titlepage"><div><div><h2 class="title"><a name="d56e9608"></a>O krvilačnej panej</h2></div></div><div></div></div><p> </p><p>
         <sup>[<a name="d56e9615" href="#ftn.d56e9615" class="footnote">190</a>]</sup>
      </p><p>Bol jeden kráľ. Oženil sa a vzal si veľmi pekné dievča. Kráľ musel tájsť do vojny a
         kráľovnú nechal doma. Nuž sa tak povodilo, kráľ tam odkapal, zabili ho vo vojne. Tak
         kráľovná ovdovela. </p><p>Bola za veľa rokov vdovicou. Tak už počala aj krásu tratiť. Tak ona, keď bola veľmi
         bohatá, aj to chcela, aby naveky aj pekná bola a aby nestarela. </p><p>Mala jednu frajcimerku, čo ju česala vždy. Ako ju raz česala, tak ju pokvákla a pani sa
         nahnevala na ňu. Chytila milú frajcimerku za vlasy a veľa ich vytrhla, takže tej panej
         vystrekla krv na ruku. Do rána si pozaväzovala a tá ruka jej veľmi pekná ostala od tej
         krvi. Tak si ona potom tak premyslela, milú frajcimerku zarezala a tou krvou z nej sa
         umývala. A to tak robila s frajcimerkami za veľa rokov. Každý mesiac dostala druhú
         frajcimerku a krvou z nich sa umývala, žeby naveky mladá a pekná bola. A nikdy nik nevedel,
         kde sa tam tie frajcimerky podievali, a preto nik nechcel už k nej ísť viacej slúžiť. Ona
         si dala aj mašinu spraviť na podobu ľudskú. A keď novú frajcimerku dostala, vypravila ju k
         tej mašine: </p><p>„Choďže mi ta po tie šaty!“ </p><p>A ako tam prišla, tak ju tá železná panička, tá mašina, hneď zarezala. A bol u nej jeden
         sluha aj so ženou, takí odprisahaní, ktorí tie mŕtvoly pratali. </p><p>Potom už nemohla nikoho dostať za tú frajcimerku, tak začas bola bez nej. Už sa hnevala
         na celý dom, že nemala krvi na umývanie, tak už potom aj toho sprisahaného sluhu so ženou
         vypovedala z domu von preto, že jej už nevedel frajcimerky nájsť. </p><p>Raz sa jej hodiny pohubili a tade išiel dáky mladý človek. Zavolala ho, žeby jej ako tie
         hodiny napravil. Ale ona dala mu napraviť tú mašinu. Ona tú mašinu do pivnice dala
         preniesť, žeby mŕtvoly lepšie mohla ukrývať. </p><p>Tomu, čo tie hodiny volala naprávať, tú mašinu dala reparovať; a ten jej potom tiež
         musel odprisahať, že tajnosť zachová a že za reparovanie dostane tri stovky. On mašinu
         vyhotovil a oddal. Ale platiť nechcela, ale ho u seba ako záreštovala. Chovali ho dobre. On
         potom premyšľoval, na čo je tá mašina. </p><p>Keď mu obed nosili, mládenec dovedúval sa, na čo je to a čo je to tá mašina, lebo bol
         zvedavý vedieť. Ten, čo mu obed nosil, povedal panej, že sa ten hodinár ustavične spytuje,
         na čo je tá železná panička. Tá pani sa bála, že ju zradí. Tak že ho ona veru nepustí. Ani
         ho stade nepustili. Dala potom zase došikovať tých istých, čo bola odohnala od seba a
         lepšiu plácu im sľúbila. Títo tašli potom sami hľadať novú frajcimerku, aj došikovali. </p><p>Ten hodinár mal verenicu, tak mu preto veľmi tvrdo bolo v tom väzení. Raz sa díva von
         oblokom a videl šikovať novú frajcimerku. A to bola jeho verenica. Premýšľal, ako by sa
         mohol s ňou dovrávať, lebo už vedel, na čo je tá železná panička. Tak, keď mu doniesli
         obed, dáku kartičku poslal na tanieri svojej verenici. A napísal, že ju prosí jeden mladý
         človek, aby prišla okolo siedmej večer k nemu, že by rád dovrávať sa s ňou. </p><p>Verenica, ako mladé dievča, poslala mu tiež kartičku, že sa jej to nepatrí prv, — druhý
         deň. </p><p>Tak ju on zas na druhý deň prosil, že bude veľmi nešťastná, ak nepríde. </p><p>Tak ona na druhý deň prišla. On jej povedal, že ju prosí, žeby prišla okolo desiatej k
         nemu a žeby aj dáky povraz doniesla, na dákych dvadsať-tridsať siah. Tak ona aj prišla. Aj
         doniesla ten povraz. </p><p>Keď bola polnoc a v dome sa utíšili, tak sa on pustil dolu aj s ňou. A tam bola studňa
         pod múrom a v nej cez vodu boli brvná, tak sa na tie brvná spustili. Dlho rozmýšľal, ako by
         z tej studne ušli. Dáko sa len vyslobodili a prišli potom do svojho mesta, skade boli. </p><p>Tak ráno u kráľovnej, keď zmerkovali, že tí dvaja ušli, stal sa krik po dome. Tak potom
         kráľovná toho mládenca vzala pred seba, čo hodinárovi obed nosil. A musel vyzradiť, že vera
         ten hodinár a frajcimerka posielali si kartičky. Ale že on nevedel, na čo to. Tak potom aj
         toho dala zmárniť. Aj to bol mladý, aj z toho čerstvú krv mala. </p><p>Ten hodinár s verenicou sa potom osobášili a šli k súdu a žalovali tú kráľovskú vdovicu,
         čo tie frajcimerky márnila. Od súdu tašli hneď k nej a dali do domu tajnú vartu. Aj vtedy
         mala frajcimerku a kázala sa česať. Tá ju vypletala, česala a povedala jej: </p><p>„Jaj, ako si ma zle učesala! Tajdiže,“ vraj, „po tie šaty aj po zrkadlo do tej izby, kde
         je železná panička, žeby sa pozrela!“ </p><p>Frajcimerka tašla tam, kde bola železná panička, a tam bola aj tá varta ukrytá, aj s tým
         hodinárom, čo ju reparoval. </p><p>Tak ako frajcimerka počala brať šaty aj zrkadlo, tak ju panička uchytila a strčila do
         tej mašiny. Ale varta hneď mašinu zastavila a frajcimerke sa nič nestalo. </p><p>Hneď potom kráľovnú polapali, aj tých dvoch, čo frajcimerky donášali. Tak dali potom
         kráľovnú na kusy posekať, aj tých dvoch, čo jej pomáhali. </p><p></p><div class="footnotes"><br><hr align="left"><div class="footnote"><p><sup>[<a name="ftn.d56e9615" href="#d56e9615" class="para">190</a>] </sup>Judita Struhárová, rod. Rosiarová, 50 — 60-ročná, z Tisovca (Gemer), 18. októbra
               1900. Polívka V, 231 — 232.</p></div></div></div></div><div id="spodok"><script type="text/javascript">
						var pp_gemius_identifier = new String('dvY7yYsROA.qeUdVHK4K4MQ6j8L_RecG4wDFQdzp_pH.s7');
						</script><script type="text/javascript" src="http://services.sme.sk/meranie/genius/xgenius.js"></script><script src="http://www.google-analytics.com/urchin.js" type="text/javascript"></script><script type="text/javascript">
							_uacct = "UA-167461-5";
							urchinTracker();
						</script></div></body></html>