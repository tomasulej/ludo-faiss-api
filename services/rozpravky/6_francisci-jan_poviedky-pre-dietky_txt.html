<html><head><meta http-equiv="Content-Type" content="text/html; charset=windows-1250"><style type="text/css">
	     .digitalizator {align:center}
				body { font-family: Georgia, "Times New Roman", Times, serif; font-size: 10pt;        background-color: white; color: black;
				margin: 0px; }

				p { margin: 0 0 10px 0; text-align:justify; text-indent: 1cm}
				. digitalizator {align:center}
				.chapter {margin-bottom: 50px; line-height: 1.7em;}

				table { font-size: 9pt }

				.othercredit h3 {font-size: 9pt;}

				.othercredit {background-color:silver}
				.copyright, .legalnotice {background-color:yellow;}
				.contrib {font-size: 11pt;}

				.title, .subtitle { color: navy }

				H1 a { color: silver }

				.programlisting, .programlistingco, .screen { background-color:#d0d0d0;                padding: 5pt; margin: 5pt}

				:hover { color: red; background-color:blue;       text-decoration: underline; }

				a { text-decoration: none; color: blue; }
				.navfooter, .navheader {background-color: #EEDDFF; }

				.chapter, .refentry, .book, .reference, .preface, .colophon { margin-left: 10pt; margin-right: 10pt; }
				hr {width:100px}
   </style><title>Ján Francisci: Poviedky pre slovenské dietky</title><meta name="generator" content="DocBook XSL Stylesheets V1.73.0"></head><body bgcolor="white" text="black" link="#0000FF" vlink="#840084" alink="#0000FF"><div id="hlavicka"><H1><a href="http://zlatyfond.sme.sk">Zlatý fond denníka SME</a></H1><H2>http://zlatyfond.sme.sk</H2></div><div class="book" lang="sk"><div class="titlepage"><div><div><h1 class="title"><a name="d56e1"></a>Poviedky pre slovenské dietky</h1></div><div><div class="author"><h3 class="author"><span class="firstname">Ján</span> <span class="surname">Francisci</span></h3></div></div><div><p class="othercredit"><span class="contrib">Digitalizátor</span>&nbsp;: <span class="firstname">Viera</span> <span class="surname">Studeničová</span>, <span class="firstname">Jaroslav</span> <span class="surname">Geňo</span>, <span class="firstname">Dušan</span> <span class="surname">Kroliak</span>, <span class="firstname">Monika</span> <span class="surname">Kralovičová</span>, <span class="firstname">Nina</span> <span class="surname">Dvorská</span>, <span class="firstname">Zuzana</span> <span class="surname">Berešíková</span>, <span class="firstname">Veronika</span> <span class="surname">Gubová</span></p></div><div></div><div></div><div></div><div></div><div></div><div></div><div><p class="copyright">Copyright © 2016 Zlatý fond denníka SME</p></div><div><div class="legalnotice"><a name="d56e20"></a><p>Tento súbor podlieha licencii \'Creative Commons Attribution-NonCommercial-NoDerivs
            2.5 License\'. Viac informácii na
            http://zlatyfond.sme.sk/dokument/autorske-prava/</p></div></div></div><div></div><hr></div><div class="toc"><p><b>Obsah</b></p><dl><dt><span class="bibliography"><a href="#bibliografia">Pôvodná publikácia</a></span></dt><dt><span class="chapter"><a href="#d56e119">Starý človek a dvanásť oviec</a></span></dt><dt><span class="chapter"><a href="#d56e178">Berona</a></span></dt><dt><span class="chapter"><a href="#d56e235">Pamodaj šťastia lavička</a></span></dt><dt><span class="chapter"><a href="#d56e382">Pani Mačíčka</a></span></dt><dt><span class="chapter"><a href="#d56e443">Zlatá priadka</a></span></dt><dt><span class="chapter"><a href="#d56e542">Hadogašpar</a></span></dt><dt><span class="chapter"><a href="#d56e609">Múdry Maťko a blázni</a></span></dt><dt><span class="chapter"><a href="#d56e683">Piatko a Pustaj</a></span></dt></dl></div><div class="bibliography"><div class="titlepage"><div><div><h2 class="title"><a name="bibliografia"></a>Pôvodná publikácia</h2></div></div><div></div></div><div class="biblioentry"><a name="d56e79"></a><p>[1] <span class="author"><span class="firstname">Ján</span> <span class="surname">Francisci</span>. </span><span class="title"><i>Poviedky pre slovenské dietky</i>. </span><span class="publisher"><span class="publishername">Kníhtlačiarsky účastinársky spolok. </span><span class="address"><span class="city">Turčiansky Sv. Martin</span>. </span></span><span class="pubdate">1871. </span><span class="pagenums">80. </span></p></div><div class="abstract"><a name="bibliograficke-poznamky"></a><p class="title"><b>Bibliografické poznámky</b></p><p>
            <span class="emphasis"><em>Poviedky pre slovenské dietky</em></span>
         </p><p>Vydáva Ján Francisci. </p><p>Sväzok 1. so štyrmi pôvodnými obrázkami </p><p>T. Sv. Martin </p><p>Kníhtlačiarsko-účastinársky spolok </p><p>1871 </p><p> </p></div></div><div class="chapter" lang="sk"><div class="titlepage"><div><div><h2 class="title"><a name="d56e119"></a>Starý človek a dvanásť oviec</h2></div></div><div></div></div><p> </p><p> </p><p>Počúvajte deti! idem vám rozprávať rozprávku, akej ste ešte nepočuli; aleže dajte pozor,
         aby ste si ju dobre zapamätaly. </p><p>Nuž mal raz jeden chudobný otec troch synov, s ktorými sa veľmi psotne živil. Hockedy ím
         prišlo tak, že si už ledva životy obrániť mohli. Tu raz zavolá otec všetkých troch dovedna
         a takto k ním prerečie: „Synovia moji drahí, my takto konečným koncom nenabudneme, ale
         musíme pohynúť, ak len inakším spôsobom nezaratujeme sa medzi ľuďmi. Ja som si to tak
         premyslel, aby dajeden z vás šiel do sveta, azda že dač vyslúži, čím si aspoň na čas biedu
         odtisneme. Čože vy poviete na to?“ — „Čože by sme poviedali,“ ohlásili sa synovia, „my
         pristávame na vás a pôjdeme trebárs aj všetci.“ — Ale ích otec nechcel pustiť všetkých
         naraz, že vraj čoby si on starý doma o samote počal. — Vypravili teda najskôr toho
         najstaršieho. </p><p>Ide ten najstarší syn, ide neboráčik dlho — a o živej duši nikde ani chýru ani slychu.
         Naveľa sa stretnul s jedným staričkým. „Kdeže ideš, syn môj, povedá, kde?“ — „„A veru,
         starý tatko, sme traja bratia v dome so starým otcom a veľmi sme chudobní, nuž som sa ja
         pustil do sveta hľadať si dáku službičku.““ — „Dobre, syn môj, dobre,“ povie na to
         staričký; „aj u mňa by sa ti našla služba, ak by si mal vôľu.“ — „„Nuž a čožeby ste mi dali
         za robotu?““ — „Nič inšie, syn môj, len dvanásť oviec pásť. Veď ovce pásť znáš?“ — „„Znám,
         starý tatko, znám.““ — „No, keď znáš, poď so mnou!“ A pobral sa za tým staričkým
         človiečikom. </p><p>Hneď na druhý deň pojal staričký sluhu a zaviedol ho k tým svojím dvanástim ovciam. „No,
         povedá, syn môj, toto sú tie moje ovce; taže mi ích, hľaďže, dobre pas a nepusť ích z očí;
         veď ti ja za tvoje ustávanie statočne zaplatím. A nezaháňajže ích dáko, len ích svobodne
         pusť, nech idú kde sa ím len páči, veď sa ti ony budú samy pásť. Tu máš túto kapsičku; tam
         si najdeš čo ti treba. A na ti aj túto píšťalku, na tej si môžeš preberať.“ </p><p>Sluha vyviedol tie ovce na pašu a pískajúci na píšťalke šiel len tak z nohy na nohu za
         ními, kadial sa mu rozpásaly, až pomaličky prišly ku jednej rieke. Tu milé ovce rozbehly sa
         rovno do vody a preplávaly na druhý breh. Sluha by bol rád za ními, ale sa mu nedalo: rieka
         bola široká a veľmi hlboká. Nuž tu v strachu o ovce pustil se do plaču, že čo bude robiť,
         keď sa mu nevráťa. Dlho chodil hore dolu brehom a pozeral smutný na druhú stranu. Potom sa
         prevalil na zem a pekne krásne zaspal a spal, spal, iba pred večierkom sa prebudil. Ako sa
         prebudil, prvé mu bolo pozrieť na druhý breh, a hľa! milé ovce blížily sa práve ku brehu i
         pekne krásne preplávaly nazpät. „Ach, chvala že ti milý pane Bože, keď ste sa mi len
         šťastne vrátily!“ Tak si vzdýchnul a veselo pískajúci šiel zase pomaly za ovciami až k
         samému domu. </p><p>Tu ho ten staričký už chvíľa vyzeral. „No, povedá, či si mi tie ovce napásol?“ — „„Veru
         som ích, starý tatko, napásol!““ — „Nuž a akože sa ti vodilo? Nože mi no dačo vykladaj!“ </p><p>Sluha vyrozprával všetko, ako sa mu vodilo: že pekne išiel pískajúci na píšťalke za
         ovciami až k jednej rieke; tam že mu ovce ces vodu prešly a ta kdesi odišly a on že nijakým
         činom prejsť nemohol; že potom veľmi plakal a v trapiech usnul a večer, keď sa prebudil,
         ovce už dobre napasené ces vodu prechádzať videl; ale že on veru nezná, kde sa tak dobre
         napásly, ani kde chodily. </p><p>„No dobre, syn môj, dobre;“ riekol staričký. „A teraz mi povedz, čo chceš za tú službu,
         lebo ti už rok vyšiel. Dám ti, čo si vyvolíš, či spasenie večné a či peňazí?“ — A sluha mu
         na to odpoviedal: „„Hej, starý tatko, veru by bolo treba aj toho spasenia večného; ale my
         sme veľmi chudobní, nuž nám dajde radšej len tých peňazí!““ — Nuž mu dal tých peňazí koľko
         si len uniesol. </p><p>Ako prišiel domov, všetci sa mu veľmi zaradovali, lebo vyslúžil pekný peniaz. </p><p>Nezadlho vypravili zas toho strednieho a tomu sa všetkým činom tak vodilo akokoľvek tomu
         najstaršiemu. </p><p>Na ostatok vybral sa aj ten najmladší a vravel: „Keď sa vám tak dobre vodilo, i ja ešte
         zkúsim šťastia!“ — Zachytil sa tou istou cestou, ktorou chodili jeho bratia a idúci
         rozmýšľal i tak i tak, ako mu to bude v tom svete. Zrazu stretne sa aj on s tým staričkým
         človiečikom. </p><p>„Kdeže ideš, syn môj,“ rečie starec, „taký zamyslený, kde?“ — „„Ach kdeže idem, starý
         tatko; idem do sveta, hľadať si u dobrých ľudí dáku službičku. Doma sme traja bratia s
         otcom už starým a nemáme sa ako preživiť. Nuž už dvaja starší bratia boli v službe; každý
         doniesol peňazí; teraz ale zachytil som sa ja probovať šťastia.““ — „Dobre, syn môj,
         dobre;“ hovorí staričký. „Aj u mňa by sa ti našla služba, ak by si chcel prísť!“ — „„Ozajže
         by nechcel, ba veru chcel; len by som sa do takej práce rozumel, akú by ste mi dali.““ —
         „Či ovce pásť znáš?“ — „„Znám, starý tatko, znám.““ — „No, keď znáš, poď so mnou!“ — A
         zaviedol ho ta, kde býval. </p><p>Na druhý deň ráno pojal staričký sluhu a zaviedol ho k tým svojím ovciam. „No, povedá,
         syn môj, toto sú tie moje ovce. Dvanásť ích je, ako vidíš. Ta že mi ích dobre pas a nespusť
         ích z očí; veď ti ja statočne zaplatím. Ale ích dáko nezaháňaj, len ích pusť svobodne,
         kadial sa ím samým páčiť bude. A tu máš túto kapsičku aj s touto píšťalkou, pískaj si za
         ovciami. </p><p>Sluha zabral sa s ovciami a tie pekne šly v svojou cestou; ani sa mu nerozbehúvaly, ani
         nič a on len pomaly za ními pískajúci na píšťalke. Tu prišli k rieke a milé ovce schytily
         sa a rovno do vody. — Ale ten najmladší brat nerozmýšľal veľa. Chytro zachytil sa jednej
         ovci za runo a pekne krásne preplával s ňou na druhý breh. A zas len obďaleč pískajúci na
         píšťalke vykračoval za tými ovciami. </p><p>Čosi kamsi prišly ovce na jednu lúku a na tej lúke tráva taká až do pása a v nej plno
         oviec, ale také chudé, ako len tie chrty. „Ach, pomyslel si ten najmladší brat, milý mocný
         Bože, čože je to za príčina, že sú tie ovce také chudé v takejto utešenej tráve?“ A zas len
         šiel za tými ovcami; lebo sa tie tam ani neobzrely, ale, akoby ích bol na povrázku viedol,
         šly ďalej na druhú lúku, na ktorej trávička len veľmi malá riastla, ale musela byť veľmi
         užitočná, bo ovce čo sa na nej pásly, boly také krásne, také utešené, akoby ích z tisíc
         kŕdlov po jednej navyberal. Tu sa aj tých dvanásť oviec zastavilo a pásly sa, že to bola
         len milá vec na ne pozerať. A kde sa tie ovce len pohly, jedno veľmi milé vtáča všade
         poletúvalo nad ními. Keď sa tie ovce už napásly, obrátily sa samy od seba a pobraly sa
         pomaly tou istou cestou, ktorou boly prišly. Tak prišly zas k tej rieke a keď prechodily
         ces vodu, najmladší brat zachytil sa jednej za runo a tak prešiel na druhý breh. Pred samým
         večierkom navrátil sa s dobre napasenými ovciami domov. Staričký ho už chvíľa vyzeral. </p><p>„No, povedá, či si mi ovce dobre napásol?“ </p><p>„Veru, som ích, starý otce, chvala Bohu dobre!“ </p><p>„Nuž a či si môj príkaz zachoval? Akože sa ti vodilo? Nože mi no voľačo vykladaj!“ </p><p>„Ej veru som zachoval všetko tak ako ste mi prikázali; lebo som ja za ovciami všade len
         obďaleč pomaličky išiel.“ A potom vyrozprával všetko, ako sa mu prihodilo; ako sa prepravil
         ces tú vodu; ako tam prišli na tú lúku, kde tráva bujná, ale ovce chudé a že jeho ovce tam
         sa ani nezastavily; ako šly rovno na druhú lúku, kde bola tráva len maličká, ale sa ovce
         veľmi dobre napásly. A že ích naveky jedno veľmi utešené vtáča obletúvalo. </p><p>„No dobre, syn môj dobre,“ pochválil ho staričký; „spokojný som s tebou. Teraz mi už len
         povedz, čo si žiadaš za tú službu, lebo ti už rok vyšiel. Dám ti, čo si vyvolíš, či
         spasenia a či peňazí?“ </p><p>„Ach, starý tatko,“ povie na to sluha, „pravda že sme traja synovia s otcom už starým a
         sme veľmi chudobní; ale veď už starší bratia dačo vyslúžili, už sa azda dáko ta vyživíme:
         dajte vy mne len toho spasenia!“ </p><p>„Dobre, syn môj drahý,“ potľapkal ho staričký; „keď si žiadaš spasenia, máš ho mať, lebo
         si ty statočný človek, ktorému je spasenie viacej ako peniaze. A krem toho dostaneš ešte aj
         peňazí. Vidíš, syn môj drahý, ja som Kristus; tých dvanásť oviec čo si pásol, to sú moji
         dvanásti učedlníci; tá lúka s bujnou trávou je rozkoš svetská a tie chudé ovce na nej, sú
         synovia sveta tohoto; tá lúka s tou drobnou trávou je cnosť a tie utešené ovce sú ľudia
         statoční. Ako na tamtej lúke úžitku žiadneho niet, tak je na tejto druhej veliký. A to
         vtáča, čo ponad ovciami poletúvalo, som bol ja; lebo ja som s mojími učedlníkmi naveky.“ </p><p>Takto vykladal ten staričký človiečik. Potom požehnal toho najmladšieho brata a dal mu
         aj peňazí koľko si len uniesol. </p><p>Tak hľa, ten najmladší pre svoju statočnosť dostal aj spasenia aj peňazí a jeho bratia
         len peňazí, lebo sa tým len peniaze žiadaly. </p><p> </p></div><div class="chapter" lang="sk"><div class="titlepage"><div><div><h2 class="title"><a name="d56e178"></a>Berona</h2></div></div><div></div></div><p> </p><p> </p><p>Kde bolo, tam bolo, v sedemdesiatej siedmej krajine bolo, za červeným morom, za
         skleneným vrchom a za drevenou skalou, bol raz jeden kráľ, a ten kráľ mal jednu veľkú
         zahradu a v tej zahrade jeden strom, ktorému na krásu v celom svete páru nebolo. Ale sa
         kráľ z toho stromu žiadneho ovocia dožiť nemohol, čo ho veľmi mrzelo a mrzelo ho ešte
         vätšmi, že ani sám nevedel, ani mu nikto poviedať nemohol, či ten strom ozaj dakedy bude
         rodiť a jaké ovocie. Dosť sa on navodil i domácich i prespolných ten strom obzerať, že kedy
         a jaké ovocie bude rodiť; ale to veru ani jeden nevedel poviedať ani neuhádnul. </p><p>Naveľa dal potom z celej krajiny svolať zahradníkov, hádačov a múdrych ľudí. Zahradníci,
         hádačí a múdri ľudia sa sišli, strom obzerali, prezerali na všetky strany; ale veru žiaden
         nevedel ničoho poviedať. Iba jeden skrčený starček preriekol už ako na samý ostatok: „Akým
         ovocím ten strom obrodí: to z nás nikto neuhádne; lebo takého stromu niet viac na svete, a
         takého ovocia z nás ešte nikto nevidel. Ale vám poviem voľačo, čo som ešte ako malý
         chlapček od jedneho staričkého o tomto strome rozprávať počul, a dosial nikomu nepoviedal.
         Ten starý otec rozprával, že tento strom každú noc o jedenástej hodine pučí, o štvrť na
         dvanástu kvitne, o troch štvrťiach na dvanástu že na ňom zlaté ovocie dozrieva a o
         dvanástej že ho zavše niekto — ja neviem kto — pooberá.“ </p><p>Kráľ sa nad takouto novinou veľmi začudoval a zaradoval. „Ej“ — povedá — „toby veru
         zaslúžilo presvedčiť sa, či je to tak, a jestli je tak, to ovocie pooberať, veď je strom
         môj, i zahrada je moja. Len ktoby sa už teraz na to vzal? „Ja sa vezmem na to“ — odpoviedal
         chytro najstarší kráľov syn. A ostalo pri tom, že hneď na noc pôjde tie zlaté jabĺčka
         striehnuť. </p><p>Prišiel večer. Milý najstarší kráľov syn vybral sa do zahrady, vzal si hodne vína a
         pečene, jedol, pil a robil si dobrú vôľu, a zavše sa podíval na ten strom, že čo sa diať
         bude. Dlho nič, ani lístok na ňom nešuchnul. Iba raz bije jedenásta, tu vám strom začne
         puky vyháňať; bije štvrť, puky rozvíjajú sa v krásny kvet; bijú dve štvrte, kveť sa mení na
         malé lysklé bobuľky, bobuľky na vidom očí sa rozdúvajú a rastú, až o troch štvrťach
         premenia sa na utešené zlaté jablká a jablká zalygotajú sa jako slnce. </p><p>Milý kráľovský syn neveril svojím očiam, tak sa začudoval; ale keď už videl dorastnuté
         jablká, pobral sa, že ích ide pooberať. Len veru ale ako sa ku stromu sblíži, začne sa
         strašne blýskať, a ešte strašnejšie hrmeť, oblaky sa nashánajú, počne sa liať, a jeho
         ofúknul akýsi vetor, že hneď zaspal a ani nevedel či je na svete a či sa dakde podel.
         Neprebudil sa iba ráno, a keď sa prebudil, už strom bol do čista obraný, a o tom kto ho
         obral, ani chýru ani slychu. </p><p>Smutný šiel k otcovi a vyrozprával mu ako sa mu povodilo. — „No keď z teba nič“ povie
         jeho strední brat — „pôjdem ja striehnuť, kto na tú jabloň chodí; už ho ja musím dopáčiť.“
         — A kráľ na to privolil. </p><p>Keď sa mrkalo, strední brat bol už v zahrade pod stromom a hostil sa na pečenke a na
         koláčoch. Do jedenástej bolo všetko ticho. Ale jakonáhle udrela jedenásta, začal strom
         pučiť; ako udrela štvrť, puky začaly rozvíjať sa v krásny kvet; ako udrely dve štvrte,
         kvety premenily sa na malé lysklé bobuľky a bobuľky sa na vidom očima rozdúvaly a rástly,
         až o troch štvrťach zalygotaly sa krásne zlaté jablká po celom strome. Strední brat dlho
         nerozmýšľal, ale sa hneď pobral na strom, že ích ide pooberať. Tu sa vám strhne okolo
         stromu strašná zima, že až tak opekalo, mhla a tma zaľahla a do okola samý samučičkej ľad.
         Kráľovmu synovi sa nohy klzaly za každým krokom, že padal na zem. </p><p>Potom ho uspávajúci vetor ofúknul a on zaspal, akoby ho zarezal, a ráno, keď sa prebral,
         bol strom už do čista pooberaný. — I hanbil sa pred otca predstúpiť; ale čože mal urobiť; i
         vyrozprával všetko, ako sa stalo. </p><p>Kráľ sa i divil i mrzel; lebo už začal všetku nádeju tratiť, žeby dakto mohol
         dostriehnuť, kto tie zlaté jablká oberá. Tu predstúpil najmladší syn, o ktorého sa v dome
         nikto ani neobzrel, lebo sa nevedel vystatovať a ukazovať tak, ako jeho bratia, a naveky
         len s jednou píšťalkou sa zaoberal, na ktorej vedel veľmi utešene pískať. „Otec“ — povedá
         tento — „dovoľteže už teraz i mne ten strom strážiť, azdaj budem šťastnejší, ako moji
         bratia.“ „Čože by si ty — odpoviedal otec — „vykonal, keď tvoji starší bratia nič nemohli;
         daj si radšej svatý pokoj, ani ma nedomŕzaj.“ Ale najmladší syn neprestal otca prosiť a
         unúvať, kým len neprivolil. </p><p>Dobre, lebo nebarz. Vybere sa ten najmladší večer do tej zahrady a nevzal si ničoho, iba
         tú svoju píšťalku. Zastal si neďaleko toho stromu a preberal a pískal na píšťalke, že sa
         len tak ozývalo. Bije jedenásť, strom začne pučiť, a on si len píska; udre štvrť, kvet
         premieňa sa na drobné lysklé bobuľky, bobuľky rozdúvajú sa a rastú, až o troch štvrťach
         zalygotajú sa krásne zlaté jablká po celom strome a on si len píska a preberá na tej
         píšťalke zavše krajšie a krajšie. O dvanástej urobí sa šuchot a dvanásť holubov, bielych
         ako sneh, priletí na tú jabloň a premenia sa na krásne zlaté panničky a medzi nimi
         najkrajšia ích kňažna. Mladý kráľovský syn zabudol na píšťalku, zabudol i na zlaté jablká,
         tak sa zahľadel na tú nevídanú krásu. Krásne zlaté dievča oberalo zlaté jablká, a keď ích
         pooberalo, sišlo dolu k najmladšiemu kráľovskému synovi a takto prehovorilo k nemu: „Do
         teraz som ja chodila oberať zlaté jablká, ale teraz prišiel už na teba poriadok; ja som ích
         oberala na polnoc a ty ích budeš oberať na samé poludnie.“ — „A ktože si ty, čože si ty?“
         opýtal sa kráľovič. — „Ja som Berona z Čierneho mesta,“ odpoviedala ona a zmizla. Milý
         šuhaj dlho díval sa za ňou a na strom, akoby ešte tam bola; ale tej tam veru nebolo a
         nebolo. </p><p>Keď sa spamätoval, pustil sa domov. A keď doma otca zazrel, ešte zďaleka volal mu
         uradovaný v ústrety: „dostriehol som, dostriehol som a všetko viem.“ Otec sa veľmi
         začudoval a zaradoval. „Dostriehol si?“ — povedá — „nuž a kdeže más zlaté jabĺčka?“ —
         „Zlatých jabĺček ja ešte nemám; ale som dostriehol a budem mať i zlaté jabĺčka. Jedno
         utešené zlaté dievča, volá sa Berona z Čierneho mesta, chodila ích oberať každú noc o
         dvanástej; ale ích teraz už ja budem oberať každý deň na poludnie, tak mi poručila Berona.“
         Uradovaný otec len potľapkával syna po pleci a chválil ho, že sa tak dobre zadržal a tešil
         sa zlatým jabĺčkom že ích bude mať.“ </p><p>Starý kráľ sa len radoval a tešil, a jeho najmladší syn len oberal tie zlaté jabĺčka
         každý deň na poludnie a oberal ích za istý čas. Ale sa stal akýmsi zamysleným, nikde nemal
         pokoja, nič ho netešilo, ani tie zlaté jabĺčka, zo dňa na deň bol utrápenejším a to všetko
         preto, že jednostaj len na Beronu myslel. Do času sa tešil, keď šiel zlaté jabĺčka oberať,
         lebo sa nazdal, že pri ních asnáď uvidí Beronu; ale keď z toho nič nebolo, domrzely ho i
         zlaté jabĺčka a neprestal otca unúvať, aby ho pustil do sveta. Kráľ dlho nechcel pustiť
         najmladšieho syna do sveta, lebo sa mu stal najmilším; ale naposledok ho len prepustil, že
         azdaj, keď sa vráti, bude veselším. A milý králevič, kadenáhle mal otcovo privolenie, hneď
         sa vybral z domu. Vzal si jedneho sluhu, seba i sluhu dobre ozbrojil, opatril sa potravou,
         odobral sa od rodičov a od bratov, sadol na koňa a šiel vo meno Božie, kam ho dve oči
         viedly. — — </p><p>Naši putovníci len šli a putovali cez hory, vody a polia, cez krajiny a morá a tak
         preputovali ďaleký široký svet od kraju do kraju — a o Čiernom meste a o krásnej Berone
         ešte ani chýru ani slychu. Už sa i unávili, zo všetkého vytrovili a ešte len putovali vždy
         ďalej a ďalej, že dakde predca aspoň chýru o nej počujú. Napokon prišli do jedneho zámku. </p><p>Pani toho zámku bola Ježibaba, a jej dcéra bola zlatá Berona. Keď prišli do zámku,
         Ježibaba ím vyšla v ústrety, pekne ích privítala a zpytovala sa čo hľadajú? „Prišli sme“ —
         odpoviedal kráľovič — „opýtať sa, či tu nechyrovať o Čiernom meste a o zlatej Berone?“ —
         „Ba veru chyrovať, deti moje“ — odpoviedala Ježibaba — „ej chyrovať, chyrovať. Berona chodí
         každý deň napoludnie sem do mojej zahrady kúpať sa, a tam sa môžete s ňou sísť ak chcete.“
         — Ježibaba zavoňala, že to bude vohľač, preto sa mala tak pekne k ním; ale viacej ničoho
         nedala znať na sebe. </p><p>Približovalo sa poludnie a mladý kráľovič poberal sa do zahrady. Keď to Ježibaba
         spozorovala, zavolala sluhu na stranu a pekne ho zaobšila, žeby, povedá, i on šiel za pánom
         a usiloval sa skôr zazrieť zlatú Beronu ako jeho pán, a žeby tak urobil, ako mu prikáže, že
         ho ona za to obdaruje. A potom mu dala píšťalku a doložila: „Keď prvýraz Beronu zazrieš,
         zapískni na píšťalke, aby tvoj pán skôr ku kňažne bežal.“ Ako dohovorila, poslala ho za
         pánom do zahrady. Mladý kráľovič prechádzal sa sám po zahrade a sluha vyzeral zlatú Beronu.
         Udre dvanásta hodina, tu ztrepoce dvanásť holubov, bielych ako sneh, nad stromami, všetky
         premenia sa na dvanásť utešených panničiek, a medzi ními zalygotá sa medzi stromami zlatá
         Berona ako slnce. Sluha sa zahľadel na tú krásu a takmer i zabudnul na to, čo mu stará
         poručila; ale po chvíli zpamätal sa a zapísknul. Ako zapísknul, mladý kráľovič hneď zaspal
         akoby ho zarezal a prebrať sa nemohol. Zlatá Berona prišla k nemu, milo sa naň podívala a —
         odišla. Keď odišla, kráľovič sa naraz prebudil, a keď mu sluha vyrozprával, že zlatá Berona
         už tam bola a že naňho milo pozerala, dorážal na sluhu, že prečo ho neprebudil. Sluha síce
         tiež ľutoval, že sa mu s pánom tak povodilo; ale o píšťalke nepoviedal ničoho. </p><p>Na druhý deň, keď kráľovič do zahrady sa zberal, Ježibaba zase zavolala sluhu, dačo mu
         pošuškala do ucha, dačo mu vtisla do hrsti a podala mu píšťalku. Sluha už dobre vedel, z
         ktorej strany prichodí Berona, nuž postavil sa hneď na tú stranu. Keď počul holuby
         ztrepotať a keď sa mu zalygotalo medzi stromami, hneď zapísknul na píšťaľke a jeho pán tuho
         zaspal. Berona prišla ku kráľovičovi, milým ale i smutným pozorom podívala sa naňho a —
         odišla. Keď sa kráľovič prebudil a počul, že Berona zase tam bola, mrzel sa veľmi i na seba
         že zaspal, i na sluhu, že ho nezabudil. Ale čože mal robiť? už sa stalo; umienil si teda,
         že už na tretí deň nezaspí čo by čo bolo. </p><p>I držal sa on ako len mohol najlepšie na tretí deň. Keď sa už chýlilo k poludniu odišiel
         do zahrady, prechodil sa sem a tam, oči si pretieral, a premáhal sa ako len znal, aby už
         predca raz mohol vidieť svoje potešenie. Ale to veru všetko nič neosožilo, lebo Ježibaba
         zase zviedla sluhu. Sotva sa zalygotala Berona medzi stromami, sluha mocne zapískal a jeho
         pán zaspal tak tuho, žeby ho bol mohol trebars na kusy rezať. Zlatá Berona prišla ku
         kráľovičovi, ľútostivo podívala sa na neho a poviedla : „Nevinná duša, ty spíš a nevieš kto
         ti je na prekážke vo tvojom šťastí,“ — a perly jej vypadly na miesto sĺz. Potom sa
         obrátila, natrhala kvieťa i so svojími družičkami a obsypala kráľoviča ními. Ešte raz jej
         perly vypadly zo zlatých očí a k sluhovi takto prehovorila: „Povedz tvojmu pánovi, aby si
         klobúk o jeden klinec nižšie zavesil a potom že ma dostane“ — v tom sa podívala ešte raz na
         kráľoviča a — zmizla. </p><p>Pán sa hneď zobudil a zpytoval sluhu, či zlatá Berona ešte tam nebola? a kde sa vzaly
         okolo neho tie krásne kvety? Sluha mu všetko vyrozprával, ako sa s plačom naňho dívala, ako
         ho tými kvetami obsypala a že mu odkázala, žeby si klobúk o jeden klinec nižšie zavesil, ak
         ju chce dostať. Kráľovič sa na to veľmi zasmútil a hlboko zamyslel. </p><p>Videl on že už takto z neho nič nebude, odišiel teda od Ježibaby a ustavične len na tom
         hlavu lámal, čoby to malo znamenať, čo mu Berona odkázala; ale nemohol ničoho uhádnuť. Až
         raz sa mu na ceste prisnilo, že sa mu zlatá Berona zjavila a takto prehovorila: „Poklial
         toho sluhu pri sebe máš, mňa nedostaneš, lebo je napravený a prekazí ti všetko.“ Vtedy on
         začal chápať, čo to má urobiť; ale kedy koľvek prišiel na tú myšlienku, že sluhovi hlavu
         zotiať, zavše sa mu znevidelo, človeka len tak ničponič zabiť; ale sa mu zase ani to
         nevidelo, že ho jeho vlastný sluha tak ničponič zrádza a trápi. Nuž nehal vec len pri
         starom. Až tu sluha začne svojho pána vždy väťšmi za nosom vodiť a zo dňa na deň mu vätšie
         prekážky robiť, a keď mu pán dohováral, dal sa sluha daňho. To pána rozpálilo, zchytí šabľu
         a mik! šelmu po grgu, že mu naraz hlavu odfrkla. Čierna krv a hnilá voda z neho vytiekla a
         telo zem prehltla. </p><p>Keď už bolo po sluhovi, išiel náš kráľovič sám ako prst a len šiel ďalej starými horami,
         rúdnymi cestami, až raz počuje strašný krik že sa tak hory ozývaly. Ide za krikom a pekne
         príde na lúčku, na ktorej traja čerti sa bili tak, že až kusy tela z ních fŕkaly. — „No
         čože sa tak trháte?“ opýta sa ích kráľovič.“ — „Rujeme sa na otcovskej odmrti“ —
         odpoviedali čerti. „Tu hľa, na tejto huni, na týchto krpcách a na tomto korbáči.“ — „Nuž
         ale ste vy blázni, na takej pletke sa ruvať“ — povie kráľovič. — „Hia!“ — skríkli čerti —
         „to sú, vidíš, také veci, že keď sa oblečiež do tejto huni, ani sám čert ťa nevidí; keď si
         tieto krpce vezmeš na nohy, hneď ťa vynesú do povetria; a keď týmto korbáčom pleskneš, hneď
         si tam, kde si pomyslíš. Každý chceme mať všetky try veci, lebo jedna bez druhej nič
         nestojí.“ — „No ja vás naraz podelím, len choďte všetci traja hore na tamten vrch a mňa i
         veci tu nehajte; kto odtial na znak, ktorý dám, ku mne prvý dobehne: ten dostane všetko.“
         Blázni čerti pristali a hybaj do vrchu. Za ten čas kráľovič vzal chytro huňu na seba,
         strčil nohy do krpcov, pleskol korbáčom a pomyslel si, aby naraz bol pred Čiernym mestom. V
         okamžení preletel ponad kraje, a ani sám neznal, iba keď zrazu zastál pred bránou Čierneho
         mesta. </p><p>Tu krpce zhodil, i huňu sňal zo seba a hneď ho zazrela jedna z tých dievčat, čo so
         zlatou Beronou chodievaly, a tá naraz bežala svojej panej oznámiť koho videla. Berona jej
         veriť nechcela, lebo nemohla pochopiť, akoby sa ten bol mohol tá dostať. Poslala druhú
         obzrieť čo je vo veci, i tu prišla s tým, že je veru tak. Poslala tretiu, i ta sa vrátila s
         tou istou novinou. Tu sa už sama Berona vybrala pred bránu. </p><p>Keď ta prišla a naozaj svojho najmilšieho tam uvidela, vypadly jej od radosti perly zo
         zlatých očí. Ale tu ti pribehli za ním i tí traja čerti a začali vreštať: „Daj nám čo je
         nie tvoje, daj nám huňu, krpce a korbáč.“ I hodil ím tie veci, oni si ích pochytali a
         odbehli preč. </p><p>Čistý od vecí diabolských uvítal sa kráľovič so zlatou Beronou. Ona ho hneď zaviedla do
         svojho palácu a povodila ho po celom svojom panstve. A keď ho povodila a trochu sa
         natešili, hneď sa i sosobášila s ním; on stal sa kráľom a ona žila s ním a panovali šťastne
         a dlho — sám pán Boh zná dokedy. — </p><p> </p></div><div class="chapter" lang="sk"><div class="titlepage"><div><div><h2 class="title"><a name="d56e235"></a>Pamodaj šťastia lavička</h2></div></div><div></div></div><p> </p><p> </p><p>Mal raz jeden vdovec jednu dcéru a táto dcéra rada chodievala do susedov či na priadky,
         čiže s dákou inakšou robotou ku susedinej dcére, lebo to bola jej kamarátka. Suseda bola
         vdovica a ľudia o nej hovorili, že je striga. Ale sa ona ku susedovmu dievčatu pekne
         ukazovala. Keď prišlo, pekne sa s ním shovárala a zavše ho i uhostila tu postruhníkami, tu
         jabĺčkami, tu zas inými dobrými vecmi: a za to ju milé ďievča veľmi rado videlo. </p><p>Raz ako tak prišlo na tie priadky, sadly si pod praslice a priadly; a striga pozre
         hamišne na dievčatá: „ej čiby vám“ — povedá — „deti moje pristalo bývať v jednom dome.
         Veďby si ty, dievka moja“ — hovorila ďalej k mladej susedke — „mohla tvojmu otcovi
         poviedať, žeby si ma vzal za ženu, i jemu sa zíde pomoc i mne, a vám by vedno tak dobre
         bolo že len no.“ Mladá susedka nič neodpoviedala, ale by rada bola bývala, keby kamarátkynu
         matku bola dostala za macochu. </p><p>Keď prišla domov, prehovorila k otcovi: „Otec, veďby ste sa vy mohli oženiť, veru by sa
         vám zišla pomoc a mne dobrá macocha. Mohli by ste si vziať našu susedu, tá by mi bola
         dobrou macochou.“ </p><p>„Ach dievka moja“ — odpoviedal otec — „o našej susede ľudia hovoria, že je striga: nuž
         akou že by ti tá bola macochou?“ — „Ach len že si ju vy otec vezmite, veru mi tá dobrou
         bude, veď to ľudia všeličo natárajú.“ </p><p>Takto si dievka otca nahovárala, až ho naostatok i nahovorila. Vzal si teda susedu za
         ženu. Ale čo sa stalo? Ešte nebolo dobre ani po svaďbe, už macocha začala svoju pastorkyňu
         namietať, a namietala ju tak, že by o nej nikdy nebola ani uverila. Ani jej jesť nedala ako
         sa svedčí, ale len na čriepok so psíkom; pošušky jej uváľala z popola a na šaty jej len
         také odmetky hodila, ktoré jej dievka už nosiť nechela. — Za to ale dievka strigina chodila
         vystrojená ako páva, mastných postruhníkov alebo iných lakôtok mala zavše plné vrecká, a
         obluda bola zlastná ako jej mať. Zavše prišla ku pastorkyni „Či vidíš“ — vraj — „aké ja mám
         pekné šaty, a ty nič; či vidíš aké ja mám postruhníky, ale ti z ních nedám.“ Nebožiatko
         pastorkyňa sa potom zavše iba rozplakala, dobre jej srdiečko od žiaľu nepuklo, šla k jednej
         studničke a tam plakávala. </p><p>Raz ako tak pri tej studničke plakala, prišiel k nej otec a takto ju oslovil: „vidíš
         vidíš, dievka moja dobre som ti ja hovoril, že ti tá nebude dobrou macochou. Ale je už raz
         tak, už teraz len trpelive znášaj čo ti pán Boh prisúdil.“ - „Ei tak, ej tak, ale nič to,
         veď si ja dáko spomôžem, pôjdem si hľadať dáku službičku a tak sa opatrím,“ odpoviedala
         rozplakaná dcéra. </p><p>Nezadlho vybrala sa do služby. Pýtala si od macochy, aby ju vypravila do tej služby; ale
         sa tá na ňa špatne zabidovala, že ako ju vraj má vypraviť, že či nemá dobré šaty, že či
         nemá ruky aby si dačo vyrobila. I nedala a nedala jej ničoho, iba tie handry, čo mala na
         sebe, a hodila jej ešte pár postruhníkov z popola uváľaných. </p><p>Takto vypravená odišla a šla kade ju dve oči viedly. Ako tak šla, prišla ku jednej
         lavičke. </p><p>„Pamodaj šťastia lavička!“ poklonila sa pocestná. </p><p>„Pamodaj i tebe dievčička“ — zaďakovala lavička. „Kdeže ideš kde?“ </p><p>„Idem si hľadať službičku.“ </p><p>„Ach prelož že ma prelož na druhý bok“ — prosila lavička. „Už mi od toľkých rokov ľudia
         potom jednom boku chodia a nikto ma nepreloží. Nože ma prelož, budem ti na dobrej pomoci.“ </p><p>Dievčatko lavičku preložilo a šlo ďalej. Ako tak šlo, prišlo k jednej hruške. </p><p>„Pamodaj šťastia hruštička,“ poklonilo sa dievča. </p><p>„Pamodaj i tebe dievčička,“ zaďakovala hruška. „Kdeže ideš kde?“ </p><p>„Idem si hľadať službičku.“ </p><p>„Ach strasže so mňa tie hrušky, stras, už ích zdržať nevládzem a nikto mi nepomôže, veru
         ti budem na dobrej pomoci.“ </p><p>Pocestná hrušku striasla, hneď jej obľahšelo a potom sa zabrala daľej. O chviľu prišla k
         jednemu bujačíkovi — čo sa na jednej peknej lúke pásol. </p><p>„Pamodaj šťastia bujačko.“ </p><p>„Pamodaj i tebe dievčatko, kdeže ideš kde?“ </p><p>„Idem si hľadať službičku.“ </p><p>„Nože ma no z tej lúky vyžeň, už sa od toľkých rokov tu pasem a nikto ma nevyháňa, veru
         ti budem na dobrej pomoci.“ </p><p>Bujačika z lúky vyhnala a potom šla ďalej. Ako tak šla, došla ku jednej peci, ktorá bola
         plná plnučičká ohňom, dobre sa nerozpukla. </p><p>„Pamodaj šťastia piecka.“ </p><p>„Pamodaj i tebe dievčička, kdeže ideš kde?“ </p><p>„Idem si hľadať službičku.“ </p><p>„Ach nože ty vyhrab zo mňa ten oheň, už od toľkých a toľkých rokov ustavične horí vo mne
         a nikto ho nevyhrabe, — budem ti na dobrej pomoci.“ </p><p>Hneď pri samej peci stálo ohrablo, pocestná ním oheň vyhrabala a potom šla ďalej. </p><p>Ide ide veľkými horami, starými cestami, až naostatok príde k jednemu samotnému domčeku.
         Vníde do toho domčeku, nikoho v ňom nenašla, iba jednu starú ženu, a to bola Ježibaba. </p><p>„Pamodaj šťastia gazdinka.“ </p><p>„Pamodaj i tebe dievčinka, kdeže si sa tu vybehala kde?“ </p><p>„Idem si hľadať službičku, nuž som sa k vám prišla ohlásiť či by ste ma nevzali do
         služby.“ </p><p>„Ej, ba veru ťa vezmem. Hľaďže, nič inšieho robiť nebudeš, len týchto jedenásť izieb
         každý deň vymetať — veď ti tu dobre bude; a tamto je hľaďže dvanásta; ale že mi do tej
         kuknúť nesprobuj!“ </p><p>„Ako mi rozkážete, nuž vám budem tak robiť“ — odpoviedalo dievča, a iba čo si trochu
         oddýchlo, hneď sa chytilo do roboty. </p><p>I vymetala ona tých jedenásť izieb vymetala každý deň od Boha a do tej dvanástej podívať
         sa jej ani na um nezišlo. Ale namnoho jej predca čudno prichodilo, že jej gazdina do tej
         dvanástej čo len kuknúť zabránila. Začala pokuse hádať že čo ona v tej dvanástej izbe mať
         môže, ale nič nevyhádala; potom začala premyšľovať akoby sa ona to dozvedela a naostatok si
         umienila že do tej dvanástej izby čo len jedným očkom nakukne. </p><p>Raz bola Ježibaba kamsi odišla, vari do kostola, a to bolo nášmu dievčatku po vôli. Keď
         myslela, že je Ježibaba už hodne ďaleko, hodila metlu do kúta, prikradla sa pomaly ku
         dverám, odchýlila ích len tak trošku, aby jedným očkom mohla dnu kuknúť. Nuž a čože videla?
         Čože videla! Na prostried izby stály try veľké kade. — Ej pomyslí si — — čože to môže byť v
         tých kadiach. Dvere vätšmi roztvorí a vidí! v jednej července, v druhej striebro a v tej
         tretej zlato. Už sa viacej zdržať nemohla, ale akoby jej bolo dačo šeptalo, skočila do toho
         zlata a celá sa v ňom okúpala a pozlátila — „aspoň vraj budem mať dáku pamiatku.“ Ale jej
         prišlo na mysel, že tam viacej nenabudne: i chytila sa v uteky a utekala ako jej len para
         stačila. </p><p>Dobre lebo nebarz. Príde tu Ježibaba z kostola. Chyže nepozametané, na dvanástej dvere
         roztvorené a v nej plno zlata po zemi narozlievaného. Hneď zbadala čo je vo veci. Iba
         uchytila železné hrebienky, sadla na trlicu a hybaj za ňou! A bola by ju pri tej peci pekne
         krásne i dochytila; ale pec pozlátené dievča prepustila a keď Ježibaba dochádzala,
         rozvalila sa a všetok oheň na ňu vykydla, v ktorom jej trlica na prach zhorela a i ona sa
         veľmi popálila. Pod tým časom naše dievča hodne odbehlo, ale ju Ježibaba pri bujačíkovi
         zase doháňala. Na šťastie sa bujačik do Ježibaby rozbehol a tak dlho ju naháňal, kým
         dievčatko ďaleko neušlo. Pri hruške ju zase dohonila, ale práve keď Ježibaba pod ňu
         dochádzala, hruška sa zvalila a len toľko že ju nezadávila. Kým sa Ježibaba zpopod hrušky
         driapala, to dievča bolo už hodne ďaleko. Pri samej lavičke sa obzre, tu Ježibaba zase za
         chrbtom. Len len že prebehla ces lavičku, Ježibaba za ňou, ale ako stúpila na lavičku,
         lavička sa prelomila a milá Ježibaba čľup! do vody po samé uši. Mala sa tam zadusiť. Ďalej
         ísť Ježibaba nesmela. Tu v zlosti začala vykrikovať: „Ty taká a taká, máš čas že som ťa
         nedostihla, lebo by som, či vidíš, týmito hrebienkami bola zlato z teba zdriapala.“ </p><p>Naše pozlátené dievča sa ani len neobzrelo, ale utekalo, až už pekne krásne dochádzalo
         domov. Keď dochádzalo, zaspieval kohúť na pánte: </p><p> </p><p>
         <div class="literallayout"><p><span style="white-space: pre;">Kukurikú
na pántiku!
naša kňahne
domov tiahne:
pred ňou cink,
za ňou blink!
</span></p></div>
      </p><p> </p><p>Neďaleko domu dievča zastalo a hútalo či má ísť domov a či nie. Len veru ona nešla
         domov, lebo sa bála macochy, ale šla ku tej studničke pri ktorej plakávala a sedela tam za
         drahný čas. </p><p>Naraz ju zazrela tá macochyna dievka, a ako ju spoznala, pribehla k materi „mamo mamo“ —
         povedá — „veď tá zo služby už prišla, a keby ste vedeli, všetka vám je zlatá.“ — „Ale čo ty
         nepovedáš, lenby si neplietla.“ — „A už vám tá tam sedí pri tej studničke.“ — Hneď pribehla
         k nej macocha a pekne okolo nej, že tak a tak aby len šla dnu do izby, že veď je tu doma, a
         to len preto, lebo chcela zvedieť kdeby sa aj jej dievka tak pozlátiť mohla. Sotva vnišla
         pastorkyňa do izby, všetko sa zaligotalo od nej a macocha ju začala vychvaľovať a svoju
         dievku haniť a hrešiť. „Tak je to — vraj — hľa! Kto do sveta ide a kto si vie zaslúžiť, ten
         má; ale ty nevieš nič, iba doma vysedúvať. Nože sa no vyber i ty dakde, aby predca i z teba
         dačo bolo.“ — „Eh“ — odvrkla jej dievka — „veď ja veru aj pôjdem, len nech mi povie kade
         mám ísť.“ </p><p>Pastorkyňa jej všetko vyrozprávala, kade a kam má ísť. </p><p>Nezadlho pripravila macocha pre svoju dievku pekné šaty, napiekla jej mastných
         postruhníkov a vypravila ju do služby. </p><p>Šla teda macochyna vlastná dievka do služby kade ju pastorkyňa upravila. </p><p>Ide ide a ako tak ide, príde k tej lavičke. Ani sa jej nepoklonila, a keď ju lavička
         oslovila aby ju na druhý bok obrátila, že jej bude na dobrej pomoci, pyšne odvrkla: „Eh
         čože by som sa ja s tebou zapodievala, veď ja mám dlhú cestu pred sebou.“ I neobrátila ju a
         neobrátila. Príde k tej hruške, ani tej sa nepoklonila, a keď ju hruška prosila, aby ju
         striasla, odpoviedala; „Čože by som sa ja tu s tebou bavila, veď ja mám inšiu robotu.“
         Prišla k bujačikovi, ani sa naň neobzrela, a tak prešla i popri peci. Nepoklonila sa
         nikomu, nepomohla nikomu, darmo sa jej prosily a darmo sľubovaly, že jej budú na dobrej
         pomoci. Na ostatok prišla i do tej hory a k tomu domčeku. Vníde doň a Ježibabu najde sedeť
         za stolom. </p><p>„Pamodaj šťastia gazdina!“ </p><p>„Pamodaj i tebe dievčina; kde že ideš kde?“ </p><p>„Prišla som sa k vám ohľásiť, či by ste ma nevzali do služby.“ </p><p>„Ej ba veru ťa vezmem, veď som ja i tak len samotná. Či vidíš, týchto jedenásť izieb mi
         budeš každý deň vymetať; aleže sa mi do tej dvanástej nesprobuj podívať, lebo beda tvojej
         koži!“ </p><p>„Dobre, gazdina, dobre, veď ja len podľa vášho rozkazu budem robiť“ — odpoviedala dievka
         a ostala tam. </p><p>Vymetá ona tých jedenásť izieb za istý čas vymetá, až sa jej naveľa zažiadalo zvedeť čo
         to môže byť v tej dvanástej.“ </p><p>Bola raz Ježibaba odišla do kostola. Tu si slúžka pomyslela, že teraz bude najlepší čas.
         Vezme klúče a dvere z ticha odomkne, a trochu ích odchýli. Tu vidí na prostred izby try
         veliké kade; roztvorí vätšmi a zhliadne v prevej kadi července, v druhej striebro a v tej
         tretej zlato. Sotva že ho zočila, poď! doňho celučičká celá taká aká bola, a tak sa v ňom
         napľačkala, že by jej šaty a vlasy bol mohol žmíkať. Potom z kadi vyskočila a hybaj v
         uteky! </p><p>Príde Ježibaba domov. Chyže nevyriadené a po všetkých zlato rozvláčené. Iba čo vykríkla:
         „Počkaj veď sa tebe zlata odnechce!“ uchytila železne hrebienky, sadla na ohrablo a poď! za
         ňou. </p><p>Pribehla tá dievka najskôr k tej peci, čo v nej naveky horelo. Tu sa pec rozvalila a
         všetok oheň sa pred ňu vykydnul, tak že sa z nej zlato do poly ztopilo. Pribehla k
         bujačikovi, bujačik ju začal klať a v ceste zastavovať, tak že ju Ježibaba pekne krásne
         spopáckala. Hneď sa do nej oddala, a železnými hrebienkami zlato z nej driapala. Potom ju
         pustila a zlato si sbierala. Kým Ježibaba zlato sbierala, dievka prebehla až ku hruške. Tu
         sa hruška na ňu zvalila a tak ju priklopila, že sa dlho z popod nej vysvobodiť nemohla.
         Medzitým dobehla Ježibaba a driapala z nej zlato, že jej krv len tak striekala. Zase
         odbehla dievka až ku lavičke, lavička sa pod ňou prelomila, tak že padla do vody a Ježibaba
         ju ešte naostatok železnými hrebienkami strašne doškriabala, že nebola ani človeku podobná.
         Horko ťažko vytiahla sa z vody a pobrala sa z nohy na nohu domov útekom a strachom celkom
         utrápená a hrebienkami na celom tele zranená. </p><p>Keď domov prichádzala, zaspieval kohút na pánte: </p><p> </p><p>
         <div class="literallayout"><p><span style="white-space: pre;">„Kukurikú
na pántiku!
naša kňahne
domov tiahne:
pred ňou pľušť,
za ňou lušť.“
</span></p></div>
      </p><p> </p><p>Nešťastníca bála sa ísť k materi, šla teda ku tej studničke a tak nariekala: „No veď som
         si ja vyslúžila! veď som ja schodila! len čo mi mať povie mne našťastnej nešťastnici!“ </p><p>Mať si dievku poznala po hlase. Pribehla naradovaná ku nej a volala ju do izby. „Veď že“
         — povedá — „poď dievka moja dnu do izby, čože sa tu máš tak okúňať, a rozprávaj nám ako sa
         ti vodilo, čo si si vyslúžila.“ Vnišli do izby a keď dievka ukázala doškriabané telo,
         všetci sa zhrozili. — „No veď si mi ho vyslúžila! No veď si sa mi ty nanič hodné dievčisko
         zachovalo!“ Takto a ešte špastnejšie vykrikovala mať, že ľudia pod oblokmi stávali. Od toho
         času už ani svoju dievku vystať nemohla. </p><p>Nezadlho potom zlatá pastorkyňa vydala sa za jedného bohatého pána a bolo jej s ním
         veľmi dobre; macochyna dievka ale sa len tak potĺkala po svete, lebo ju níkto nechcel mať
         za ženu. </p><p> </p></div><div class="chapter" lang="sk"><div class="titlepage"><div><div><h2 class="title"><a name="d56e382"></a>Pani Mačíčka</h2></div></div><div></div></div><p> </p><p> </p><p>Jeden bohatý pán mal troch synov. Dvaja starší držali sa za múdrych a toho najmladšieho
         vydávali za veľmi sprostého. </p><p>Otec neborák bol už veľmi starý; nuž si pomyslel, že dobre bude, keď synov prvočasu
         podelí, aby, keď raz oči zavrie, nebol medzi ními hriech. Ešte v ten deň zavolal všetkých
         troch a rozpoviedal ím čo a ako myslí. „Ty,“ povedá, „dostaneš toto, ty toto a ty zase
         toto: takto vám ani jednemu ani druhému nebude krivda.“ — Ale dvom starším sa táto deľba
         neviďela; oni múdri, radi by boli sami všetko dostať a najmladšiemu žeby ostala z koláča
         diera. Tak začali kľučky metať a všakovak zaobchádzali otca. </p><p>Ale tento hneď zbadal pestvo a prešiel mudrákom cez rozum. „Dobre“ — povedá — „keď sa
         vám moja deľba nepáči, ostane všetko tak, ako je, a vy pôjdete do sveta. Kto sa z vás po
         roku s najinakšími šatami preukáže, toho bude všetko.“ </p><p>Dobre; vybrali sa oni do toho sveta všetci traja razom. Ako už na hodnom kuse boli,
         prišli na krížne cesty. Tu sa ti dvaja starší odtrhli a šli po krásnych rovných cestách.
         Najmladšiemu dostala sa tá najplanšia: iba skala, iba tŕňa; vari od rokov a rokov nikto
         nešiel tadial. Najstarší sa dostal do jedneho mesta, kde kráľ býval a u toho stál do
         služby. Strední zastavil sa v jednom kaštieli a tam sa zjednal. </p><p>Najmladší, neborák, tĺkol sa tou planou cestou zadlho, až naveľa prišiel na jednu širokú
         lúku, a na tej lúke zazrel jednu čiernu mačku. Aha, pomyslel si, už nebudú ani ľudia
         ďaleko, keď je mačka tu. Ale ho i mačka zhliadla, pribehla k nemu a začala sa okolo neho
         obšmietať; potom odbehla na dakoľko krokov a zase postála a obzerala sa nazad, akoby ho
         sebou volala. On nerozmýšľal veľa; i pustil sa za ňou, až ho pekne krásne priviedla k
         jednemu zámku. Mačka vbehla do zámku a náš šuhaj za ňou. Príde do pitvora, tam ticho ako v
         hrobe; z pitvora vníde do svetlice, zo svetlice do druhej, z druhej do tretej, a tak
         poprechodil temer celý zámok a nikde ani duše. Napokon sa dostal ešte do jednej izby, a tam
         našiel zakrytý stôl, ale len pre jedneho. Na stole stály všelijaké jedlá a pri ních
         sklenica vína. Sadol si a najedol sa ako buk, a z toho vína si chutne upíjal. </p><p>Keď bolo po obede, roztvorily sa dvere: čierna mačka vbehla do izby, vyskočila na stôl,
         a „vitaj“ — povedá — „vitaj pri mne, vitaj!“ Nášmu šuhajovi čudno padlo, keď počul mačku
         rozprávať; ale sa ešte vätšmi začudoval, keď sa mačka zase ohlásila. „Neboj sa, vraj, ani
         máčny mak, ja dobre znám, čo sa u vás dialo, a i to znám, čo hľadáš. Ja som pani tohoto
         zámku a u mňa ti dobre bude. Každý deň sa môžeš najesť a napiť pri tomto stole, a dám ti i
         vybrať si čo najkrajšie šaty; ale ma musíš do roka statočne poslúchať. Hľaďže, ja ťa
         prídem, každé ráno ešte pred východom slnca zobúdzať; ty vezmeš tuto tento drevený nôž a
         pôjdeš s ním do hory; tam odrežeš jeden prút a donesieš ho sem; potom ma budeš tým prútom
         biť dotedy, kým sa len nebudem na kľučku driapať. To tak má byť deň po dni, — a to bude
         tvoja celá robota.“ </p><p>„Ale moja drahá Pani Mačíčka, s akým svedomím by som Vás ja mohol biť, veď ste vy mne
         nikdy nič zlého neurobili?“ preriekol šuhaj. — „Ako sa ti páči“ — pretrhla mu reč — „keď
         nechceš, nemusíš; ale inak pekné šaty nedostaneš.“ A tak či sa páčilo, či nepáčilo,
         podvolil sa náš šuhaj k tomu, čo mu Pani Mačíčka kázala. </p><p>Ešte ani dobre nesvitalo, už ho prišla zobudiť. On skočil z postele, vzal drevený nôž,
         šiel do hory a odhudlikal jeden prút. Vrátiľ sa domov a tu začal milú Mačku tiať. Tá do
         skoku po celej izbe a začala z celého hrdla mravčať, že mu až ľúto bolo a nedalo mu ruku
         zodvihnúť. Ale tu mačka zavolala: „zabudol si, čo som ti kázala? — Bi — povedá — len bi!“
         Tak voľky nevoľky zase len začal; ale sotva že ešte triraz tým prútom zašiel, vyskočila
         mačka na kľučku a s tým bolo dosť. Pravda dosť na ten deň, ale na druhé ráno bolo zase to
         isté, a tak to šlo každý od Boha deň. </p><p>Tu raz povie mu Pani Mačíčka: „No, tvoji bratia už idú domov!“ — „Že či ozaj?“ začudoval
         sa šuhaj; lebo mu ten rok veľmi chytro prešiel. — „A teraz“ — povedá Pani Mačíčka — „choď
         ta a ta do toho prostrednieho sklepu, tam visia zlaté šaty, vezmi si ich a choď s Bohom!
         Ale takto urob: zlaté šaty si obleč naspodok a svoje obyčajné navrch; tak choď domov, a len
         po chvili sa ukáž v zlatých šatách.“ On si vzal tie zlaté šaty; Pani Mačíčke sa za lásku
         pekne poďakoval a pobral sa domov. </p><p>Na krížnych cestách sišiel sa s bratmi, ktorí si tam oddychovali a boli v hrdých šatách.
         Ako ho zazreli, nebolo konca kraja posmechu a mal sa napočúvať pekných mien! On na to
         neodpoviedal ani slova, — a tak prišli domov. </p><p>Otcovi sa hrdé šaty na tých dvoch páčily; ale najmladší dostal hodnú kapsu, a — „hybaj
         mi“ — povedá — „z očí, ani len vidieť ťa nechcem!“ Náš šuhaj sa pobral z izby, zhodil starý
         oblek, višiel na dvor, a tam sa prechodil hore dolu v zlatých šatách ako pán. Otec pozrel
         von oblokom, a tu vidí toho v krásnych šatách! Nechcel ani vlastným očiam veriť, a len keď
         sa mu lepšie prizrel, obrátil sa ku tým dvom: „Pozriteže, pozrite, aké šaty má váš brat, to
         akiste budú zlaté.“ — Tí dobre sa dakde nepodeli od divu, a veľmi sa zahanbili, lebo to
         boly medzi všetkými najinakšie šaty. </p><p>Najmladší syn sa najinak preukázal, a tak všetko malo pripadnúť jemu. Ale tu sa otec
         zase ohlási: „Ešte je toto nie dosť; ešte pôjdete do sveta, a kto po roku najinakšieho koňa
         dovedie, toho bude všetko.“ </p><p>Vybrali sa oni poznovu do toho sveta a šli každý svojou cestou. Pani Mačíčka zas čakala
         na tej lúke a zaviedla šuhaja do zámku. Tam bolo všetko tak ako skorej, a i na stole našiel
         prichystaný obed. Po obede pribehla Pani Mačíčka, vyskočila na stôl, a „Vítaj“ — povedá —
         „pri mne, vítaj!“ Z reči do reči, šľúbila mu po roku najinakšieho koňa, len aby ju zase tak
         statočne poslúchal. </p><p>Náš šuhaj chodil pred východom slnka do hory, rezal dreveným nožom tie prúty, a keď sa
         vrátil, ťal neborku Mačíčku, kým sa len nedriapala na kľučku. To tak bývalo každý od Boha
         deň. </p><p>Po roku mu povie Pani Mačíčka: „No tvoji bratia už zase idú domov a vedú si kone.“ On sa
         začudoval, že čiby to už zase mal byť rok, bo sa mu tak zdalo, akoby len pred týždňom bol
         prišiel. — „Choď — povedá — do stajni, tam uvidíš veľa koní; ale ty si pojmí len toho
         koníka v kúte; neboj sa nič že je chudý; len si ho potľapkáš, hneď uvidíš, akého koňa mať
         budeš.“ — On si pojal toho chudého koníka; Pani Mačíčke sa pekne poďakoval a poberal sa
         domov. Koník šiel len z nohy na nohu; ale ako ho potľapkal, naraz bol z neho tátoš so
         zlatou hrivou, a leteli ako vo víchre. Keď už boli blízko krížnych ciest, premenil sa tátoš
         zase na chudého koníka a len pomaličky liezol. Bratia si pri krížnych cestách popásali
         svoje hrdé kone, a keď zazreli tohoto na tom koníkovi sedieť, zase nebolo konca kraja
         posmechu. </p><p>Ako prišli domov, otcovi sa kone tých dvoch starších páčili; ale toho najmladšieho zle
         nedobre vítal. Všetci traja zaviedli si kone do stajní a šli obedovať. Po obede pobral sa
         najmladší z izby, pristrojil sa do zlatých šiat, vyviedol si koníka, sadol na neho a
         potľapkal ho. Tu hneď tátoš so zlatou hrivou zadupotal a cvalom lietal po dvore. Otec
         pozrel von oblokom a tu vidí toho na tom tátošovi. Hneď zavolal na tých dvoch: „Páčteže,
         páčte, na akom koni sa váš brat nosí.“ — Títo sa i divili i mrzeli; ale darmo, museli ho i
         sami pochváliť. — „Pekný je, vraj, ten kôň pekný; ale z naších jeden stojí predca za takých
         desať.“ — „Dobre“ — povie na to otec — „to sa hneď ukáže. Choďte, osedlajte i vy svoje
         kone, budete tam tú bránu preskakovať.“ — Ako povysadávali, najstarší sa rozbehne a chce
         bránu preskočiť, tu si mu kôň zlomí nohu; za ním rozbehne sa strední, toho kôň si zlomil
         grg; tu najmladší popichne tátoša: prešvihol ponad bránu ako pták a potom nazpät do dvora.
         Starší bratia dobre tam od hanby nezhoreli, lebo sa teraz videlo, čí kôň bol najkrajší, a
         kto mal dostať všetko. — Ale otcovi ešte vždy nebolo dosť. „Ešte raz pôjdete“ — povedá —
         „do sveta, a kto si z vás po roku dovedie najkrajšiu nevestu, tomu oddám všetko.“ </p><p>Išli zase išli, každý svojou cestou. Pani Mačíčka zase len čakala na tej lúke a zaviedla
         toho najmladšieho do zámku. Tu ho ako predtým privítala, a „ja — povedá — dobre viem i
         teraz, načo vás otec z domu vypravil. Len rob, ako si dosial robieval, ja ti dobre stojím
         za to, že budeš mať po roku nevestu, za ktorú sa nezahanbíš.“ </p><p>Chodil šuhaj, chodil zase do tej hory pred východom slnka, rezal tam dreveným nožom
         prúty a šibal neborku Pani Mačíčku. A to tak šlo zase každý od Boha deň. </p><p>Keď mu tretí rok vychádzal, prišla ho Pani Mačíčka ešte pred rázsvitom zobudiť. „Vstaň
         hore — povedá — už tvoji bratia idú domov a vedú si ženy; čas je, aby si i ty ku neveste
         prišiel. Dnes ma už nebudeš biť, ale takto spravíš: vezmeš túto drevenú sekeru a pôjdeš do
         hory; tam narúbeš dreva a poprinášaš ho na dvor do siahy; ale si pri tom narúbaj i toľko
         šípov, čo len budeš môcť uniesť, a keď to porobíš, príď mi poviedať.“ </p><p>Ako to drevo do siahy poukladal a tie šípy doniesol, šiel sa ohlásiť. „Dobre je — povie
         na to Pani Mačíčka — a teraz vezmi tento meč a pretni ma na tri kusy; tie kusy polož na
         vrch tej siahy a od spodku podpáľ. Keď to všetko pohorí, vyskočia z pahräby všakové potvory
         a budú na teba dobíjať; ale ty každú jedným šípom udri a naraz sa poprepadajú. Napokon sa
         vyvlečie jedna ropucha a v pisku bude mať kľúče: ty ju dotedy bi tými šípami, kým ti tie
         kľúče nepustí; ona sa na to prepadne a ty pôjdeš otvoriť tam a tam tú izbu. No a teraz ber
         skoro meč a urob ako som ti kázala.“ </p><p>Šuhajovi sa začala ruka triasť. „Ach — povedá — akože by som vám ja to mohol spraviť?“ —
         Ale Pani Mačíčka volala na neho: „Rozotni ma, rozotni, lebo inak nebudeš mať nevestu!“ </p><p>Čo mal robiť? I chytil meč a rozťal ju na tri kusy, položil ju na vrch siahy a od spodku
         podpálil. Siaha zhorela na popol a tu z pohräby začaly vyskakovať všakové potvory; ale ích
         šibal šípami a hneď sa každá prepadla. Napokon sa vyvliekla strašná ropucha a klúčami v
         pisku, a tú neprestál šibať, kým mu len tie kľúče nepustila. Ropucha sa prepadla, a on šiel
         s kľúčami v ruke otvoriť tú izbu. Ako ju otvoril: tu vidí krásnu, utešenú panničku, a tá
         zavolala proti nemu: „Ach, ďakujem ti, ďakujem, že si ma vysvobodil.“ Potom mu
         vyrozprávala, ako sa s ňou vodilo. Že jej otec bol kráľom, a po smrti otcovej že ostala
         samotná. Tu ju prišla pýtať jedna Striga za svojho syna, za ktorého ale ona ísť nechcela, a
         preto že ju tá Striga zakliala na mačku. Ale teraz že sa už nemá čoho báť, lebo ropucha s
         kľúčami, ktorá bola tá Striga, sa prepadla. A tak, že keď sa mu páči, aby si ju vzal za
         ženu. </p><p>Môžete si myslieť, že šuhaj bol rád a že veru veľmi vďačne pristál na to. Tu sa zo
         všetkých strán hrnulo ľuďstvo ku zámku a všetci mu ďakovali za osvobedenie z ťažkej
         kliatby. Ešte v ten deň začala sa svaďba a po svaďbe dali zapriahnuť štyry kone do hrdého
         koča, a leteli k šuhajovmu otcovi. </p><p>Starší braťia doviedli tiež svoje nevesty; ale keď sa táto ukázala, tie dve sa mohly
         skryť. </p><p>Vytešený otec objal syna, objal i nevestu. „Syn môj — povedá — ty si sa po trirazy
         najinak preukázal, tebe oddávam celý môj majetok.“ Ale on sa pekne poďakoval otcovi. „Ja,
         vraj, chvala Bohu mám dosť, a čo ste mne obecali, to vďačne prepúšťam mojím bratrom. Nech
         si tu bývajú v pokoji, my budeme žiť vo svojom, a vás, otec drahý, beríeme so sebou.“ </p><p> </p></div><div class="chapter" lang="sk"><div class="titlepage"><div><div><h2 class="title"><a name="d56e443"></a>Zlatá priadka</h2></div></div><div></div></div><p> </p><p> </p><p>Ďaleko až hen tam voľakde za červeným morom, za skleným vrchom a za drevenou skalou,
         býval kedysi jeden mladý pán. Keď už do rokov a k rozumu prišiel, pomyslel si, žeby vari
         nebolo zle obzrieť sa po svete a vyhľadať si dáku dobrú gazdinu a poriadnu ženičku. Nuž
         hľa! ako si umienil, tak i urobil. </p><p>Vybral sa vám on do toho sveta, ale sa mu nenajlepšie vodilo; lebo takej, akú by bol
         chcel, najsť nemohol. Naposledok príde nevdojak do izby jednej vdovy, ktorá mala try
         dievky, všetky devojné. Tie dve staršie — mená som ím veru zabudnul — boly do roboty ako
         osy, a tá najmladšia, volali ju Hanou, ako olovený pták. Keď ten mladý pán tak o pol
         priadkach ku ním prišiel, začudoval sa, ako sa Hane pod pecou driemať môže, keď sa ostatnie
         priadky opriadajú. I rečie ku materi: „Ale stará mať, povedzte že mi prečože i tamtú
         nepripravíte ku praslici? veď je ona dievka už na miesto, a robotou by si i dlhý čas
         ukrátila.“ — „Jaj mladičký!“ odpovie matka — „veď by jej ja priasť zo srdca dovolila, ešte
         by som jej sama nadiala; ale čože? keď vám je ona taká priadka, žeby do rána samučičká
         sama, nielen našu všetku priadzu, ale i všetky snopky zo strechy popriadla a to na zlaté
         nitky, ba naposledok oddala by sa ešte i do mojích šedivých vlasov; — nuž dám jej radšej
         pokoj.“ — „Akže je tak“ — prerečie naradovaný vohľač — „a ak je vôľa božia, mohli by ste mi
         ju dať za ženu. Vidíte ja mám gazdovstvo neplané: ľanu, konôp, počies a zrebí celé kopy;
         napriadla by sa do dobrej vôle.“ </p><p>Starká na takéto reči dlho nerozmýšľala, i Hanka sa prebrala z driemot: doniesly z
         truhly vohľačovi peknú olejovú šatku, podperily ho, a zdávanky odbavily ešte toho večera.
         Ostatnie dievčatá na priadkach trošku i závidely našej Hanke toľké šťastie; ale naposledok
         uspokojily sa tým, že sa vari i ony pod čepiec dostanú, keď už i lenivá ruku, ako Hanu
         volaly, — dostala muža. </p><p>Na druhý deň náš mladý pán posadi uplakanú mladuchu k sebe do krásneho koča, podá
         testinej ruku, zavolá ku sestrám mladuchyným zdravi buďte — a cvalom utekali z dediny. </p><p>Dobre lebo nebarz. Milá Hanka pri mladom zaťovi sedela uplakaná, akoby jej boly kury
         chlieb pozobaly. Dosť sa jej naprihováral: „Či sa ti“ — povedá — „cnie? Dám ti, čo ti len
         duša zažiada, a ľanu, konôp, pačies, zrebí budeš mať dosť na celú zimu, i jabĺček som ti
         zaopatril na prieslinky.“ Ale naša Hanka len mlčala a bola kam dial smutnejšia. </p><p>Takto prišli večierkom do pánovho kaštieľa, zosadli z koča a po večery odviedli mladú
         paniu do veličiznej izby, kde od spodku do vrchu samučičká priadza naukladaná ležala. „No“
         — povedá — „tu máš praslicu, vreteno a vŕtku i červené jabĺčka na prieslinky — praď! Ak to
         všetko do rána na zlaté nitky popradieš, hneď sa sosobášime; ale ak nie, dám ťa bez
         všetkého práva zmárniť.“ S tým odišiel a nehal ju priasť. </p><p>Keď Hanka ostala samotná, sadla si ona pod tú praslicu, ale nepriadla, lebo nevedela ani
         nitky zatočiť, len začala smutne vykladať: „Bože môj, veď som ja vyšla na psú hanbu!
         Prečože ma tá moja mať nenaučila ako druhé priasť a robiť? Mohla som si teraz doma
         odpočívať v pokoji a takto hriešna stvora musím zhynúť nemilo Boho.“ </p><p>Ako tak vyčituje, otvorí sa odrazu stena a pred uľaknutou Hankou zastane maličký
         chlapík, s červenou čiapkou na hlave, s opásanou zásterkou a so zlatým fúrikom pred sebou.
         „Čože máš oči také vyplakané, čože sa ti stalo?“ Opýtal sa Hanku a ona mu odpoviedala:
         „Akožeby ja hriešna duša neplakala!? pomyslite si, rozkázali mi, aby som túto priadzu
         všetku popriadla na zlaté nitky, a že ak to neurobím, dajú ma bez všetkého práva zmárnit.
         Bože Bože môj, čosi ja len počnem opustená v tomtom cudzom svete!“ — „Akže je len to“ —
         prerečie malý chlapík — „neboj sa ty nič, ja ťa chytro naučím priasť zlaté nitky; ale len
         tak, ak mi slúbiš, že ťa na takto rok zase najdem na tomto istom mieste. Tu potom ak moje
         poctivé meno neuhádneš, budeš mojou ženou a odvezem ťa na tomto fúriku; ale ak ho uhádneš,
         nehám ťa na pokoji. To si ale zachovaj, akby si sa mi na takto rok v túto noc dakde skryť
         chcela, a čo by si pod holým, nebom lietala, najdem ťa a grg ti vykrútim. No či pristávaš?“ </p><p>Hanke sa to pravda neveľmi páčilo, ale čože si mala počiať? Naposledok si pomyslela, či
         mi tak zkapať, či tak zkapať, poručená pána Bohu! — pristávam. Ako to ten chlapík počul, s
         tým zlatým fúrikom triraz okolo nej obehnul, sadnul pod praslicu a hovoriac: </p><p> </p><p>
         <div class="literallayout"><p><span style="white-space: pre;">Takto, Hanička, takto, takto!
Takto, Hanička, takto, takto!
Takto, Hanička, takto, takto!
</span></p></div>
      </p><p> </p><p>učil a naučil ju priasť zlaté nitky. Na to kadial prišiel, tadial odišiel, a stena sa za
         ním zavrela sama od seba. </p><p>Naša, už teraz naozajstná zlatá priadka sadla pod praslicu, a keď videla, ako priadze
         odbýva a zlatých niták pribýva, priadla, priadla, — a do rána, nielen všetko popriadla, ale
         sa ešte i vyspala. </p><p>Ráno akonáhle pán vstal, poobliekal sa a šiel opáčiť zlatu priadku. Keď vošiel do izby,
         dobre neoslepnul od ligotu a ani svojím očiam uveriť nechcel, žeby to všetko bolo zlato.
         Ale keď sa presvedčil, začal objímať zlatú priadku a hneď sa dali sosobášiť. </p><p>Takto oni žili v bázni božej, a ak náš pán predtým rád videl svoju Haničku pre zlatú
         priadzu: teraz ju ešte tisícraz radšej videl pre krásneho syna, ktorého mu medzitým
         porodila. </p><p>Ale čože? Niet takej pesničky, čoby konca nemala; ani radosť naších manželov nemohla
         trvať na veky. Deň za dňom sa míňal, až naostatok, akoby dlaňou plesnul, dochádzal rok. Tu
         ti vám naša Hanka začne z chvíli na chviľu byť smutnejšou, oči vždy vyplakané, a len sa tak
         z izby do izby premávala čo nikde nemala pokoja. A veď je to nie lecičo, takto naraz
         utratiť i dobrého muža i krásneho synáčka. Nevoľný muž nevedel prečo sa mu žena tak trápi,
         tešil ju ako len vedel, ale ju potešiť nemohol. Naposledok sa len dáko premohla a vyjavila
         mužovi všetko ako sa jej povodilo. Tento zbľadol od strachu a dal vyhlásiť po celom
         vidieku, že ktoby takého a takého chlapíka poznal a jeho opravdivé meno oznámil, že mu dajú
         toľký kus zlata ako hlava. „Ej či žeby nám to bolo!“ šoptal susud susedovi a rozbehli sa na
         všetky strany, poprezerali všetky kúty, dobre už po tých myšacích dierach nehľadali, —
         hľadali hľadali ako ihlu, ale veru nič vyňuchať nemohli. Chlapíka nepoznal a nevidel nikto,
         a jeho meno žiadna živá duša uhádnuť nemohla. </p><p>Takto dochodil už poslední deň, o chlapíkovi ani chýru ani vidu, a naša Hanka s
         chlapčekom pri prsách zalamuje rukama i nad dieťaťom i nad mužom. Muž neborák bol tiež
         celkom utrápený a od žiaľu nevedel čo počiať, — v zármutku, aby vraj aspoň ženine trapy
         nevidel, vzal pušku, poviazal na svorku psov a odišiel na poľovačku. </p><p>Po čas poľovačky okolo večera začne sa zo všetkých strán krížom krážom blyskať, dážď sa
         liať ako cievkami, a v tejto slote, v tejto hrmavici bol náš pán umoknutý ako myš s jedným
         jediným sluhom v hustej neznámej hore a nemal sa kde utúliť, kde usušiť, kde pres noc čo
         len prekľačať. Obzerajú sa neboráci i pán i sluha, čiby nedopáčili aspoň dáku ovčiarsku
         alebo voliarsku kolibu; ale kde nič, tu nič. Konečne keď si už temer oči vyočili, dopáča
         ako sa z jednej hromady skáľa chomáče dymu, akoby z dákej vápenice valily. „Choďže ty
         synak“ — povie pán sluhovi — „opáčiť odkial ten dym vychodí? Iste tam budú ľudia, popros
         ích čiby nás nepritúlili na nocľah.“ </p><p>Sluha odišiel a netrvalo to ani za otčenáš, navrátil sa s tou novinou, že tam ani
         koliby, ani dverí, ani ľudí niet. „Hia ty si len taký babrák“ — povie pán ku sluhovi —
         „idem ja sám pozrieť.“ </p><p>Dobre, zachytí sa milý pán, ale veru on ničoho nevykutil, len sa z tej hromady na jednom
         mieste ustavične smudilo. Domrzený povie: „A čo sa bude čert na čertovi nosiť, musím zvedeť
         odkial toľko toho dymu!“ Obíde celú hromadu a na jednom mieste najde dieru pri samej zemi,
         prikľakne a kuká dnu. Ako tak kuká, dozre až hen tam voľakde pod zemou, ako sa v kuchyni
         jedlá smažia a stolík pre dve osoby prikrytý stojí. Okolo toho stolíka behal akýsi malý
         chlapík v červenej čiapočke so zásterkou a so zlatým fúrikom pred sebou, a čo raz obehol,
         to zaspieval: </p><p> </p><p>
         <div class="literallayout"><p><span style="white-space: pre;">„Urobil som zlatú priadku pánovi,
Bude hádať moje meno tej noci;
Keď uhádne moje meno nechcem ju,
Keď ho neuhádne vezmem ju:
Moje meno Martinko Klyngáš“
</span></p></div>
      </p><p> </p><p>a zase len behal ako pochabý okolo toho stola a volal: </p><p> </p><p>
         <div class="literallayout"><p><span style="white-space: pre;">„Pripravujem deväť jedál k večeri,
Uložím ju do hodbabnej posteli;
Keď uhádne moje meno nechcem ju“ atď.
</span></p></div>
      </p><p> </p><p>Pán viac nepotreboval, rozbehol sa čo mu nohy stačily ku sluhovi, a že sa už bolo trochu
         vychvililo, našli na šťastie prť, za ktorou sa ponáhľali domov. </p><p>Doma našiel ženu utrápenú, vyplakanú, lebo si myslela, že sa už ani od muža nebude môcť
         odobrať, keď tak dlho nechodil. „Netráp sa žena moja nič!“ boly prvé slová pánove, keď
         vkročil do izby. „Viem čo ti treba: jeho meno Martinko Klyngáš.“ A tu jej potom všetko
         pekne rúče vyrozprával, kde ako chodil a ako sa mu vodilo. Hanka od radosti dobre z nôh
         nespadla, vyobjímala, vybozkávala muža a uradovaná odobrala sa do tej izby, v ktorej prvú
         noc priadla, ešte naostatok priasť zlaté nitky. </p><p>O polnoci otvorí sa stena a chlapík s červenou čiapočkou, so zásterkou príde ako pred
         rokom, behá okolo nej so zlatým fúrikom a kričí ako mu hrdlo stačí: </p><p> </p><p>
         <div class="literallayout"><p><span style="white-space: pre;">Ak uhádneš moje meno nechcem ťa;
Ak ho neuhádneš vezmem ťa:
   Hádaj len, hádaj!
</span></p></div>
      </p><p> </p><p>„Sprobujem uhádnuť“ — povie Hanka. „Tvoje meno <span class="emphasis"><em>Martinko Klyngáš</em></span>.“ </p><p>Ako to vyriekla, malý chlapík pochytí fúrik, hodí čiapočku o zem, kadial prišiel, tadial
         išiel, stena sa zavrela a Hanička si pokojne oddýchla. Od tých čias už viac nepriadla
         zlato, ale jej to ani treba nebolo, lebo ho mali dosť; s mužom sa radi videli, chlapec ím
         rástol ako z vody a žili v pokoji kým nepomreli. </p><p> </p></div><div class="chapter" lang="sk"><div class="titlepage"><div><div><h2 class="title"><a name="d56e542"></a>Hadogašpar</h2></div></div><div></div></div><p> </p><p> </p><p>V sedemdesiatej siedmej krajine, ešte za starého Vida, žil jeden kráľ a ten kráľ mal
         utešenú dcéru. Bola ona na zrast hodne veľká, a ako taká nič nemohla vystáť, čo bolo malé,
         a najme malé deti veľmi nerada videla. Vydať by sa síce nebola dbala, ale si pritom zavše
         myslela, že keď sa dakedy i vydá, len aby žiadnych detí nemala. </p><p>Toto krásne dievča zapáčilo sa mladému kráľovi, čo v susedstve býval, a on jej tiež
         padol do srdca: o nedlho prišiel pre ňu a bola veliká svaďba. — Žili oni medzi sebou veľmi
         pekne, lebo sa veľmi radi videli; ale čože? nemohli sa dožiť žiadneho dieťaťa. To kráľa
         počalo mrzeť; a kráľovná, ako predtým nemohla detí vystáť; tak teraz sa jej žiadosť naopak
         obrátila, za celý svet by nebola dala, keby jej len pán Boh bol diaťa požehnal. Ale prešiel
         rok za rokom a oni vždy len samotní ostávali. </p><p>Raz vyšli na prechádzku do zahrady. Tu zazrela kráľovná ako sa jeden had okolo stromu
         obkrúcal; a i vtedy jej práve bolo dieťa na ume. „Ach — vzdýchla si v srdci — čoby hneď v
         haďacej koží bolo, ani to by som už nedbala.“ </p><p>Milej kráľovnej žiadosť sa splnila, a keď prišiel čas, porodila jarabého hada. Tu bol
         veľký smútok v kráľovskom zámku, a kráľovná plakala deň i noc. Ale čože bolo robiť? Musela
         tohoto svojho syna vlastnýma prsama nadájať. Dali mu meno Hadogašpar; a čo viac, on vám
         vedel i pekne rozprávať. </p><p>Keď už hodný narástol a mal okolo dvadsať rokov, tu by sa rád bol oženiť: ale ktoráže
         dievka pôjde za hada? Dosť hľadali na všetky strany, dosť sa i naprosili; ale za takého
         parobka nechcela ísť žiadna. Nešťastný Hadogašpar bol veľmi smutný, nechcelo sa mu ani jesť
         ani piť. </p><p>V takom zármutku vybral sa on do šíreho poľa a tam pustým dolinám vykladal svoj žiaľ.
         Ako tak plače a vykladá: kde sa vezme, tu sa vezme jeden šedivý človiečik a opýta sa ho:
         „Hadogašpar, čo plačeš? nemáš čo piť, nemáš čo jesť?“ </p><p>„Ach, starý otec, mám ja čo jesť, mám ja čo piť, mám všetko, čo mi treba; ale dievky
         niet, čo by chcela ísť za mňa.“ — „Čo len to“ — odpovie starký — „tomu ľahká pomoc. Ja ti
         poradím ženu. Prejdi tri vrchy a tri doliny; tam na čistej studničke bude krásna dievka
         šaty plákať, tá pôjde za teba.“ </p><p>Šedivý zmizol a Hadogašpar preplazil sa pres tri vrchy a tri doliny ku čistej studničke
         a zpustil sa do nej. Krásne dievča príde a začne plákať šaty. Ako tak pláče, slzy jej
         vypadli z očú a začala vzdýchať, že nemá milého. V tom zazrie v čistej vode jarabého hada:
         „Ach — povedá — keď ma nechce žiaden mládenec, keby sa aspoň tento had zaľúbil do mňa.“ Tu
         sa vyhodí Hadogašpar na vrch vody: „Poď — povedá — „keď tak chceš, ja ťa vezmem za ženu“ —
         a rozžialená dievka privolila na to. </p><p>Už bolo hodne mrklo, keď si Hadogašpar nevestu doviedol domov. Rodičia boli radi a
         uložili ích do mäkých perín. — „Ach, žena moja, bozkaj že ma bozkaj.“ Prosí sa jej
         Hadogašpar. Krásna žena bozkala studenú tvár hadovu, a v tom okamihu zlenila sa haďacia
         koža z Hadogašpara, on sa premenil na krásneho muža a haďaciu kožu šuchnul pod postel. —
         „Ach ženička moja“ — vzdýchne krásny muž — „ak ma neprezradíš pred matkou, v akom zpôsobe
         ma teraz vidíš, naveky budeme šťastní; ale akby si zradila, zleby bolo i so mnou i s tebou,
         lebo moja mať nieje hodná, aby ma takto videla.“ A krásna žena prisľúbila, že nepovie ani
         slova. Na druhý deň ešte len slnko vychádzalo, už Hadogašpar svoju starú kožu zase na seba
         stiahol a bol had ako predtým. To tak šlo za drahný čas: vo dne bol jarabým hadom a v noci
         krásnym mužom. Až tu veru raz jeho žena pocítila premenu pri sebe. </p><p>Ako sa to roznieslo, tu si hneď klebetné ženy začaly jednodruhé pošuškávať, a začaly na
         nevinnej Hadogašparke jazyky brúsiť. Z úst do úst vždy vätšmi ju ohováraly; že tak a tak,
         ako by to mohlo byť, že veru musí mať akúsi inakšiu známosť. Pomaly dostalo sa to i jej
         samej do ušú, a ona, neborka, počúvala tie klebety a mlčela. Ale keď sa toho už veľa
         napočúvala, nebolo jej ďalej do strpenia: vyrozprávala pred svokrou o všetkom spôsobe. </p><p>Svokra sa nadtým, čo počula, veľmi začudovala a pritom si hneď pomyslela, že veru
         všetkým daromným rečiam urobí koniec. Ako si mladí večer políhali, zakúrila mocne do pece,
         vzala kahanec do ruky a vkradla sa na palcoch do tej izby kde spali. Tu vidí, že je veru
         tak, ako jej nevesta rozprávala. I uchytí z pod postele haďacú kožu, vynde von a hodí ju do
         peci. Koža praští, akoby hromadu čečiny zapálil; ale v tom živôt ženy obtočia tri veliké
         hadiská. Smrad roznesie sa po celom dome, a na to sa prebudí Hadogašpar. Skočí z postele
         ako bez seba, hľadá svoju kožu, a tu nenajde nič. — „Nešťastná, prenešťastná žena!“ zvolal
         žalostným hlasom. „O tri dni bola by si porodila a ja by som bol býval na veky osvobodený;
         teraz za pokutu, že si neznala mlčať, neporodíš skorej, len keď ti ruku moju na živôt
         položím. Niet žiadnej inej moci, ktorá by ti pomohla; lebo dieťa, ktoré pod srdcom nosíš,
         títo hadovia budú ustavíčne striežiť.“ </p><p>V tom s veľkým krikom vybehol z izby a zmizol. </p><p>Nešťastnej žene len teraz svitlo v očach čo urobila! Pustila sa do veľkého nariekania;
         ale darmo bolo nariekať; milý Hadogašpar sa len ztratil a ztratil. Chodievala nevoľnica z
         mesta do mesta, z dediny do dediny, vykladala svoje súženie a radila sa s každým, kto len
         čo radiť znal; ale veru to všetko nič nespomáhalo. </p><p>Už sa siedmy rok ku konci blížil, odkedy Hadogašpar bol zmizol; tí hadovia sa jej vždy
         vätšmi vrezávali a ona snášala neslýchané muky. — „Ach“ — povedá — „už mi ďalej nemožno
         zniesť toto trápenie: dajte mi pár železných čižiem, pôjdom do sveta a musím ho vyhľadať.“ </p><p>Dali jej tie železné čižmy a ona sa zachytila šírym svetom. Naveľa naveľa prišla ku
         mesiačikovej materi a našla ju sedieť bledú v temno svetlej izbičke. „Pán Boh Vám daj
         šťastia, stará matka!“ pokloní sa usužovaná žena. „Pán Boh daj i tebe“ — zaďakuje starká —
         „kdeže si sa tu dievka moja vzala, veď tu nechyrovať ani ptáčika, ani letáčika, nie žeby to
         človiečika.“ — „Ach stará matka, kdeže som sa vzala“ — odpovie ona s plačom. „Tak a tak sa
         mi povodilo a hľadám si muža, lebo mi len on môže pomôcť. Váš syn sa díva celú noc po
         svete: ach zpýtajteže sa ho, zpýtajte, či nevidel dakde môjho muža?“ </p><p>Zapadlo slnce, zasvietil mesiačik, — díva sa on po vrchoch, díva po dolinách, díva po
         šírom svete, ale nikde nevidí Hadogašpara. </p><p>Vrátila sa mesiačkova mati a oznámila nešťastnici smutný chýr: „Nikde, dievka moja,
         nikde nevidel môj syn tvojho muža; ale na ti toto zlaté vretience na pamiatku a choď k
         slniečkovej materi, azdaže ti tá bude vedieť poviedať.“ </p><p>Strašnými mukami usužovaná stúpala ďalej, až prišla ku slniečkovej materi a tá s jasnou
         tvárou stála v plamennom blysku. „Pán Boh daj šťastia, stará matka“ — pokloní sa
         príchodzia. — „Pán Boh daj i tebe, dievka moja, pán Boh daj! Kdeže si sa ty; tu vzala? veď
         tu neslýchať ani ptáčika ani letáčika, nie žeby to človiečika.“ Nešťastnica vykladala svoje
         trápenie a plačúci prosí: „Ach, stará matka, váš syn sa díva celý deň po svete, zpýtajteže
         sa ho zpýtajte, či dakde nevidel môjho muža?“ </p><p>Skryje sa mesiačik, slniečko zasvieti a díva sa po vrchoch, díva sa po dolinách, nazrie
         sa i do hlbokého mora, díva sa po šírom svete; ale Hadogašpara vyzrieť nemôže. Vrátila sa
         slniečkova mati a oznámi nešťastnici smutný chýr: „Nikde, dievka moja, nikde nevidel môj
         syn tvojho muža; ale na ti túto zlatú prasličku na pamiatku a choď ku vetríkovej materi,
         azdaže ti tá bude vedieť poviedať.“ </p><p>Ešte raz vybrala sa na ďalekú cestu a už jej palce začaly svietiť z tých čižiem, čo ích
         tak znosila. Ukonaná udychčaná ulahodila predca ku vetríkovej materi a tá stála na úvetrí s
         rozkostranou hlavou. „Pán Boh vám daj šťastia, stará matka!“ pokorne sa poklonila. „Pán Boh
         daj i tebe, dievka moja, pán Boh daj! kdeže si sa tu vzala? Veď tu nevídať ani ptáčika, ani
         letáčika, niežeby to človiečika.“ Nešťastná žena vykladala o svojom súžení a plačúci prosí:
         „Ach, stará matka, váš syn putuje vo dne i v noci po svete: zpýtajteže sa ho, zpýtajte, či
         nevidel dakde môjho muža?“ </p><p>Zasvieti mesiačik, zasvieti i slnko; vetrík veje šírym svetom deň i noc; putuje po
         vrchoch, putuje po horách, putuje po dolinách, putuje po všetkých kútoch sveta, a v tmajej
         jaskyni, kam nezašlo svetlo slnca, najde Hadogašpara; ale ho v moci drží zlostná Striga. </p><p>Vrátila sa vetríkova mati a oznamuje nešťastnici dobrý chýr: „V tmavej jaskyni, dievka
         moja, za tromi vrchami a tromi dolinami je tvoj muž v moci zlostnej Strigy; ale ty len
         choď, azda ti poslúži šťastie, a na pamiatku vezmi si toto zlaté motovidielce. </p><p>Horko ťažko preštvierala sa pres tri vysoké vrchy a tri hlboké doliny, a tu stála pred
         ňou otvorená tmavá jaskyňa. Strach a hrúza ju obišly, ale sa len predca osmelila do tej
         strašnej diery. Tu sa naraz ozve tisíc hlasov, jeden strašnejší od druhého: „Ty taká a
         taká, kde tu ideš, čo tu hľadáš?“ — Hadogašparke sa podlamujú kolená, ale predca kráča
         ďalej a ďalej. Hady, žaby, jašterice a všeliaký zemeplaz od výmyslu sveta zo všetkých strán
         škrečia a sipejú na ňu; ale ona len ide a ide napred, až sa jej zablyští pred očima svetlo. </p><p>V priestrannej izbe, pri temnom kahanci pradie tu krásne dievča na kamennom stolci;
         vretience jej vrčí, len sa tak ozýva sklepenie. „Pán Boh daj šťastia, krásna priadka!“ —
         pokloní sa príchodzia. „Povedzže mi povedz, či tu býva Hadogašpar?“ Ale pekné dievča, ako
         ju zazrelo, skočí z kamenného stolca a zalomí proti nej rukama: „Utekaj, utekaj, aby ťa
         nezastihla moja pani; Hadogašpar tu býva, ale je pod veľkou strážou.“ Už sa chcela vrátiť
         nešťastnica žena, ale v tom sa jej zablyští zlaté vretience. Krásna priadka ho zazrie a
         hneď si ho pýta od nej. „Daj mi — povedá — toto zlaté vretience, vyvediem ťa z tejto tmavej
         diery.“ — „Darujem ti ho, duša moja,“ — povie na to žena, — „ale ma pusť ku Hadogašparovi.“
         — „Ach ženička drahá, to ja urobiť nesmiem, lebo by ma moja pani zmárnila“ vyhovárala sa
         priadka a pritom nespustila oči zo zlatého vretienca a zase ho len pýta a prosí. Ale
         Haďogašparka stála len na svojom a inak nechcela dať z ruky zlaté vretience. „No už ťa len
         pustím“ — povie na to dievča — „čokoľvek sa bude robiť so mnou“ a otvorila ťažké dvere. </p><p>Na kamennej posteli leží Hadogašpar obtočený deviatimi hadmi a sladko spí. Tu zaplače
         nad ním nešťastná žena: „Hadogašpar, Hadogašpar muž môj drahý, polož že, polož ruku na môj
         živôt, aby som sa osvobodila od sedemročnieho bremena.“ Ale Hadogašpar nepočuje nariekania
         ženinho a len spí. V tom pribehne s krikom nastráchané dievča: „Hory hučia, jaskyňa sa
         trase, — utekaj, utekaj, už ide moja pani.“ I uchytí nešťastnicu za ruku a vedie ju tmavou
         dierou von. </p><p>Svitne druhý deň a utrápená Hadogašparka ide zase tou istou cestou ku krásnej priadke.
         „Ach duša moja, darujem ti túto zlatú prasličku, ak ma ešte pustíš ku Hadogašparovi.“
         Dievča lieta okom po zlatom vretienci, lieta i po zlatej prasličke a otvorí ťažké dvere.
         Ako včera leží Hadogašpar na kamennej posteli a sladko spí. — „Hadogašpar, Hadogašpar, muž
         môj drahý, polož tvoju ruku na môj živôt, aby som sa osvobodila od sedemročnieho bremena.“
         Ale Hadogašpar tvrdo spí a nepočuje nariekania ženine. Tu zase pribehne s kríkom
         nastráchané dievča; „Hory hučia, jaskyňa sa trase, utekaj, utekaj, už ide moja pani.“ A
         nešťastnica musí zase odísť od svojho muža. Vretience preč, praslička preč, ešte má v
         rukách zlaté motovidielce. </p><p>Na tretí deň zaberie sa poznovu tou istou cestou ku krásnej priadke a plačúci prosí:
         „Ach duša moja pusťže ma pusť ešte ku Hadogašparovi, darujem ti toto zlaté motovidielce.“
         Dievča pozerá na zlaté vretence i na zlatú prasličku, pozerá i na zlaté motovidielce a
         otvori ťažké dvere. Hadogašpar obtočený deviatimi hadmi leží ako včera a ťažko spí. Zaplače
         nad ním nešťastnica, že sa len tak ozývala tá tmavá jaskyňa: „Hadogašpar, Hadogašpar, muž
         môj drahý, položže, polož ruku na môj živôt, aby som sa osvobodila od sedemročnej ťarchy.“
         V tom sa preberie Hadogašpar a počne si pretierať oči. „Či spím, či sa mi to len sníva, ako
         včera, a či naozaj počujem moju ženu?“ Nešťastná žena hodí sa mu okolo hrdla a on ju
         pritisne ku svojmu srdcu, položí ruku na zakliaty živôt a traja hadovia v tom okamžení
         zmiznú z nej, zmizne i z Hadogašpara deväť hadov a ona porodí krásneho syna. </p><p>Potom sa vrátili ku svojím rodičom. Hadogašpar bol od tých čias človek ako druhý i vo
         dne i v noci — a žijú šťastne až podnes, ak nepomreli. </p><p> </p></div><div class="chapter" lang="sk"><div class="titlepage"><div><div><h2 class="title"><a name="d56e609"></a>Múdry Maťko a blázni</h2></div></div><div></div></div><p> </p><p> </p><p>Pošiel Maťko na vohľady; pekne ho uvítali, usadili, ešťe mu aj ten prach poutierali, kde
         si mal sednúť. Keď si už takto posedel, pobesedoval s domácimi, povie raz otec domáci: „Ej
         mamo, choďže ty do tej komory; veď ty vieš, po čo!“ A mať len na to čakala a odišla do
         komory, trocha toho občerstvenia doniesť. Ale mali sa jej načakať; tam tá voľakdesi
         zavrzla. Otec povie: „Choďže ty dievka moja, kde tá tvoja mater toľké časy mešká.“ Dievka
         pošla; ale neprichádzala ani ona. „Ej, kýho paromaže tie tam toľko kutia? No, čakajte; veď
         ja vás dovediem!“ Rozpepril sa otec o vybehnul za nima. </p><p>Milý vohľač Maťko ako čaká, tak čaká; ale sa nik nevracia do izby. Už sa mu takto
         niekoľkoraz aj zívlo, aj zhasínajúci oheň ponaprával na kozube aj všelijak si preberal
         driemoty a tých predca dočkať nemohol. „A už — rečie — či sa svedčí či nie, len idem
         pozrieť, čo tí toľko roba v tej komore; vari ích tam voľakto klincami popribíjal.“ </p><p>Ide a tam v komore už temer celá svieca dohárala, čo mať sebou vzala — a tí traja tam,
         ak plačú tak plačú a nariekajú, že sa to ozývalo až do tretích susedov. </p><p>„Nuž čože vy tu nariekate?“ Volá, prosí pre Boha; ale od tých nemôž slova vyvábiť; len
         všetci traja ak nariekajú, tak nariekajú. Na veľa, na veľa začne mu jajkajúca mať
         rozprávať: „Nuž vidíš, Maťko, tadialto je rebrík z komory na poval a tu hľa sekera na ňom
         zavesená. Keď sa tak s touto mojou Dorkou soberiete a budete mať dieťa, dostane sa voliak
         sem do komory pod tú sekeru, potrasie rebrík a tá sekera odpadne nebožiatku na hlavu a
         zabije ho! Nuž hľa, preto my tu nariekame. — Ach nebožiatko, nebožiatko!“ Bedákala mať
         ďalej a s ňou dievka aj otec. </p><p>Maťkovi bolo všelijako, aj do smiechu. Ledva ich udobril a napokon poviedal: „Ak najdem
         na svete ešte piatich takýchto blázňov, ako ste vy, potom si vezmem vašu dievku!“ — S tým
         pobral sa v šíry svet. </p><p>Ide, ide na tie zkusy a nemôže nič zkúsiť; až príde do jednej dediny. Tu vidí veliké
         gazdovské stavy a prípravy. „Idem — povedá si — pozrieť ako tam ľudia gazdujú.“ A tu vidí,
         ako gazdina bije, šklble, trepe kvočku. </p><p>„Čože tú kvočku tak nemilosrdne šklbete, trepete?“ opytuje sa. </p><p>„Ej psia mať“ — vraví gazdina — „má desať kureniec a nechce ím dať cicať!“ </p><p>Naučil gazdinu ako má vajíčko uvariť, obieliť, posekať alebo žltej kaše upariť a tak
         kurence nachovať. Zaplatila mu dobre. Maťko ale našiel prvého blázňa, keď nie vätšieho,
         aspoň takého, ako tí traja boli. </p><p>Tak dobre, to bol už <span class="emphasis"><em>prvý</em></span> blázoň. Ako dochodil do druhej dediny,
         počul na všetkých zvonoch vyzváňať. Proti nemu vychodil z dediny pohrabný sprievod a to,
         ako čoby mal byť súdny deň, všetko bolo na nohách. Chlapi niesli truhlu; ženy nariekaly za
         truhlou a zalamovaly rukama; mladé, staré okolo ních. Truhla bola odkrytá, vrchnák z nej
         len tak niesli; bo krásne mladé dievča ležalo v nej <span class="emphasis"><em>živé</em></span>. </p><p>Ach, povedzteže mi, dobrí ľudia, čo vy to predca robíte?“ — doveduje sa Maťko. </p><p>„Ach, nuž čožeby sme robili?!“ vravia mu. „Chúďa dievča richtárovo išlo po vodu, voliak
         si vopchalo ruku do buďkáča (krčah s úzkym hrdlom, kúpeliač) a teraz mu ju nemôžme nijakým
         činom von dostať. Dosť si už na tom celá dedina hlavu nalámala; dosť sa dievča natrápilo a
         predca nič. </p><p>Nuž volíme dievča pochovať za živa, ako čoby tak malo na vždy ten buďkáč na ruke nosiť a
         nikdy sa nevydať.“ </p><p>„Nuž ale ste vy blázni!“ — Bolby si za to slovo od celej dediny utŕžil; ale Maťko
         nelenivý roztrepal buďkáč a dievča oslobodil. — Hneď ho celá dedina odprevádzala do
         richtárov. Na kar už i tak všetko bolo hotovo; urobili z toho veselú hostinu a napokon
         naskladali milému mudrcovi za plnú mysu dvaciatnikov. </p><p>Dobre teda, toto mu už boli <span class="emphasis"><em>druhí</em></span> blázni. </p><p>Na tretej dedine chceli mať kostol zvonká z dnuká pekný bielušký. Len, vravia, z čoho
         čím najbelší postaviť? Ktosi ím poradil, že najbelší bude z tvarohu. Hneď a zaraz kde aké
         mlieko mali robili na tvaroch a postavili z neho kostol, — ale bez oblokov. Zvonku bol
         pekný biely, ale čože? zdnuká horší od temnice. Jali sa nosiť doňho svetlo vo vreciach.
         Všetko darmo. Konečne prileteli z hory vtáčiky, vyďubali diery do tvarohu a v kostole
         zasvietilo sa. „To pánbohovia!“ — poviedali tí ľudia, keď oni také svetlo robia; nachytajme
         si ích do toho kostola, aby nám bolo ešte viac svetla.“ Jeden i znal, kde sa nosia na
         vysokom strome. Urobili teda dlhočizný rebrík a niesli ho na pleciach do hory. Ale tu milý
         reber zavadil sa ím o každý strom a ces húšťavu nijak nemohli dostať sa s ním ďalej.
         Zkušovali i sem i tam, kädial tadial, všetko bolo jedno. I nebolo pre ních druhej porady,
         kremä odtínať po kuse z rebríka, kdekoľvek zavadil. Šťastne dostali sa takto až ku stromu,
         ale čože, keď z rebríka nemali už len tri kolky. I podvíhali sa oni a vyliezli jedno
         druhému na plecia. Ten najvyšší dostal hniezdo s vtáčkami do hrsti a zavolal: „Tu sú!“ V
         tom ale najspodnejší obzrel sa hore, vyšmikol sa voliakosi, popadali všetci a vtáčky
         uleteli. Daromná všetka robota, iba čo komu ruka, komu noha, komu hlava dodrúzganá! </p><p>Na túto nehodu došiel Maťko k ním. Naučil ich staväť kostol z kamenia, s oblokmi a
         obieliť vápnom. — Dali mu viac peňazí ako ten kostol stál. </p><p>Dobre, ale našiel pri tom už aj <span class="emphasis"><em>tretích</em></span> blázňov. </p><p>Vo štvrtej dedine bývali ľudia už trocha rozumnejší a tí mali už poriadny kostol
         vymúraný. Ale počujte len — ťahali povrazmi oviazaného bujaka hore na kostol. Maťko ani
         svojím očiam neveril a preto sa opýtal: „Nuž ale, dobrí ľudkovia, čože vy to predca
         robíte?“ — „Čože by sme robili? Umrel bohatý mäsiar a poručil bujaka na kostol; nuž ho
         tatam dať chceme, kde je poručený.“ — Maťko ím bujaka predal a rozpoviedal ím, ako majú
         peniaze pre kostol na dobré vynaložiť. — Odmena rozumnej rady ani tu ho neminula. </p><p>Dobre; ale našiel tuná už <span class="emphasis"><em>štvrtého</em></span> blázňa a hútal si, že či ozaj
         ešte aj toho piateho najde. </p><p>Nebolo mu treba ďaleko chodiť. — V piatej dedine, ako dali jedlo na stôl, tak ľudia
         odstúpili sa, myši pribehly zo všetkých kútov domu, napapaly sa do sita a ľudia len potom
         jedli, čo tieto nehaly. „Ľudia, ľudia, čože je to u vás?“ hovoril Maťko. „Veď by som ja
         radšej hladom pošiel, ako čoby som mal takto len za myšiami jedávať!“ </p><p>„A veď zprvu aj nám taká bola hodina, ale sme sa už navykli. Veď dosť pasce staviame,
         vojnu proti myšiam vedieme a ubrániť sa ím nemôžme. Vari z celého sveta sem sa sbehli na
         nás!“ </p><p>Maťko ím, rozumie sa za dobrú plácu, opatril také zvieratko, co inšie nerobilo, iba myši
         chytalo a žralo. — Ale tu milých dedinčanov nadišiel veľký strach, že čo vraj bude to
         divostvorné zviera žrať, keď všetky myši vychyce? A o tom poradiť sa s Maťkom neprišlo ím
         na um, len keď ho už obohateného vvprevádzali za dedinu. „Čo vás po tom!“ zavolal ím
         odchodiaci Maťko. Oni rozumeli: „Vás potom?“ Nuž veru, keď už myší nebolo, v strachu o
         seba, chceli sprostiť sa toho čerta — ale ako? Dobrá rada stojí groš. Vypratali sa,
         podpálili dedinu zo všetkých strán, že tak i ten čert zhorí. Keď pohorelo všetko, zazreli
         kocúra zachovaného sedieť v cinteri na najvyššom náhrobnom kríži. </p><p>Maťkovi nebolo treba hľadať viac blázňov, ale ani starosť mať o peniažky do gazdovstva.
         Vrátil sa domov a poviedal: „No predca jest veľa blázňov na svete; piatich sem našiel,
         šiesta bude moja žena a siedma taká celá rodina.“ — Ale mu dobre bolo s ňou; lebo, vraj,
         „mužovi netreba múdrejšia žena od neho“ a „len jeden múdry a veľa blázňov po pri ňom
         vyžije.“ </p><p> </p></div><div class="chapter" lang="sk"><div class="titlepage"><div><div><h2 class="title"><a name="d56e683"></a>Piatko a Pustaj</h2></div></div><div></div></div><p> </p><p> </p><p>Išli vám raz jední vozáry (furmani) z ďalekej krajiny do domu. Vozy mali síce ťažko
         naložené, bo veľa drahého tovaru viezli; ale ím šlo všetko dobre: cesta sa im míňala ani
         sami nevedeli ako. Len ti tu raz tomu predniemu zastanú kone na rovnej ceste. Paholok ích
         pošibal bičom, ale tie ani na krok, len sa zpäli. Gazda skočí z voza a začne kone z boku
         obšívať papekom; ale tie sa ani vtedy nepohli. „Nuž kýho Paroma že sa tie ani hnúť nechcú?“
         Pozre pred kone, a tu leží v prachu malý chlapec a pretiera si oči. „Nuž chlapče, čože ty
         tu robíš?“ povie mu gazda. — „Veď ja neviem,“ ozve sa chlapec. — „A odkialže si?“ — „Veď ja
         neviem.“ — „A kdeže ti otec lebo mať?“ — „Veď ja neviem.“ — „A akože ťa volajú?“ — „Veď ja
         neviem“ — rozplakalo sa chlapča. — „No, neplač; vezmem ťa sebou. Či prídeš?“ — „Veď ja
         nedbám,“ prisviedčal chlapec. I tak ho vzal ten gazda sebou, položil ho na vôz, zaviezol do
         domu a že sám nemal detí, prijal ho za svoje. Ešte raz sa ho vypytovali ktoby bol, čoby
         bol; ale keď ani to nevedel poviedať, ako ho volajú: nuž sa ho ďalej nevypytovali a nazvali
         ho Piatkom, lebo to bolo práve v piatok, keď ho na tej ceste našli. </p><p>Milý Piatko vyrostnul na hodného šuhaja a ako taký chodieval už potom sám na furmanky:
         skupúval zbožie, privážal a rozvážal a kupčil sám miesto otca, ktorý už teraz, len doma
         sedával. — Ako si tak furmančí náš Piatko, príde raz do jedneho velikého mesta a že bola
         práve nedeľa, išiel aj on s druhými ľuďmi do kostola Pánu Bohu sa pomodliť. Tu v bránke
         kostola ležal mrtvý a po jednej strane mrtvého hromadu palíc. Každý kto do kostola šiel,
         vzal z tej hromady jednu palicu, udrel toho mrtvého a hodil zase palicu na druhú stranu.
         Prišiel rad aj na Piatku, aby toho mŕtveho udrel. „Nuž ale, dobrí ľudia, čože vy toho
         mrtvého tak bijete, veď vám ten už neublíži?“ zpytuje sa Piatko. — „Neublíži, neublíži“ —
         odpovedujú mu ľudia — „ale za života nám veľa ostal dlžen a tak teraz po smrti toľko palíc
         vytrpieť musí, koľko zlatých dlžen ostal.“ — „A čiby to veľa bolo?“ zpýtal sa zase Piatko.
         — „Len tridsať tisíc,“ hovoria mu; „pätnásť tisíc sme mu už vysádzali, ešte mu toľko odbiť
         treba.“ — „No, nebite ho; zaplatím ja zaňho.“ I tak vyplatil dlžoby za toho mrtvého a dal
         ho pekne zachrániť. Jednu paličku z tých, čo ho ními byli, vzal sebou na cinter a zapichol
         do hrobu koniec hlavy mrtvého a tak odiešiel s Bohom. Peňazí mu síce málo ostalo, ale to
         málo Pán Boh požehnal, a Piatko nakúpil ešte dosť zbožia a šťastne sa navrátil domov z tej
         cesty. </p><p>Takto doma, najme cez zimu, nemal čo robievať; chodieval teda na poľovačku. Raz ako tak
         poľuje a chodí namrzený po hore po poli celý boží deň, že nič nemohol dostať: vidí jedno
         malé ptáča na konári sedieť. Prask! vystrelí a ptáča padlo na sneh. Piatko príde na to
         miesto a ako ptáča hore dvíha, tu vidí na snehu try kvapky krve z neho. Zamyslel sa,
         zahľadel sa na ten sneh a na tie try kvapky krve, až napokon prerečie: „Moja žena musí byť
         biela ako sneh a červená v lícach ako krv!“ Ako to poviedal, pobral sa domov a tam
         vyrozprával ako sa mu vodilo aj čo si on to umienil. Otec a mať proti tomu nič nemali,
         jednako ho už oženiť chceli; len aby si tedy prezrel takú za ženu, čoby bola biela ako sneh
         a mala červené líca ako krv. Dlho on prezeral medzi dievčatmi, ale v tom vidieku takého
         dievčaťa nebolo. Napokon si on vec tak rozhútal, že si pôjde do šíreho sveta takú ženu
         hľadať. — — Ešte v ten deň poviedal domácim, čo on to zamyslel a tí na to: „Veďže, povedá,
         len choď a urob si po vôli.“ I tak sa vybral aj s jedným sluhom na cestu. Idú, idú, putujú
         z kraja do kraja, z vidieka do vidieka, prizerajú sa každej paničke do tvári; ale žiadna
         nebola biela ako sneh a červená ako krv. Pekne prešli aj to mesto, v ktorom Piatko toho
         mrtvého z pod tých palíc bol vykúpil, a Piatkovi to už ani na um nesišlo. Za mestom, ako
         idú vedľa cintera, kukne nevdojak ten sluha ta dnu a povedá: „Ej čiže sú to pekné try
         paličky v tom kríku tamto na tom hrobe; bolyžeby nám do cesty!“ Piatko pozre tiež v tú
         stranu a vtedy mu ešte len napadne, ako on tam dal toho mrtvého pochovať a že tu na tom
         hrobe tie paličky rástly. Skočí sám dnu do cmitera a odreže si jednu, že mu bude pamiatka
         na toho mrtvého. Sluha si tiež odrezal tú druhú a s tým sa chceli preč poberať. „Veďže ešte
         aj tú tretiu odrežte; tá bude pre mňa!“ ozve sa hlas za ními. Obzrú sa a tu ti stojí chlap
         ozruta, za takých dvoch ako boli oni. </p><p>„A ktože si ty?“ opýta sa ho Piatko. — „Ja sa volám Pustaj a ďalej sa nič nezpytuj, len
         mi káž odrezať tú tretiu palicu a sluhu pusť domov, keď chceš, aby si dostal ženu bielu ako
         sneh a červenú ako krv.“ — Piatko si pomyslel: Keď nešlo dosiaľ tak, azdaj pôjde takto! a
         pristál na tom ako mu Pustaj kázal. Sluhu prepustil domov s heslom, že sa mu na ceste dobre
         vodí. </p><p>Piatko s Pustajom putovali ďalej. A ten Pustaj bol len tak po žobrácky oblečený. Okolo
         poludnia ohlási sa Pustaj: „No Piatko, užby si si voľač aj zajedol.“ — „Ej veru by som si!“
         — rečie Piatko. — — „No, či vidíš tamto ten zámok, tam my budeme dnes obedovať.“ — „Ale
         choď ty žobrák, veď nás tam ani nepustia takých odtrhaných.“ — „Ej čoby tam nie; len ty
         hľaďže poď za mnou a mňa pusť napred.“ — Šiel Pustaj dnu na bránu: tu brána zavretá.
         Zavolal: „Otvorte!“ — „Kto to?“ ohlási sa mu strážnik. — „Ja som Pustaj, len rúče otváraj!“
         — „Ale veď sme mi počuli, že Pustaj dávno umrel!“ — „Ej, čo tam umrel! Keby som bol umrel,
         nebol by som tu.“ — „A načože ideš?“ — „Veď vy viete načo Pustaj chodí: prichystajte pre
         sto chlapov obed a pre sto koňov sena i obroku!“ — Pustaj býval predtým pánom pri vojsku;
         preto tak i teraz rozkazoval, a tí mu na to: „Ej Pustaj, neurob nám to; vidíž, bol suchý
         rok, neurodilo sa nám, nemáme ti z čoho dať. Len choď ďalej; radšej tebe dačo podhodíme.“
         Na veľa prosenia Pustaj utíchnul a poviedal: „No, keď už tak ničoho nič nemáte, aspoň pre
         mňa a pre môjho kamaráta pripravte!“ čo sa i stalo. </p><p>Po obede, keď odchodili, opýtali sa Pustaja v tom zámku, že čo žiada. A on, že bol v
         chatrnom obleku, vyžiadal si len jeden starý kepeň, čo tam za dvermi na klinci visel. Ten
         mu dlho nechceli dať, že tak a tak, nač by mu bol ten starý, že mu radšej dajú nový. „Vy
         blázni!“ — rečie Pustaj — „ba načoby mi bol nový? Veď vidíte že by ma ľudia vysmiali, keď
         by videli pod novým kepeňom otrhané šaty.“ — Naveľa, naveľa dali mu ten starý kepeň. Keď
         vyšli za bránu, poviedal Pustaj Piatkovi: „Vidíš Piatko, tento kepeň sa nám síde; bo je to
         taký kepeň, že kto sa doňho zakrúti, toho nikto nevidí,“ a zakrútil sa doňho. </p><p>Na druhý deň okolo obedu začne zase Pustaj: „Ej Piatko, už by sme si aj zajedli.“ —
         „Veru by sme si, keby len voľač bolo.“ — „No“ — povedá — vidíš ten zámok? Tam my budeme
         dnes obedovať.“ — „Choď mi z očú ty žobrák; veď ťa tam ani nepustia.“ — „No, len poď pomaly
         za mnou; šak uvidíš.“ — Búcha Pustaj na bránu: „Otvorte!" — „Kto tam?“ zpytujú sa ho.
         „Pustaj prišiel!“ — „Pustaj? Veď sme mi počuli, že ten dávno zomrel!“ — „Ej keby som bol
         zomrel, nebol by som tu!“ — Hneď ho pustili a opytovali sa ho, že čo ím doniesol. „Šak vy
         viete, čo ja nosím: nahotujte pre dvesto chlapov jediva a piva a pre dvesto koňov sena a
         obroku!“ — „Ach Pustajko, pre Boha ťa prosíme, neurob nám to; neurodilo sa nám ničoho nič,
         nemáme ti z čoho dať. Radšej tebe miesto toho dačo podhodíme, len nám teraz daj pokoj.“ Na
         veľa prosenia udobril sa Pustaj a kázal len pre dvoch dobrý obed pristrojiť. Najedli sa,
         napili sa aj s Piatkom a po obede, keď odchádzali, opýtali sa ích ešte, že čo žiadajú na
         cestu. „Len mi“ — povedá Pustaj — „tamto tú zahrdzanú šabličku dajte, čo tam na stene
         visí.“ — „Načo žeby ti tá bola? Veď ti mi radšej novú dáme.“ — „Netárajte blázni! Starý
         kepeň, nová šabľa — akoby to bolo? Veď by ľudia na mňa prstom ukazovali, že som šialené
         huby pojedol!“ — I tak museli mu dať tú starú šabličku. — Keď boli za bránou, poviedal
         Pustaj: „Vidíš Piatko, to sa nám síde. Táto šabľa sama od seba zrúbe všetko, čo jej len
         rozkážeš.“ </p><p>Idú idú dlho, už bol druhý deň a ešte nejedli nič; až sa na ostatok približovali k
         jednemu zámku. „Či vidíš, Piatko, tamto ten zámok?“ povie Pustaj. — „Vidím“ — rečie tento.
         — „No, tam mi budeme dnes obedovať.“ — „Ale taže sa dakde skry, ty žobrák, veď teba tam ani
         nepustia!“ — „Ešte že nepustia! Len poď pomaly za mnou, ja idem vopredok.“ — Príde Pustaj
         pod bránu a volá: „Otvorte!“ — — „Kto tam?“ — „Pustaj.“ — „Iďže si ty bludár, hovoria mu
         zase, veď pustaj dávno zomrel.“ — „Keby som bol zomrel, nebol by som tu; len vy otvorte!“ —
         „Nuž a čo nám za chýr nesieš?“ — „Veď vy viete aké chýry Pustaj nosí: dúškom mi ho
         nahotujte pre tristo chlapov jedenia a pitia, pre tristo koňov obroku a sena.“ — Títo sa mu
         začali prosiť: „Nežiadaj to od nás, Pustajko! Neurodilo sa nám ničoho nič. Choď len ďalej;
         radšej tebe dačo podhodíme.“ — Naveľa dal sa ím uprosiť a kázal len pre dvoch dobrý obed
         prichystať. Obed bol hneď na stole a dvaja cestovníci sa napukali. Po obede vravia v tom
         zámku Pustajovi: „No, čože takto žiadaš od nás?“ — „Len mi tamto ten uvláčený meštek dajte,
         čo sa to pod pecou povaľuje, aby som si mal kde dáky grajciar, kde daký groš odložiť.“ —
         „Ej“ — povedujú mu — „načože by ti ten deravý mešťok bol, veď by ti z toho všetky krajciare
         vypadaly? Radšej ti mi dáme novočučký nový.“ — „To by bolo na opak sveta: starý kepeň,
         zhŕdzavená šabľa a nový mešec! Len sem s tým starým meštekom.“ — Či chceli, či nechceli,
         museli mu ho napokon dať. Keď vyšli zo zámku, hovorí Pustaj: „Vidíš Piatko, ten meštek sa
         nám síde; lebo je to nie meštek ako meštek; ale je to taký meštek, že keď ho potrasieš kopu
         dukátov ti nasype.“ </p><p>Keď už tieto tri zámky obchodili, tak prišli ku jednemu mestu a Pustaj hovoril: „Či
         vidíš to mesto? Tam býva tvoja milá: biela ako sneh, červená ako krv. Ale ty len tu za
         mestom ostaneš a ja pôjdem sám ta dnu. Veď sa ja skoro vrátim pre teba!“ — </p><p>I tak šiel Pustaj sám do mesta a zasadnul si v krčme za vrch stola. „Krčmár, nalej
         vína!“ — „Ba čiby si mal odkial zaplatiť, ty žobrák?“ povie krčmárka. Ale krčmár sa zľakol
         ozruty chlapa, nuž natočil tam dákych slievkov a doniesol mu ích. Pustaj mu za to víno
         vylepil dukát na stôl. Hneď ho obsluhovali ako dákeho magnáša. Tu si Pustaj rozkázal zlatý
         koč priviezť, ešte aj na kolesá zlaté ráfy pribiť a štyry paripy do toho koča zapriahať.
         Tak letel von z mesta ako víchor. — Piatko za mestom len vyzeral a vyčkával kedy Pustaj
         príde. Tu vidí zlatý koč so štyrmi paripami ako proti nemu beží a vzdychne si: „Ej Bože ti
         môj milý, či som sa ja nemohol doma voziť a teraz tu chodím s Pustajom, dobre si po kolená
         nohy nezderiem a ani sám neviem, kde som!“ V tom ho koč prebehne, obráti sa a zastane pri
         ňom. „No sadaj hore — povie Pustaj z koča — ideme ta dnu.“ Tu Piatko ani nevedel kde sa má
         podieť od radosti. Vysadol ku Pustajovi a leteli do mesta. </p><p>Kým tak bežali, Pustaj ustavične len sýpal z toho starého mešca dukáty do koča, kým len
         plný koč nenasypal. Keď už do mesta prišli, kázal Pustaj Piatkovi na jednu i na druhú
         stranu koča tie dukáty po uliciach rozhadzovať, a Piatko ích rozsýpal plnou hrsťou. Na to
         zosadli v hostinci a jedli, pili po pansky. — Skoro sa dostalo kráľovnej do uší, že čo sa
         po meste robilo, že tam taký a taký pán zosadol. Ešte v ten večer dala kráľovná Piatka ku
         sebe zavolať. Piatko sa dobre opatril dukátmi a tašiel. Ako kráľovnú zazrel, hneď poznal,
         že je to tá, ktorú hľadá: biela ako sneh a červená ako krv. Chutne si s nou zavečeral a po
         večeri hrali sa v karty. Kráľovná obyčajne každého obhrala; ale Piatko si z toho nič
         nerobil, bo meštek slúžil vždy dukátmí, čoby koľko bol prehrával. Ako sa tak zabávajú,
         shovárajú, opýta sa jej Piatko, že či pôjde za neho. Kráľovná vzala striebornú ližičku a
         vyhodila von oblokom do mora a rekla: „Ak mi zajtrá večer tú ližičku donesieš, teda budem
         tvoja!“ Smutný odišiel Piatko preč; lebo nevedel, akoby on tú ližičku z toho mora dostať
         mohol. Ale Pustaj stál pod oblokom a vedel o všetkom, čo sa robí. Keď tá ližička dolu
         letela, rozkázal kepienku: „Kepeňček prestri sa nad more!“ a ten zachytil ližičku a
         doniesol mu ju. </p><p>Piatko bol na druhý deň veľmi smutný, a tým smutnejší, čím viac sa približoval večer,
         keď mal zase ísť ku kráľovnej. „Čože si taký smutný?“ zpytuje sa ho Pustaj. „Akožeby som
         nebol smutný, keď kráľovná včera sriebornú ležicu do mora hodila a riekla mi, že ak jej ju
         nedonesiem, nikdá nebude moja.“ — „Ak je len to, nesmúť sa ani za okamženie — hovorí
         Piatko. — Dnes ráno som sa prechodil po rynku a tam práve jednu veľkú rybu na poly
         pretínali, v nej sa našla srieborná ližica; odkúpil som ju a — tu ju máš!“ Podával mu tú
         spravodlivú ližicu, ktorú večer kráľovná von oblokom vyhodila. — Uradovaný šiel Piatko ku
         kráľovnej a podal jej ližicu. Veselo večerali a hrali sa. Pri shovorke opytuje sa zase
         Piatko, že či už pôjde zaňho. „Pôjdem, povedá, ak mi zajtrá večer tento prsten donesieš.“ S
         tým sňala zlatý prsteň a vyhodila von oblokom ďaleko do mora. Pustaj stál i teraz pod
         oblokom a na jeho rozkaz kepeňček zachytil prsteň a doniesol mu ho. — Smutný poberal sa
         Piatko od kráľovnej a smutnejším vyzeral ešte, keď na druhý deň prsteňa nikde nebolo.
         Žaloval sa Pustajovi a chcel sa už radšej domov navrátiť, ako s hanbou pred kráľovnú
         predstúpiť. „Oj nebojže sa neboj! — vraví mu Pustaj. — Čo len prsteň, ten je tu. Prvej
         predával tu jeden chlapec ryby, odkúpil som mu ích a v jednej z ních našiel som prsteň.
         Choď len a zabávaj sa s kráľovnou; veď uvidíš, čo ti zase povie.“ — Ta šiel vytešený Piatko
         i s prsteňom ku kráľovnej, šiel aj múdry Pustaj za ním vo svojom kepeňku tak čo ho nik
         nevidel. U kráľovnej veselo večerajú, hrajú sa, shovárajú sa a medzi rozprávkou oddá Piatko
         prsteň a pýta sa kráľovnej, že či už pôjde zaňho. „Pôjdem — povedá — keď uhádneš kde ja tej
         noci budem a koho mám milého.“ Ej, toby Piatko nebol čakal, ale čože mal robiť? Horko ťažko
         mu padalo od nej odísť a ešťe mu svet bol otupnejší keď doma ani Pustaja nenašiel. — Ale
         Pustaj dobrý pozor dával na všetko, čo sa bude robiť. Ako Piatko od kráľovnej odišiel,
         stála si táto na prosried chyže a zavolala do tretieho razu: „Zem otvor sa! Zem zatvor sa!“
         Vtom sa zem otvorila a ona ta dnu skočila; zem sa zase zavrela a kráľovná sa pri pekelnej
         bráne stavila. Za ňou ale v kepeni svojom letel všade Pustaj. — Pred pekelnou bránou čakal
         na kráľovnú čert s hintovom. Kráľovná si vysadla do hintova k čertovi a Pustaj v kepeni
         utajený na bak ku kočišovi. Bežia tým peklom bežia, prídu do medenej hory. Pustaj sa
         načiahne z baku a odlomí si medenú halúzku a skryje razom pod kepeň. Zahučala treskom
         medená hora; kráľovná sa preľakla a zvolala: „Hľadajte, hľadajte, tu za mnou dáka pohona.“
         Čerti hľadali na všetky strany, ale nič nenašli. — Bežia ďalej, prídu do sriebornej hory:
         Pustaj sa načiahne a odlomí si sriebornú halúzku. Zahučala srieborná hora a preľaknutá
         kráľovná hovorí: „Tu za mnou pohona; hľadajte, hľadajte na všetky strany!“ Čerti
         poprezerali všetko, kde len zamysleli; ale nevideli ani ducha. — Bežia ďalej a prídu do
         zlatej hory: načiahne sa Pustaj a odlomí si zlatú halúzku. Zahučala hukom zlatá hora a
         kráľovná kričí: „Hop! to je už zle, za mnou musí byť pohona!“ Čerti zastáli, poskákali z
         hintova, prezerali každý kútik, každú dierku. Ešte len aj luoniky z osiek čert povyberal,
         či tam dačo nebude; ale kde nič, tu nič. </p><p>Tak prišli do čertovho zámku, ktorý bol zo samých človečích hláv a kostí, vystavený. Tu
         bola hostina: čerti si pripíjali z koštialových pohárov. Kráľovnú posadili za stôl a
         navečerali sa s ňou. Po večeri skákali čerti s kopyty po britvách a dvanásti rad radom
         pojímali kráľovnú do tanca. Ona po tých britvách za každým tancom pár črievic zodrala a pod
         stôl hodila. Tam sa bol učúpil v kepienku Pustaj a sbieral všetky tie črievice. Dvanásť
         tancov tancovala, dvanásť tých črievíc podrala a keď dvanásta hodina odbila, šla domov tou
         istou cestou a Pustaj tiež. </p><p>„No Piatko, akože si spal?“ zpytuje sa Pustaj Piatka, keď tento ráno oči pretieral. —
         „Horkýže tvoje spal, vraví Piatko, keď ti mi kráľovná kázala zvedieť, kde ona tej noci bola
         a koho má milého a večer ani teba tu nebolo, čoby si mi bol voľačo poradil!“ — „Netráp sa
         ty už toľko“ — vraví mu Pustaj; — bo vidím, žeby si od samého trápenia na triesku
         vychudnul. Nebola by to cesta pre teba bývala; bol som ja s kráľovnou miesto teba. Len ber
         tieto halúzky a tieto črievice a choď razom k nej.“ S tým mu oddal medenú, sriebornú a
         zlatú haluzku i tie rozcapartené črievice a rozpovedal mu všetko a napokon mu povedal, že
         už aj on ide s ním ako dobrý priateľ. </p><p>Prišli do zámku a kráľovná ích vítala: „No, čože mi nového nesiete tak zavčas rána?“ —
         „A — povedá Piatko — bola si tej noci tam a tam; máš čerta milého. Musí to pravda byť; lebo
         át tu sú tieto halúzky z medenej, sriebornej a zlatej hory a tu sú aj tie črievice, čo si
         pri tanci prodrala.“ Kráľovná nemohla ďalej, musela sa ím poddať. — Tu kázal Pustaj
         nahotoviť try korytá a posadil kráľovnú do prvšieho a ťal čerta tou paličkou, čo si na tom
         hrobe odrezal, kým len plné koryto penami nebolo. Potom vzal druhé koryto, posadil ju do
         toho a bil zase tou paličkou, kým i to druhé plné krvou nenatieklo. Vzal aj tretie koryto a
         bil ju do tretieho rázu, kým ho len plné slzami nenaplakala. Keď bolo koryto plné slzami,
         vtedy sa kráľovnej vzdýchlo a prvýraz v svojom živote poviedala to slovo: „Bože!“ — „No už
         teraz môžme bezpečne s ňou domov ísť; lebo som už všetky čertovské fígle z nej vybil“ — —
         poviedal Pustaj. </p><p>Tak si teda viezol Piatko nevestu bielu ako sneh a červenú ako krv do domu. Len ti tu
         prídu raz na jeden most a Pustaj povedá: „Piatko, my sme sa oba za touto nevestou ustávali
         a to mi len uznáš, že som ja viac urobil ako ty, ale ja viac nechcem, len koľko sa na moju
         čiastku príde. Roztneme si ju na spravodlivé polovice a tebe bude jedna, mne druhá.“ Plakal
         Piatko, že čiby to ozaj tak muselo byť. — „Veru tak — rečie Pustaj; — ani ináč
         nepristávam.“ — „Urobže si teda ako chceš; ja ti nebránim, bo si si ju ešte lepšie zaslúžil
         ako ja.“ — Milá nevesta si musila ľahnúť na ten most a Pustaj vzal tú starú šabličku, čo ju
         v tom druhom zámku dostal a zaťal ale len opakom, že sa neveste nič nestalo. Tu vyskočia z
         popod toho mostu všetci čerti akoby na obranu a na predku ten najvätší, jej milý z pekla.
         Pustaj chytro zavolá: „Šablička rúbaj!“ Hneď rozsekala toho najvätšieho čerta na kusy a
         ostatní ako šabličku videli, razom sa poprepadúvali. „Vidíš Piatko, rečie teraz Pustaj, len
         som ťa chcel skúsiť, či mi vďační budeš, a od týchto čertov ešte na pokon oslobodiť. Ja od
         teba nežiadam nič; teraz je nevesta celá tvoja.“ </p><p>Ako prišli k tomu cmiteru kde sa Pustaj k Piatkovi pripojil, povie zase Pustaj: „Či sa
         pamätáš ešte, koho si dakedy tu dal pochovať?“ — „Veru mi prichodí na um, že som dakedy,
         kým som po cestách chodieval, tu jedneho človeka dal zachrániť.“ — „No vidíš, ten človek
         som ja a za ten dobrý skutok som sa ti hľadel odslúžiť. Teraz ti ešte ďakujem, že si ma
         vtedy od tej bitky oslobodil a pekne ma zachrániť dal.“ V tom sa Pustaj premenil na bieleho
         holuba a odletel preč do svojho hrobu. Piatko ale šiel domov a slávil nádhernú svaďbu s
         nevestou bielou ako padlý sniežik a červenou v líčkach ako krv. </p><p></p></div></div><div id="spodok"><script type="text/javascript">
						var pp_gemius_identifier = new String('dvY7yYsROA.qeUdVHK4K4MQ6j8L_RecG4wDFQdzp_pH.s7');
						</script><script type="text/javascript" src="http://services.sme.sk/meranie/genius/xgenius.js"></script><script src="http://www.google-analytics.com/urchin.js" type="text/javascript"></script><script type="text/javascript">
							_uacct = "UA-167461-5";
							urchinTracker();
						</script></div></body></html>