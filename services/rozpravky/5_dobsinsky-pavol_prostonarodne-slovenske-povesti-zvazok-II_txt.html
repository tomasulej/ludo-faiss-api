<html><head><meta http-equiv="Content-Type" content="text/html; charset=windows-1250"><style type="text/css">
	     .digitalizator {align:center}
				body { font-family: Georgia, "Times New Roman", Times, serif; font-size: 10pt;        background-color: white; color: black;
				margin: 0px; }

				p { margin: 0 0 10px 0; text-align:justify; text-indent: 1cm}
				. digitalizator {align:center}
				.chapter {margin-bottom: 50px; line-height: 1.7em;}

				table { font-size: 9pt }

				.othercredit h3 {font-size: 9pt;}

				.othercredit {background-color:silver}
				.copyright, .legalnotice {background-color:yellow;}
				.contrib {font-size: 11pt;}

				.title, .subtitle { color: navy }

				H1 a { color: silver }

				.programlisting, .programlistingco, .screen { background-color:#d0d0d0;                padding: 5pt; margin: 5pt}

				:hover { color: red; background-color:blue;       text-decoration: underline; }

				a { text-decoration: none; color: blue; }
				.navfooter, .navheader {background-color: #EEDDFF; }

				.chapter, .refentry, .book, .reference, .preface, .colophon { margin-left: 10pt; margin-right: 10pt; }
				hr {width:100px}
   </style><title>Pavol Dobšinský: Prostonárodné slovenské povesti (Druhý zväzok)</title><meta name="generator" content="DocBook XSL Stylesheets V1.73.0"><meta name="description" content="O diele Prostonárodné slovenské povesti — zbierka deväťdesiatich slovenských rozprávok od Pavla Dobšinského (1828 — 1885), ktorá vychádzala v rokoch 1880 — 1883 v ôsmich zväzkoch nákladom autora. Obsahuje všetky folklórne prozaické žánre: čarovné rozprávky (Zakliata hora, Mahuliena zlatá panna, Janko Hraško, Traja zhavranení bratia, Nebojsa a i.), rozprávky o zvieratách (Kozliatka, Medveď a komár, O vlku, čo si dal šiť boty), humoristické a novelistické rozprávania (Prorok rak, Drevená krava, Múdry Maťko a blázni a i.), ako aj povesti (Sitno, Salaš na Čertovici). Dobšinský tu publikoval viacero rozprávok známych zo starších zbierok — z Francisciho Slovenských povestí z roku 1845 či Němcovej Slovenských pohádek a pověstí z roku 1863, ale aj rozprávky, ktoré dovtedy tlačou nevyšli. Rozprávky z dostupných prameňov buď s drobnými jazykovo-štylistickými zmenami prebral, alebo sa inšpiroval ich látkami a nanovo ich zoštylizoval, prípadne sa na pozadí viacerých variantov snažil vytvoriť reprezentatívny model určitej rozprávky. Prostonárodné slovenské povesti spolu so Slovenskými povesťami, ktoré Dobšinský vydal spolu s Augustínom Horislavom Škultétym v rokoch 1858 — 1860 (spoločne vyšli v roku 1958 v Slovenskom vydavateľstve krásnej literatúry pod názvom Prostonárodné slovenské povesti), predstavujú výnimočnú zbierku rozprávok, reprezentujúcu slovenský rozprávkový materiál a zachytávajúcu vývin rozprávky v slovenskej literatúre 19. storočia. Stali sa dôležitým prameňom etnológie aj literatúry pre deti a mládež, vo fonde slovenskej literatúry majú nezastupiteľné miesto — vďaka početným a mimoriadne obľúbeným adaptáciám (najmä prerozprávaniam Márie Ďuríčkovej, ktoré sú vo vydavateľstve Mladé letá knihou s najväčším počtom reedícií) dodnes patria k najvydávanejším a najčítanejším dielam slovenskej literatúry. Preložené boli do mnohých svetových jazykov, okrem iného napríklad do čínštiny, v čase svojho vydania napríklad do francúzštiny."></head><body bgcolor="white" text="black" link="#0000FF" vlink="#840084" alink="#0000FF"><div id="hlavicka"><H1><a href="http://zlatyfond.sme.sk">Zlatý fond denníka SME</a></H1><H2>http://zlatyfond.sme.sk</H2></div><div class="book" lang="sk"><div class="titlepage"><div><div><h1 class="title"><a name="d56e1"></a>Prostonárodné slovenské povesti (Druhý zväzok)</h1></div><div><div class="author"><h3 class="author"><span class="firstname">Pavol</span> <span class="surname">Dobšinský</span></h3></div></div><div><p class="othercredit"><span class="contrib">Digitalizátor</span>&nbsp;: <span class="firstname">Róbert</span> <span class="surname">Zvonár</span>, <span class="firstname">Viera</span> <span class="surname">Studeničová</span>, <span class="firstname">Michal</span> <span class="surname">Garaj</span>, <span class="firstname">Miriama</span> <span class="surname">Mládková</span>, <span class="firstname">Peter</span> <span class="surname">Kovalič</span>, <span class="firstname">Agustin</span> <span class="surname">Murillo</span>, <span class="firstname">Bea</span> <span class="surname">Dubovská</span>, <span class="firstname">Dana</span> <span class="surname">Lajdová</span>, <span class="firstname">Jozef</span> <span class="surname">Ozimy</span>, <span class="firstname">Tomáš</span> <span class="surname">Sysel</span>, <span class="firstname">Monika</span> <span class="surname">Morochovičová</span>, <span class="firstname">Peter</span> <span class="surname">Beskid</span>, <span class="firstname">Zuzana</span> <span class="surname">Behríková</span>, <span class="firstname">Daniela</span> <span class="surname">Stroncer</span>, <span class="firstname">Michal</span> <span class="surname">Vanek</span>, <span class="firstname">Gabriela</span> <span class="surname">Matejová</span>, <span class="firstname">Pavol</span> <span class="surname">Tóth</span></p></div><div></div><div></div><div></div><div></div><div></div><div></div><div></div><div></div><div></div><div></div><div></div><div></div><div></div><div></div><div></div><div></div><div><p class="copyright">Copyright © 2008 Zlatý fond denníka SME</p></div><div><div class="legalnotice"><a name="d56e20"></a><p>Tento súbor podlieha licencii \'Creative Commons Attribution-NonCommercial-NoDerivs
            2.5 License\'. Viac informácii na
            http://zlatyfond.sme.sk/dokument/autorske-prava/</p></div></div><div><div class="abstract"><p class="title"><b>O diele</b></p><p><span class="bold"><strong>Prostonárodné slovenské povesti</strong></span> — zbierka
            deväťdesiatich slovenských rozprávok od Pavla Dobšinského (1828 — 1885), ktorá
            vychádzala v rokoch 1880 — 1883 v ôsmich zväzkoch nákladom autora. Obsahuje všetky
            folklórne prozaické žánre: čarovné rozprávky (<span class="emphasis"><em>Zakliata hora, Mahuliena zlatá
               panna, Janko Hraško, Traja zhavranení bratia, Nebojsa </em></span> a i.), rozprávky o
            zvieratách <span class="emphasis"><em>(Kozliatka, Medveď a komár, O vlku, čo si dal šiť boty)</em></span>,
            humoristické a novelistické rozprávania (<span class="emphasis"><em>Prorok rak, Drevená krava, Múdry
               Maťko a blázni </em></span> a i.), ako aj povesti (<span class="emphasis"><em>Sitno, Salaš na
               Čertovici</em></span>). Dobšinský tu publikoval viacero rozprávok známych zo starších
            zbierok — z Francisciho <span class="emphasis"><em>Slovenských povestí</em></span> z roku 1845 či
            Němcovej <span class="emphasis"><em>Slovenských pohádek a pověstí</em></span> z roku 1863, ale aj
            rozprávky, ktoré dovtedy tlačou nevyšli. Rozprávky z dostupných prameňov buď s drobnými
            jazykovo-štylistickými zmenami prebral, alebo sa inšpiroval ich látkami a nanovo ich
            zoštylizoval, prípadne sa na pozadí viacerých variantov snažil vytvoriť reprezentatívny
            model určitej rozprávky. <span class="emphasis"><em>Prostonárodné slovenské povesti</em></span> spolu so
               <span class="emphasis"><em>Slovenskými povesťami</em></span>, ktoré Dobšinský vydal spolu s Augustínom
            Horislavom Škultétym v rokoch 1858 — 1860 (spoločne vyšli v roku 1958 v Slovenskom
            vydavateľstve krásnej literatúry pod názvom <span class="emphasis"><em>Prostonárodné slovenské
               povesti</em></span>), predstavujú výnimočnú zbierku rozprávok, reprezentujúcu
            slovenský rozprávkový materiál a zachytávajúcu vývin rozprávky v slovenskej literatúre
            19. storočia. Stali sa dôležitým prameňom etnológie aj literatúry pre deti a mládež, vo
            fonde slovenskej literatúry majú nezastupiteľné miesto — vďaka početným a mimoriadne
            obľúbeným adaptáciám (najmä prerozprávaniam Márie Ďuríčkovej, ktoré sú vo vydavateľstve
            Mladé letá knihou s najväčším počtom reedícií) dodnes patria k najvydávanejším a
            najčítanejším dielam slovenskej literatúry. Preložené boli do mnohých svetových jazykov,
            okrem iného napríklad do čínštiny, v čase svojho vydania napríklad do
            francúzštiny.</p></div></div></div><div></div><hr></div><div class="toc"><p><b>Obsah</b></p><dl><dt><span class="bibliography"><a href="#bibliografia">Pôvodná publikácia</a></span></dt><dt><span class="chapter"><a href="#d56e240">Janko a Macko</a></span></dt><dt><span class="chapter"><a href="#d56e492">Sirota</a></span></dt><dt><span class="chapter"><a href="#d56e619">Zlatná krajina</a></span></dt><dt><span class="chapter"><a href="#d56e1051">Dlhý nos</a></span></dt><dt><span class="chapter"><a href="#d56e1301">Zlatý kľúč</a></span></dt><dt><span class="chapter"><a href="#d56e1468">Čarodejná kráľovná</a></span></dt><dt><span class="chapter"><a href="#d56e1626">Zlatý zúbok</a></span></dt><dt><span class="chapter"><a href="#d56e1788">O veternom kráľovi</a></span></dt><dt><span class="chapter"><a href="#d56e1889">Šurienka a Atalienka</a></span></dt><dt><span class="chapter"><a href="#d56e2009">Tri holúbky</a></span></dt><dt><span class="chapter"><a href="#d56e2245">Neverná žena</a></span></dt><dt><span class="chapter"><a href="#d56e2455">My tr&#479; brat&#479;</a></span></dt><dt><span class="chapter"><a href="#d56e2611">Had, mačička a psík</a></span></dt><dt><span class="chapter"><a href="#d56e2895">Fundži palica, cepy von z vreca</a></span></dt><dt><span class="chapter"><a href="#d56e3053">Tri píšťalky</a></span></dt><dt><span class="chapter"><a href="#d56e3284">O Mechúrikovi</a></span></dt><dt><span class="chapter"><a href="#d56e3339">Kozičky</a></span></dt><dt><span class="chapter"><a href="#d56e3418">Mať a macocha alebo zlatá páva</a></span></dt><dt><span class="chapter"><a href="#d56e3538">Rovnopekný pár</a></span></dt><dt><span class="chapter"><a href="#d56e3741">Hrdá panička</a></span></dt><dt><span class="chapter"><a href="#d56e4077">Kraľčík, Kucharčík, Popelčík</a></span></dt><dt><span class="chapter"><a href="#d56e4364">Piatko a Pustaj</a></span></dt><dt><span class="chapter"><a href="#d56e4772">Zlý brat</a></span></dt><dt><span class="chapter"><a href="#d56e4955">Pijan</a></span></dt><dt><span class="chapter"><a href="#d56e5139">Tri zlaté hrušky</a></span></dt><dt><span class="chapter"><a href="#d56e5341">Bračok vtáčok</a></span></dt><dt><span class="chapter"><a href="#d56e5489">Baláž</a></span></dt><dt><span class="chapter"><a href="#d56e6091">Zlatovláska</a></span></dt><dt><span class="chapter"><a href="#d56e6230">Mlynček</a></span></dt><dt><span class="chapter"><a href="#d56e6609">Či jesto pravda na svete</a></span></dt><dt><span class="chapter"><a href="#d56e6807">Janko Hraško</a></span></dt><dt><span class="chapter"><a href="#d56e7143">Stará dievka a čert</a></span></dt><dt><span class="chapter"><a href="#d56e7249">Červenkráľ a žltovláska</a></span></dt><dt><span class="chapter"><a href="#d56e7425">Černovlasý princ</a></span></dt><dt><span class="chapter"><a href="#d56e7581">O krásnej Ibronke</a></span></dt><dt><span class="chapter"><a href="#d56e7897">O sirote</a></span></dt><dt><span class="chapter"><a href="#d56e7976">Divostvorný lovec</a></span></dt><dt><span class="chapter"><a href="#d56e8065">Cesta k Slncu</a></span></dt><dt><span class="chapter"><a href="#d56e8202">Mataj</a></span></dt><dt><span class="chapter"><a href="#d56e8516">Ľubka a Kovovlad</a></span></dt><dt><span class="chapter"><a href="#d56e8664">O dvanástich mesiačkoch.</a></span></dt><dt><span class="chapter"><a href="#d56e8861">Plavčík a Vratko čo osúšajú slzy sveta</a></span></dt><dt><span class="chapter"><a href="#d56e9073">O hlúpej žene</a></span></dt><dt><span class="chapter"><a href="#d56e9177">Zlatí bratkovia</a></span></dt><dt><span class="chapter"><a href="#d56e9291">Zakliaty zámok</a></span></dt><dt><span class="chapter"><a href="#d56e9401">Drevená krava</a></span></dt><dt><span class="chapter"><a href="#d56e9637">Čert slúži</a></span></dt><dt><span class="chapter"><a href="#d56e9736">Žabina kmotra</a></span></dt><dt><span class="chapter"><a href="#d56e9829">Hádač, strúhač, strelec, poprac</a></span></dt><dt><span class="chapter"><a href="#d56e9970">Najmladší z dvanástich</a></span></dt><dt><span class="chapter"><a href="#d56e10153">O troch grošoch</a></span></dt></dl></div><div class="bibliography"><div class="titlepage"><div><div><h2 class="title"><a name="bibliografia"></a>Pôvodná publikácia</h2></div></div><div></div></div><div class="biblioentry"><a name="d56e185"></a><p>[1] <span class="author"><span class="firstname">Pavol </span> <span class="surname">Dobšinský</span>. </span><span class="title"><i>Prostonárodné slovenské povesti. Zväzok II.</i>. </span><span class="publisher"><span class="publishername">Slovenské vydavateľstvo krásnej literatúry. </span><span class="address"><span class="city">Bratislava</span>. </span></span><span class="pubdate">1958. </span><span class="pagenums">. </span><span class="othercredit"><span class="firstname">Andrej. </span><span class="surname">Plávka. </span><span class="contrib">rediguje. </span>. </span><span class="othercredit"><span class="firstname">Ján. </span><span class="surname">Ferenčík. </span><span class="contrib">šéfredaktor. </span>. </span><span class="othercredit"><span class="firstname">dr.Jozef. </span><span class="surname">Felix. </span><span class="contrib">zodpovedný redaktor. </span>. </span><span class="othercredit"><span class="firstname">Zlata. </span><span class="surname">Maderová. </span><span class="contrib">technická redaktorka. </span>. </span><span class="othercredit"><span class="firstname">Eva. </span><span class="surname">Kollárová. </span><span class="contrib">korigovala. </span>. </span></p></div></div><div class="chapter" lang="sk"><div class="titlepage"><div><div><h2 class="title"><a name="d56e240"></a>Janko a Macko</h2></div></div><div></div></div><p> </p><p>
         <span class="emphasis"><em>Podali: I. Gábor Lovinský z Novohradu, P.Jamriška a J. Rimavský z Malohontu,
            Gustáv Reuss z Gemera; porovnal Aug. Hor. Škultéty.</em></span>
      </p><p> </p><p>Kde bola, tam bola, bola za červeným morom, za drevenou skalou, pri sklenenom vrchu, v
         Kompit kráľovej krajine, jedna malá dedinka a v tej dedinke býval jeden veľmi chudobný
         človek, ktorý na tom šírom svete nič inšieho nemal, iba psotu, biedu a veľa detí. Chodil on
         so svojimi chlapcí do hory zbierať rážďa, a čo im za to dali, z toho sa museli živiť aj
         zaodievať. Lahodný to bol zárobok pre toľkú čemrvu! Nebožiatka deti často sa s plačom na
         peci váľali od hladu a neborákovi otcovi srdce pukalo od žiaľu nad úbohými deťmi. Bol by
         ich rád ako najlepšie opatriť, ale darmo, druhý spôsob nebol. Tak museli len aj ďalej psotu
         z pleca na plece prekladať. </p><p>Tu ale jeden raz, ako tak chodili do tej hory, zazreli na jednom vysokom dube hniezdo.
         Najstarší z chlapcov sa hneď vyškriabal k nemu a našiel tam sedem krásnych vajíčok a
         zniesol ich dolu. Deti boli vajíčkam rady a otec povedal: </p><p>„Chvalabohu i za to! V meste nám čo-to dajú za ne. Len ich nerozbite!“ </p><p>Na druhý deň šiel ten chudobný človek do mesta a tam tie vajíčka ponúkol jednému
         kupcovi. </p><p>„A čo žiadate za ne?“ spýtal sa ho kupec. </p><p>„Ach,“ povedá, „ja sa len na vás nechám, čo mi dáte, na tom pristanem.“ </p><p>Kupec mu dal za ne po peniažku a chudobný človek bol rád. Ako tento odišiel, pribehli do
         sklepu kupcovi chlapci, Janko a Macko, a hneď sa okolo tých vajíčok mali, že sa budú s nimi
         hrať. Chlapci, ako chlapci, pustili jedno na zem, a tu sa vykotúľala jedna zlatá guľka, čo
         v tom vajci miesto žĺtka bola. </p><p>Ako to kupec videl, hneď rozbil aj druhô aj tretie až do siedmeho a v každom našiel
         miesto žĺtka guľku zlatú. Tu vybehne zo sklepu a hľadí pomedzi domy, či by ešte toho
         človeka nemohol vyzrieť? Ten na šťastie nebol ešte ďaleko a hneď počul, že ho nazad volajú.
         Vrátil sa do sklepu. </p><p>„Dobrý človek,“ oslovil ho kupec, „páčia sa mi tie vajíčka. Ak môžete, doneste mi ešte
         viacej takých, dobre vám zaplatím.“ Vyňal dakoľko zlatých a vtisol mu ich do ruky: </p><p>„Toto si,“ povedá, „vezmite, to vám bude na závdavok.“ </p><p>Chudobný človek by sa nebol ponazdal takému šťastiu a sľúbil, že vďačne donesie. Hneď
         pokúpil jedno-druhô do kuchyne, a keď domov prišiel, tu všetko vyskakovalo od radosti, že
         sa raz dakedy do chuti najedia. </p><p>Chodil on do tej hory každý deň so svojimi chlapcí, zbierali to rážďa a vyberali tie
         pekné vajíčka. Raz, keď vyšli zase do tej hory, videli, ako sa do toho hniezda jeden had
         ťahal a v ústach niesol jedno vajce. Had sa skrútil zo stromu a ťahal sa po pažiti horou.
         Tí striehli, kde pôjde a šli všade zápäť za ním. Naraz im pod jedným charľavým<sup>[<a name="d56e277" href="#ftn.d56e277" class="footnote">1</a>]</sup> stromom zmizol a len po chvíli vystrčil hlavu a opekal si ju na slnci. Chudobný
         človek priskočil, odťal hadovi hlavu a potom ako bol dlhý, tak ho vytiahol von. Tu v tom
         dúpnom strome našli veľkú hromadu takých vajíčok a odniesli kupcovi a ten im za ne silu
         peňazstva dal. Ale kupcovi nebolo ešte dosť: </p><p>„Viete čo,“ povedá, „ulapte vy toho vtáka, čo tieto vajíčka nesie a doneste mi ho sem aj
         s hniezdom, dám vám za to dva vozy žitom nakladané, v jednom štyri voly, v druhom štyri
         kone, a peňazí, koľko budete chcieť.“ </p><p>Chudobný človek s plnou kapsou a s tou dobrou novinou veselo a hvízdajúci sa vracal
         domov. </p><p>Na druhý deň, akonáhle svitlo, naraz poslal najstaršieho chlapca, aby šiel toho vtáka
         ulapiť. Chlapec sa zachytil do hory, a keď k tomu stromu došiel, tu práve vletel vták do
         hniezda. Naradovaný začal sa hneď hore škriabať a šmýkal sa potíšku vše vyššie a vyššie až
         pod samô hniezdo. Ale keď sa načiahol, že ho už priklopí, tu milý vták brnk! Schytil sa na
         krídla a uletel. Na druhô ráno vypravil otec druhého chlapca a potom aj tretieho; ale ho
         ani tí nemohli dolapiť. </p><p>Keď videl, že je z chlapcov nič, napokon sa vybral sám. Ale on už nešiel za rána, čakal,
         kým sa zmrklo, a vtedy sa zachytil do hory. Mesiačik pekne svietil a on si sadol pod duba,
         na ktorom to hniezdo bolo. </p><p>„Počkám za chvíľku,“ myslel si, „kým vtáčik lepšie zaspí.“ </p><p>Ale bol dokonaný a čosi-kamsi začalo sa mu driemať, až i zaspal. Len tu ale okolo
         polnoci začne sa vám ten človek zo sna na toho duba škriabať, lebo bol mesačník.
         Pekne-krásne vtákovi krídla zviazal a aj s hniezdom dolu zniesol, položil na stranu a zase
         si tak sadol, ako sedel, a spal ďalej. </p><p>Ráno, hneď ako sa prebudil, vydriapal sa znovu na duba; ale tam už ani vtáka, ani
         hniezda nebolo. Tu on neborák nevedel, čo má od žiaľu robiť. Chodil, hľadal hore-dolu, ale
         nikde nič nemohol nájsť, až mu naveľa padlo oko stranou na hniezdo, kde neborák vtáčik
         poviazaný čušal. Schytil ho naraz s veľkou radosťou a rovno odniesol kupcovi do mesta. </p><p>Ten, ako videl, že mu vtáka s hniezdom nesie, dobre hneď z kože nevyskočil, lietal
         hore-dolu po izbe a hneď ženu, hneď chlapcov objímal a bozkával. Potom dal zapriahnuť do
         jedného voza štyri pekné kone, do druhého štyri vykŕmené voly a kázal naložiť na obidva
         vozy žita. Na to mu ešte dal aj peňazí, koľko len chcel, a tak ho vypravil domov. </p><p>Tu bola neslýchaná radosť! Nechodili oni viacej rážďa zbierať, ale si vystavili pekný
         dom, kúpili si zeme, lúky a žili šťastlive. </p><p>Kupec, len čo toho vypravil, naraz nad svojou posteľou vbil do múru dva kliny a na tie
         to hniezdo s vtáčkom položil. Vtáčik bol naveky krotký, tichý a každý deň zniesol jedno
         vajíčko. Kupec každô rozbil a zlato z nich vyberal. To tak trvalo za viacej rokov. Kupec sa
         stal neslýchaným boháčom. </p><p>Raz vo sviatok dlhšie si hovel v posteli a pozeral hore na hniezdo. Ako tak pozerá,
         vtáčik vystrel ľavô krídelce a tu sa kupcovi zdalo, že sú tam dáke litery. Zdvihne sa na
         posteľ a tu pod tým krídelcom videl napísanô: „Kto zo mňa srdce zje, bude kráľom, a kto
         moje ľavô krídlo, každú noc bude mať sto dukátov pod hlavou.“ </p><p>Kupec sa nad tým veľmi zadivil i zaradoval. Chytro sa obliekol, vzal nôž, zarezal,
         vypitval a sám pekne očistil toho vtáčika. Potom ho pokrájal na rajničku a dal kuchárke,
         aby ho na obed upražila. Ale jej prihrozil: </p><p>„Daj,“ povedá, „pozor, lebo ak len jeden kúštik z neho skape, skapeš aj ty.“ </p><p>S tým sa on, ona a chlapci pobrali do kostola. </p><p>Zima bola veľmi tuhá. Kupcovi chlapci nemohli vydržať do konca, ale ušli domov a hybaj
         rovno do kuchyne k ohňu. Tu ich kuchárka dosť odháňala, ale tí sa nechceli pohnúť a
         jednostajne ju trápili, žeby im dala dač jesť, lebo že veľmi vylačneli. Vtom ale ako im tam
         voľač zháňa — mladší brat Macko vychytí z rajničky srdce; tu sa aj Janko osmelí, uchytí
         ľavô krídelce a obidvaja zjedli. </p><p>Po chvíli sa vrátili z kostola a kupec ani do izby nešiel, iba pravo do kuchyne. Chlapci
         vybehli von a on začal pečeňu obzerať, či dačo nechybí. Tu nevidí ani srdce, ani ľavô
         krídlo! Hneď zrobil krik a na kuchárku zle-nedobre, že kto bol v kuchyni? Tá sa odvolávala
         na chlapcov, že tí tu boli a že to len tí museli zjesť. Ale kupec na to neveľa dbal, mykol
         kuchárku po hlave, že sa hneď zvrátila a bolo po nej. Chlapci načúvali na dverách, čo sa to
         v kuchyni robí, badali, že je veru zle a v strachu pustili sa do behu svetom. </p><p> </p><p>* </p><p> </p><p>Utekali oni, utekali, čo im len nohy stačili, aby ich otec dák nedohonil, až pred samým
         mrakom prišli na jednu lúku a naprostred tej lúky stála kopa sena. </p><p>„No, Janko,“ ohlásil sa Macko, „dneska ďalej nepôjdeme, lebo neviem, kde by sme zašli a
         tu prenocujeme v tejto kope sena.“ </p><p>Mladší brat na to pristal a hneď sa poberali ku tej kope. Tu vyskočil jeden veľký tučný
         jeleň a Macka mrzelo, že nemal z čoho za ním streliť, ale sa len musel dívať, ako si dolu
         lúkou poskakoval. Šli na tú stranu, kde jeleň vyskočil a tam našli jednu hodnú dieru do
         kopy. </p><p>„Tu nám dobre bude,“ povedali medzi sebou, utiahli sa dnu a po chvíli zaspali, akoby ich
         zarezal. </p><p>Ráno, keď sa počali zore zapaľovať, Janko už bol hore. Mackovi sa ešte dobre spalo, tak
         mu len dal pokoj. Zachytil sa vyzrieť dáku studničku, lebo bol veľmi smädný. Za ten čas sa
         zobudil aj Macko a hľadal si čiapku, ktorá sa mu v sene zapotrošila<sup>[<a name="d56e331" href="#ftn.d56e331" class="footnote">2</a>]</sup>. Makajúci prišiel aj tam, kde hlava Jankova bola ležala a tu nájde plný mešec,
         otvorí ho — tu samé dukáty! Vtom sa práve Janko vracal od studničky, Macko chytro skryl
         miešok do vrecka a bratovi nepovedal nič. </p><p>Idú, idú ďalej, až prišli do jednej dediny. Boli lační, tak len rovno zatiahli do krčmy
         a Macko rozkázal, aby pripravili hodný obed. Tu sa Janko začal starieť, ako oni to
         zaplatia, ale ho Macko len kojil: </p><p>„Neboj sa, brat môj, veď ja mám ešte dakoľko grajciarov.“ </p><p>Naobedovali sa, zavolali krčmára a všetci sa zadivili, keď mu Macko za obed dukátmi
         začal platiť. Zaplatili a šli ďalej do sveta. Putovali oni dlho sem i tam, a kde nocovali,
         Macko všade našiel pod Jankovou hlavou plný mešec, takže už nevedel, kde má tie dukáty
         podievať. </p><p>Zjavil sa on s tým jeden raz bratovi a ukázal mu tie peniaze, ale keď sa ten spytoval,
         kde ich vzal, povedal mu, že našiel tam aj tam. Janko sa na tom veľmi zaradoval a šli len
         ďalej cez hory, cez doly, až napokon prišli do jedného mesta, kde kráľ býval. </p><p>Tu si hneď v jednom hostinci najali izbu a žili si po pansky. Ale starší brat Janko mal
         veľkú vôľu k hudbe a maliarstvu, nuž sa oddal do toho a pod krátkym časom naučil sa tak
         pekne hrať aj maľovať, že mu v tom naďaleko nebolo páru. Macko si len hovel ako pán. Dobre
         jedol, dobre pil, chodil po prechádzkach a počúval, ako jeho brat pekne hrával. </p><p>Raz, ako si tak prehrával, viezla sa tadiaľ na hrdom koči kráľova dcéra. Tá hudba ju tak
         prenikala, že hneď kázala kočišovi zastať a počúvala za hodnú chvíľu. Potom ani nešla
         ďalej, ale povedala kočišovi, aby sa obrátil nazad. </p><p>Hneď na druhý deň dal kráľ Janka zavolať, či by nemohol jeho dcéru učiť hrať, že mu
         dobre bude platiť, na čo on vďačne pristal, a naraz ešte v ten istý deň ju začal učiť.
         Kráľovi sa Janko páčil a veľmi ho rád videl. </p><p>Vtom ale v druhej susednej krajine umrel kráľ, tak mali druhého na jeho miesto vyvoliť.
         Pri volení ale bola taká obyčaj, že sa ľud zhromaždil a korunu pustili vysoko do povetria,
         a komu na hlavu padla, ten bol kráľom. Tento chýr sa do uší dostal aj našim šuhajom a Macko
         hneď veľkú vôľu dostal tatam ísť. </p><p>„Janko!“ oslovil si brata, „ačak sa pôjdeme aj my na to podívať?“ </p><p>„Dobre,“ odpovedal Janko, a keď bol tomu čas, šli do tej krajiny. </p><p>Ľudí bolo tam už neslýchaná sila a naši bratia si zastali na kraj. Na pravô poludnie
         pustili korunu do povetria a tá letela vysoko. Raz sa ale skrútne na bok a padne na hlavu
         Mackovi. Tu sa stal veľký krik, ujúkanie; každý chcel kráľa vidieť. Všetci starší sa zbehli
         k tomu miestu, kde koruna padla, ale videli, že je to len mladý šuhaj. Tu Macka a Janka
         chytili a začali ich cuzdiť<sup>[<a name="d56e358" href="#ftn.d56e358" class="footnote">3</a>]</sup>. Ale tí chytrí pobrali sa v nohy a nezastavili sa len na svojej hospode. </p><p>Korunovanie odložili na druhý deň. Macka táto príhoda mrzela, len ho jednostajne dač
         ťahalo, žeby šiel zas k tomu korunovaniu, a začal nahovárať Janka, žeby aj on ešte išiel s
         ním. Ten najskôr nemal vôľu, potom sa ale predsa dal naviesť, a tak sa vybrali zase vedno.
         Teraz si ale len obďaleč zastali, lebo sa báli, aby sa im zase dač nedostalo ako včera. Keď
         bolo poludnie, pustili korunu vozvyšok. Koruna letela, že sa len tak menila očiam; raz sa
         ale pustila dolu a zase pravo Mackovi na hlavu. Macka i Janka zase hodne vycuzdili a
         korunovanie odložili zase na druhý deň, ale tak, že už komukoľvek na hlavu padne, či to
         pastierovi, či to žobrákovi, ten bude a ten musí byť kráľom. </p><p>Prišiel tretí deň. Mackovi len nedalo pokoja a zase začal aj Janka vábiť, ale ten sa mu
         už žiadnym činom nedal nahovoriť. </p><p>„Už ma,“ rečie, „dva razy pre teba ubili, tretí raz by som nerád vyhorel.“ </p><p>Tak sa len sám Macko zachytil a teraz si smelo zastal medzi druhých ľudí. Na poludnie
         pustili korunu do vysoka a čosi-kamsi bola zas na Mackovej hlave. Tu ľud aj panstvo tej
         krajiny ho obhŕklo a všetci sa mu klaňali na znak, že ho za svojho kráľa uznávajú. Potom ho
         s veľkou slávou sprevodili do kráľovského paláca, kde si na vysoký trón zasadol a kraľoval. </p><p>Janko si celý deň prehrával a len pred večerou išiel vyzerať Macka, ale ho nemohol
         vyčkať a veľmi zarmútený sa vrátil nazad, lebo si myslel, že jeho brat Macko už tam
         zahynul. Tu neborákovi bolo všakovak, lebo kým pri sebe videl Macka, o nič sa nestaral, ten
         platil za všetko. Ale akože tu teraz žiť v drahom hostinci? Tak veru on tam nechal drahý
         hostinec a opatril si lacnejšiu hospodu u jednej starej vdovice. </p><p>Nocoval prvú noc u tej vdovice, a tá keď mu ráno posteľ poprávala, našla pod hlavnicou<sup>[<a name="d56e375" href="#ftn.d56e375" class="footnote">4</a>]</sup> mešec dukátov. To tak potom bývalo aj ďalej, a že sa nikdy nevyzvedoval, ona mu
         tiež nič nepovedala a odkladala dukáty na jedno miesto. Janko chodil každý deň do
         kráľovského paláca učiť princezku, a tam ho čo ďalej radšej videli, najmä princezke sa
         veľmi páčil, lebo bol šuhaj driečny. </p><p>O jeden čas padlo kráľovi mena a na druhý deň kráľovnej. V paláci sa strojila veľká
         hostina a k tej hostine zavolali aj Janka. Tu sa princezka pred všetkými hosťmi mala
         preukázať v hudbe a hrala tak pekne, že ju nevedeli dosť prenachváliť. Na druhý deň pri
         obede, keď najlepšie hodovali, princezka si matku svoju zmaľovala a potom jej ten malý
         obrázok dala. Bola trafená navlas a všetci sa divili, ako to mohla tak napochytre a tak
         utešene spraviť, až sa jej napokon sám kráľ opýtal: </p><p>„Dievka moja, od koho to máš, kto ťa to naučil tak pekne maľovať?“ </p><p>Princezka ukázala na Janka: </p><p>„Toto je, otec drahý, ten majster, to ma on naučil.“ </p><p>Tu všetci, akoby sa boli zriekli, iba polapali poháre a pripíjali na zdravie Jankovi.
         Potom ešte hrala princezka, ale teraz vedno s Jankom, a to im šlo tak preľúbezne, že sa
         všetci pritom poplakali. </p><p>Keď už bolo po všetkom, kráľ sa obrátil k Jankovi a povedal mu: </p><p>„Ty zaslúžiš, aby si od tohoto času v mojom paláci býval a ja ti chcem byť miesto
         vlastného otca.“ </p><p>Janko sa pekne poďakoval, ale sa mu to videla byť priveľká úcta pre neho, a začal sa
         odhŕnať, že je on nehoden toľkej lásky. Ale kráľ stál na svojom, a tak hneď na druhý deň
         musel sa preniesť do paláca, kde mu osobitnú izbu dali. </p><p>Jankovi sa na novej hospode dobre spalo, a keď sa obriadil, išiel do záhrady na
         prechádzku. Za ten čas prišla slúžka izbu poriadiť, a ako poprávala posteľ, našla pod
         hlavnicou plný mešec dukátov. Ona to vzala a odložila. Myslela si: Keď sa vráti, bude si ho
         dovedovať. Ale ten sa i vrátil i nedovedoval nič. </p><p>To tak bolo za jeden čas a slúžka už nevedela, čo si má myslieť. Opýtala sa jednej
         ježibaby, čo v kráľovskom dvore bývala, že takto aj takto s tým mladým človekom, čo to má
         znamenať? Ježibaba sa zabrala hneď na krížne cesty a tam sa radila so všetkými strigami a
         tie strigy vyveštili, že Janko musel z toho a toho vtáka ľavô krídlo zjesť. Po polnoci
         priletela domov a premýšľala, ako by ho mohla o to krídlo pripraviť. </p><p>Na druhý deň šiel kráľ na poľovačku a zavolal so sebou aj Janka. Tu sa cez deň hodne
         vychodili a večer veľmi dokonaní prišli domov. Jankovi počalo byť nedobre, voľač ho bolelo.
         Tu si on hneď ľahol na posteľ a po chvíli usnul. Ale okolo desiatej hodiny prišla k nemu
         ježibaba, zobudila ho a dávala mu jeden nápoj. </p><p>„To vám,“ povedá, „princezka posiela na posilnenie.“ </p><p>Janko to vypil a hneď zase tuho zaspal. Po chvíli ho počalo nadúvať, siliť, až i počal
         vracať zo sna a aj to krídelce vydal, čo ešte ako malý chlapec bol zjedol. Ježibaba stála
         napohotove, krídelce naraz schytila, umyla pekne a dala ho princezke zjesť. Od tých čias už
         nič nemával pod hlavou, ale to všetko mávala princezka. Prišlo ráno a Janko sa už lepšie
         cítil; o malú chvíľu ozdravel celkom. </p><p>Ale čo ježibaba dosiaľ s ním vyriadila, to jej nebolo dosť; ona ešte viacej chcela,
         chcela ho konečným koncom z paláca odpratať. Tu veru jeden raz v noci, keď najlepšie spal,
         prikradla sa do jeho izby, schytila ho a letela s ním celú noc ponad hory, ponad vody a
         položila ho na jeden ostrov. Potom sa vrátila ako besná strela domov. </p><p>Janko sa ráno zobudil a zadíval sa veľmi, kde sa on to vzal. Pustil sa do behu a bežal,
         ako mu para stačila, až prišiel na breh mora, a to bolo červenô ako krv. Tu zastane a
         myslí: Čo si má ďalej počať? Vtom sa začerneli tmavé oblaky, začalo neslýchane hrmieť,
         blýskať sa, aj sa more spenilo do dna. Z rozbúreného mora vyskočil ohnivý šarkan a hneď
         zle-nedobre na Janka: </p><p>„Ako si sa ty opovážil sem prísť, naraz naskutku ťa tu zožeriem.“ </p><p>Ale ten sa všakovak začal vyhovárať, že je on nie príčina, že on nevie, ako sa sem
         dostal. Šarkan pomaly skrotol a napokon mu povedal: </p><p>„No, vytrhni si z môjho krídla jedno pero a pomysli si, kde chceš byť, hneď tam budeš.“ </p><p>Janko vytrhol pero, pomyslel si na kráľovský palác a hneď bol tam. Bolo už podvečer;
         Janko sa hodil do postele, aby si po toľkom strachu vydýchol. Ledvaže usnul, pribehla
         ježibaba, vzala pero, čo mu šarkan dal, schytila ho do povetria a letela s ním za červenô
         more na ten istý ostrov, na ktorý ho už raz bola zaniesla. </p><p>Janko sa zobudil a videl sa zas na tom strašnom mieste. Neborák len čakal, čo sa bude
         diať. Tu sa nebo začernelo, počalo sa náramne blýskať, hrmieť a more sa do dna spenilo.
         Ohnivý šarkan vyskočil a chcel Janka naskutku rozdrapiť. Ale tento sa mu veľmi prosil a
         šarkan sa upokojil. </p><p>„No, vytrhni si,“ povedá, „ešte jedno pero a pomysli si, kde chceš, hneď tam budeš.“ </p><p>Janko si zase pomyslel na kráľovský palác a hneď bol tam. </p><p>Ježibabu škrelo, že sa už po druhý raz vrátil. Zase sa len v noci prikradla, pero z
         draka vzala, schytila ho do povetria a zavliekla na ten istý ostrov. Ako sa zobudil, bol vo
         veľkom strachu, že ho ten šarkan teraz už istotne roztrhá. </p><p>Prechodil sa hore-dolu a čakal, čo bude. Naraz ho zarazí utešená vôňa. Ide za tou vôňou,
         až príde pod jednu jabloň, na ktorej sa krásne jablká žlteli a voňali naďaleko. Bolo aj po
         zemi napršaných. On si zodvihol jedno a zjedol ho. Len ti mu naraz vyhúknu strašné rohy,
         stiahli mu hlavu dolu, takže s ňou ledva pohnúť mohol. Potom sa len škriabal pomedzi husté
         krovy a rohy ťahal za sebou. </p><p>Neprešiel ďaleko. Tu ho zarazí ešte krajšia vôňa a za tou vôňou sa dovliekol k jednej
         hruške. Viseli na nej utešené hrušky a aj po medzi ležalo hodne napadaných. Bolo mu na
         dvojak: Či má, či nemá z nich jesť? </p><p>„Eh, poručenobohu, bude ako bude!“ zodvihol jednu a začal hrýzť. </p><p>Ledvaže ju zjedol, hneď mu rohy skapali a ostal hneď sto ráz krajší. Janko bol veľmi
         rád, že sa tak veľkej biedy sprostil. Nabral si do kapsy z tých hrušiek a šiel pod jabloň,
         kde rohy dostal. Nabral si aj z tých a tak čakal, čo bude ďalej. Tu sa zdvihli čierňavy,
         začalo sa strašne blýskať, hrmieť. V tej hrmavici priletel šarkan a rozprestieral pazúry,
         že ho naraz roztrhá. Ale sa i teraz dal uprosiť a povedal Jankovi: </p><p>„No, ešte ti tentoraz, ako ostatný raz, odpúšťam. Vytrhni si z môjho krídla pero. Ale si
         múdre premysli, kde máš ísť. Biedny si, ale ťa už potom bieda umorí! Či sa rozpomínaš, keď
         si u tvojho otca ten a ten deň z rajničky to krídlo uchytil? To krídlo malo tú moc, že si
         od tých čias naveky mešec dukátov pod hlavou mal, a tie ti brat, tvoja gazdiná a slúžka
         poberali. Potom ťa ježibaba v kráľovskom dvore pripravila o to krídlo a dala ho zjesť
         kráľovej dcére. Tá istá ježibaba ťa aj sem po tri razy doniesla. Tvoj brat zjedol srdce z
         toho vtáka a teraz je kráľom. Tak vieš všetko, teraz rob, čo chceš.“ </p><p>Janko vzdychol a zaplakal nad toľkými stratami a pomyslel si k tej chudobnej vdovici, u
         ktorej dakedy na hospode býval, i naraz sa našiel tam. </p><p>Zaradovala sa staručká, že jej raz zase na oči prišiel, lebo ho rada videla ako vlastné
         dieťa. Hneď zaviedla Janka do komory a ukázala mu jednu geletu, plnú dukátov. </p><p>„Na,“ povedá, „syn môj, to je tvoje.“ </p><p>Ale on si len polovicu vzal, druhú polovicu daroval gazdinej. </p><p>Práve v ten deň bol veľký sviatok a celá kráľovská rodina šla do kostola. Janko sa ale
         obliekol do šofraníckych šiat a šiel pred kostol tie jablká predávať. Celô mesto sa tou
         peknou vôňou naplnilo a ľud v kostole ledva čakal, kedy bude koniec, aby zvedel, čo to tak
         utešene vonia. Kostol sa skončil a ľud sa húfom valil von. Princezka naraz pristúpila k
         šofraníkovi a spytovala sa ho, čo sú to za jablká. </p><p>„To sú jablká veľmi drahé,“ odpovedá on, „ale majú aj veľkú moc, takže kto jedno zje,
         hneď sto ráz krajší bude, ako je.“ Princezka vzala jedno do ruky a chcela hneď do neho
         zahryznúť, ale jej Janko ruku zachytil. </p><p>„Nie tak,“ povedá, „tieto jablká sa nesmú zjesť len o polnoci. Pritom musí byť človek
         samotný v izbe, musí cez mreže hlavu von z obloka vystrčiť a tak potom má jesť.“ </p><p>Tu princezka, ačpráve bola veľmi pekná, ale si predsa jedno kúpila za tritisíc. Ježibaba
         tiež nechcela byť pľuhou, tá za dvetisíc a slúžka za tisíc zlatých si pokúpili po jednom a
         už ledva čakali tú polnoc. </p><p>Keď bolo blízko polnoci, išla každá do svojej izby a boli všetky na ulicu jedna popri
         druhej. Vystrčili hlavy von oblokom cez mreže na ulicu a chvatom jedli tie jablká. Ale ako
         ostatné prežreli, tu im vyhúkli strašné rohy na hlavách, takže ich spomedzi mreží naskrze
         nemohli dnu vtiahnuť. </p><p>Ráno sa ľudia zastavovali na ulici, ľutovali ich veľmi a nad tým divom sa strašne
         poľakali. Keď to zvedel kráľ, čo sa porobilo, naraz svojich najmúdrejších lekárov dal
         zavolať, aby im spomáhali. Tí pálili, pílili tie rohy, ale čo ich odpílili, hneď v tom
         okamžení ešte raz také narástli. </p><p>Kráľ si už inak nevedel poradiť, dal po celej krajine rozhlásiť, že kto by sa taký
         doktor našiel, čo by im spomohol, že mu dá svoju dcéru za ženu i pol kráľovstva a po jeho
         smrti celô. To sa hneď po všetkých stranách rozchýrilo. Ale darmo, nikto sa taký nenašiel a
         v paláci dobre už nezúfali. </p><p>Tu znenazdajku zahrmí hintov na dvore a jeden poriadny mladý pán vyšiel z neho.
         Neobzeral sa veľa, ale šiel rovno ku kráľovi a povedal mu, že je on ten, ktorý sa na to dá,
         tie osoby vyliečiť, ale pod tou výminkou, že sa mu žiaden duch do remesla starieť nebude.
         Kráľ na všetko vďačne pristal a on sa naraz opýtal, kde a v ktorej izbe sú pozatvárané.
         Dali mu kľúče a odviedli ho tatam. </p><p>On pootváral všetky tri izby a najskorej všetko popozeral, čo ako? Potom zložil zo seba
         kepeň a vyňal z neho tri remenné korbáče — jeden na jeden, druhý na dva a tretí na tri
         konce. Samú prvú vzal do roboty ježibabu a ťal ju trojačistým korbáčom, ako len vládal.
         Potom sa zabral k slúžke a tú dvojačistým hodne vycuzdil. Napokon aj princezka dostala
         svoje, ale len s tým na jeden koniec. A to tak šlo do tretieho dňa. </p><p>Na tretí deň dal doniesť do každej izby vaňu s teplou vodou na kúpeľ, a kázal také a
         také zeliny dnu nametať. Keď to bolo hotovo, šiel zase najskorej k ježibabe a povedal jej: </p><p>„Teraz sa spovedaj, vrav všetky tvoje hriechy, ktoré si spáchala na tom svete, lebo
         ináčej ťa tak nechám.“ </p><p>Tu ježibaba začala vyratovať, koľkých pobila, koľkých nešťastnými urobila, až mu strašne
         bolo počúvať. Keď zamĺkla, on ju mocne dopieral, aby len ešte vravela ďalej, a ona vždy
         viac a viac vyvolávala na seba. Naveľa začne aj o jednom mladom človekovi rozprávať, že ho
         pripravila o jedno krídelce, čo malo takú moc, že kto ho zjedol, ten každú noc mešec
         dukátov pod hlavou má. To krídelce že dala kráľovej dcére zjesť a toho mladého človeka že
         odniesla ďaleko za červenô more. </p><p>Keď to vyrozprávala, vytiahol jednu hrušku a dal jej z nej malý kúštik zjesť. Ledvaže ho
         zjedla, už rohy zmizli a ježibaba si vzdychla. Teraz ju posadil do kúpeľa, a keď sa
         vykúpala, uložil ju do postele a povedal jej: </p><p>„Zlô stvorenie! So mnou si tak zachádzala, toto ti je za pokutu.“ </p><p>A s tým ju nechal tam. Potom šiel ku slúžke a tá hneď všetky svoje hriechy vyrozprávala.
         Janko doktor jej dal kus hrušky a rohy skapali. Vykúpala sa a uložila do postele. </p><p>Napokon sa zabral k princezke a kázal aj tej, aby sa vyspovedala. Princezku zaliali slzy
         a s plačom začala hovoriť: </p><p>„Ach, mala som ja jedného milého drahého učiteľa!“ </p><p>Ledva to vyriekla, tu aj Jankovi ľúto prišlo a nemohol ani ďalej počúvať. Dal jej kus
         hrušky, rohy naraz skapali a bola sto ráz krajšia ako predtým, i v tom okamžení poznala
         Janka, svojho bývalého učiteľa. Tu ju poznovu zaliali slzy a začala ho veľmi odpytovať.
         Janko jej všetko odpustil, posadil ju do kúpeľa a z kúpeľa uložil do postele. </p><p>Na to jej dal jeden prášok, od ktorého hneď usnula a o malú chvíľku vydala to krídelce.
         On ho schytil hneď, umyl pekne i zjedol. A s tým v tichom spaní zanechal princezku. Kým tie
         tak spali, dal Janko každej krásne šaty prihotoviť a potom sa im kázal pekne obliecť. Tu
         najskorej ježibabu predstavil kráľovi, potom slúžku a naostatok princezku. Kráľ ani skoro
         nepoznal svoje dieťa, tak krásna, tak utešená bola. </p><p>Naraz mu ju prisľúbil aj s pol kráľovstvom a kázal strojiť veľkú svadbu, na ktorú veľa
         pánov a kráľov povolali. Keď sa najlepšie hostili, Janko vstane hore a začne rozprávať
         všetko, čo sa s ním dialo. Kde bol, čím bol a kto je? Tu aj starý kráľ poznal Janka a objal
         ho ako vlastnô dieťa. </p><p>Vtom ale vyskočí spoza stola jeden kráľ, beží k Jankovi a spýta sa či ho pozná? Janko sa
         mu lepšie prizrie a tu pozná svojho brata Macka. Padli si okolo hrdla, vyobjímali sa,
         vybozkávali sa a boli radi, že budú takto v susedstve kráľovať. </p><p> </p><div class="footnotes"><br><hr align="left"><div class="footnote"><p><sup>[<a name="ftn.d56e277" href="#d56e277" class="para">1</a>] </sup>dúpnym</p></div><div class="footnote"><p><sup>[<a name="ftn.d56e331" href="#d56e331" class="para">2</a>] </sup>zatratila sa, preč sa podela</p></div><div class="footnote"><p><sup>[<a name="ftn.d56e358" href="#d56e358" class="para">3</a>] </sup>biť</p></div><div class="footnote"><p><sup>[<a name="ftn.d56e375" href="#d56e375" class="para">4</a>] </sup>poduška, vankúš</p></div></div></div><div class="chapter" lang="sk"><div class="titlepage"><div><div><h2 class="title"><a name="d56e492"></a>Sirota</h2></div></div><div></div></div><p> </p><p>
         <span class="emphasis"><em>Podal v zbierke Važeckej neznámy nám pospolitý človek.</em></span>
      </p><p> </p><p>Voľakedysi boli dvaja ľudia a nemali len jedného chlapca. Nezadlho umrela tomuto
         chlapcovi mať a otec sa oženil a vzal mu macochu. Umrel potom aj otec a chlapec ostal po
         rodičoch samotný s macochou, a tá bola veľmi mrchavá. Drvila ho ako kyslú plánku a jesť mu
         nedávala. Raz piekla macocha chlieb, upiekla jeden posúšik; chlapec vzal ten posúšik a
         utiekol s ním preč do jednej pustej hory. </p><p>Tam si sadol a plakal, že mu už inšie neostáva, ako ten posúšik zjesť a potom od hladu
         skapať. </p><p>Naplakal sa neboráčik, dobre si oči nevyplakal, — potom vstal hore, šiel ďalej, prišiel
         tam k jednému pustému miestu na cintorín. </p><p>Sadol si, vzal ten posúšik a jedol. </p><p>Vtom sa otvoril hrob, vyskočil jeden umrlec, sadol si k nemu a pýtal si od neho, aby mu
         dal z toho, čo je. — A on mu dal. </p><p>Tu mu ten umrlec povie: </p><p>„Obzriže sa, syn môj, tamto na tú hrušku, čo tam vidíš, to je tvoje.“ </p><p>Ako sa obzrel, videl tam jeden meč visieť. I vyškriabal sa hore a vzal si ten meč. Hrob
         za umrlcom sa zatvoril. </p><p>Po druhý raz si zase sadol a jedol. Vyšiel druhý z hrobu; i ten si pýtal z toho posúška;
         dal i tomu. Ten sa mu kázal zase na tú hrušku obzrieť, že čo tam vidí, to mu bude na dobrej
         pomoci. </p><p>Boli tam jedny husle, i tie si vzal, zatvoril sa i ten druhý hrob. </p><p>Po tretí raz si sadne a je. Tu sa otvorí i tretí hrob, vyskočí z neho umrlec a pýta si. </p><p>Chlapec mu dá posúška a ten mu tiež káže na tú hrušku sa obzrieť. Tam bol teraz kyj,
         vzal si i ten, aj tretí hrob sa zatvoril. </p><p>Náš šuhaj vstal hore a pomyslel si, že on ide skúsiť tie tri veci. Tak tomu meču
         rozkázal: </p><p>„Môj milý meč, tni a sekaj!“ </p><p>V tom okamžení všetka tá hora bola zosekaná. </p><p>„No, to je,“ povedá, „dobre!“ </p><p>A meč si popratal. </p><p>Potom vzal husle. Ako začal na nich hrať, všetka zverina tancovala. I to si skryl.
         Naposledku vzal ten kyj a zapichol ho do zeme; hneď okolo toho kyja naširoko tráva narástla
         až vyše kolien. I to bolo dobre. A to mesto bolo tam i tie lesy všetko zakliato. </p><p>Neďaleko bol salaš, šiel on ta a poklonil sa: </p><p>„Bože daj šťastia!“ </p><p>„Bože daj i tebe!“ odpovie bača. „Kdeže si sa tu vzal?“ </p><p>„Prišiel som, či by ste ma nevzali do služby?“ </p><p>„A čím že by si chcel byť, vari až hen honelníkom?“ </p><p>„Čo Boh dá,“ odpovie šuhaj, „ta by som už aj ovce pozavracal.“ </p><p>„Takže si len sadni, a tu máš čerpák urdy na závdavok!“ </p><p>Prichodil večer. Všetci valasi hrnuli sa do koliby a ten chlapec sa veľmi čudoval, že tí
         idú dnu. Raz ti mu povie bača, aby si aj on ľahol spať. </p><p>„Ej,“ povedá, „valasi pri košiari spávajú a nie v izbe!“ </p><p>„Hja, chlapče!“ rečie bača, „čože nás ty máš učiť? Ja som chlap a pri košiari sa bojím
         spať, len si ty ľahni!“ </p><p>Šuhaj nedajbože poslúchnuť. Ľahol si medzi ovce a leží; ale nespal, dával pozor. Príde
         jedenásta hodina, vyjde spoza košiara drak o dvanástich hlavách. </p><p>„A čo ty tu chceš, chlapče?“ rečie drak. </p><p>„A čo sa ty máš starieť do toho, ja musím svoje ovce vartovať. Či sa azda chceš so mnou
         merať?“ </p><p>„A čože by si ty mne bol, ty papľuch! Ani na malý prst!“ </p><p>Tu šuhaj vytiahne meč a povie: </p><p>„Môj milý meč! Tomuto drakovi všetky hlavy i jeho na kusy podrob!“ I hneď v tom okamžení
         sa tak stalo a z toho draka taká krv tiekla, čo by vo mlyne dva kamene utiahla. Ale šuhaj
         spal na pokoji až do rána. </p><p>Na svitaní, keď bolo treba ovce dojiť, postávali valasi a hovorili: </p><p>„Ba či ozaj po tom chlapcovi dáka pamiatka ostala?“ </p><p>A tu chlapcovi nič, iba drak sa váľal v krvi pred nimi. Od toho času i to mesto tam
         neďaleko sa rozvidnilo, tak akoby ho bol rozviazal, a bača nášho šuhaja veľmi rád videl.
         Vypravili ho potom s okruškom chleba ovce pásť. Tu on, ako si vypustil ovce, šiel s nimi na
         jednu lúku, ten kyj vopchal do zeme a tu hneď trávy nahučalo — ovce sa ani nepohli z
         miesta. On si sadol k nim, vzal si husle, začal hrať a ovce pred ním tancovali. </p><p>Prestal potom hrať, vzal si z kapsy okrušok chleba a jedol. </p><p>Príde k nemu jeden starý šedivý žobrák a pýta si. Dal mu kus chleba. Ešte si i druhý raz
         pýtal ten žobrák od neho, zas mu dal. I tretí raz si prosil, nemal už toho chleba, dal mu
         groš. </p><p>„No, syn môj,“ povie žobrák, „viem, že si sirota, ale ja ti spomôžem. Viďže, ten kráľ,
         čo je jeho salaš a čo sa mu to mesto rozvidnilo, dá od radosti hostinu robiť a bude svoju
         dcéru vydávať. Nepotrebuješ inšie, len tamto pod tým dubom hrabať, vyskočí ti tátoš a bude
         mať na sedle trojaké šaty: raz strieborné, raz zlaté a raz slniečkové, a aké kedy na seba
         oblečieš, takú bude mať aj srsť. Choď potom aj ty na tú hostinu, ale sa nedaj znať!“ </p><p>Potom šiel šuhaj s tými ovcami domov a jak ich začali dojiť, viacej mlieka mali za ten
         deň ako prv za tri. Bača sa nemohol predívať, že kde ten chlapec tie ovce tak napásol. Hneď
         poslal ku kráľovi hrudu syra, aby kráľ videl, že koľko im mlieka ovce dávajú. Tu tí, čo ten
         syr nosili, doniesli z mesta chýr, že sa tam strojí veľká hostina. Kráľ vraj dal vystaviť
         bránu veľmi utešenú, jeho dcéra bude sedieť v tej bráne, a kto k nej na koni doskočí a
         zlatô jablko z jej ruky dostane, ten si ju vezme za ženu. A to že už nazajtra všetci páni a
         králi majú skákať. </p><p>Náš valach, ako obyčajne, ráno vypustil ovce. Ale keď už prišiel na lúku, hrabal pod
         dubom a strieborný tátoš vyskočil. Tu zapichol kyj naprostred lúky, ovce sa okolo po
         nahúknutej tráve pásli a on sa obliekol do strieborných šiat, poď do mesta! </p><p>Tu páni a králi už skákali, ale žiaden nemohol doskočiť. Šuhaj sa na tátošovi rozbehol a
         hneď sa dotkol toho jablka a princeznej sa veľmi zapáčil. Popchol tátoša a bol zase na
         lúke. Vrátil sa s ovcami na košiar ako nie ten. </p><p>Na druhý raz, keď vyšiel s ovcami, zase ich nechal pásť sa okolo kyja a sám na zlatom
         tátošovi postavil sa v meste pred bránou. Prizeral sa, jak tam páni vyskakovali, ale žiaden
         čoby len do pol brány nedoskočil. Milý šuhaj popchne svojho tátoša a hneď mal jablko v
         hrsti; ale ho ešte ani teraz nevzal, len zmizol a ako ani nie ten prihnal ovce domov. </p><p>Lež kráľova dcéra od žiaľu za zlatým šuhajom ochorela. Nikto ju nemohol rozveseliť. </p><p>Až raz počul kráľ, že tento náš šuhaj veľmi pekne zná hrať na husliach. I poslal poňho a
         ten ako začal hrať, hneď tá princezná skočila z postele, tak tancovala, až sa dobre priam
         nepotrhala. Kráľ i kráľovná veľmi radi boli, že sa ich dcéra tak rozveselila; obdarovali
         šuhaja a dali ho naspäť už v koči zaviezť. </p><p>Po tretí raz sa strojila hostina. Kráľ už teraz prikázal streliť za tým, kto by k jablku
         doskočil a hneď tam nezastal. Šuhaj i po tretí raz sa tu ustanovil v slniečkových šatách.
         Ani nečakal, kým druhí budú skákať, ale vyskočil a jablko si vzal aj ručník, na ktorom boli
         kvety zlatom vyšívané, aj meno, i rok, kedy sa to stalo. Vtom sa hmla spravila, takže ho
         nevideli; ale predsa vystrelili za ním a to mu kus nohu oškúlilo. On si nohu tým ručníkom
         okrútil. Vtom princezná veľmi zomdlievala za slniečkovým šuhajom. Kráľ si nevedel rady,
         poslal hneď po toho na ten salaš, aby sa razom ustanovil s tými husličkami. </p><p>Len čo dobehol šuhaj k ovciam, už ho volali. Nebolo sa preobliekať, nuž si len kabanicu
         cez slniečkové šaty zahodil, husličky vzal a tak šiel pred kráľa. Iba čo raz potiahol
         smykom, už princezná skočila z postele a tak skákala, dobre sa všetka nepotrhala. Kráľ sa
         začal smiať aj kráľovná od velikej radosti. Len tu ako prestane hrať, prizrie sa mu lepšie
         princezná a vidí mu na nohe koniec svojho ručníka. </p><p>„Ty,“ povedá, „kde si ten ručník vzal?“ </p><p>„A čo vás,“ povedá, „do toho? Našiel som si na ceste.“ </p><p>„Sem ho daj!“ </p><p>„Nedám.“ </p><p>Tu, ako ho chcela nasilu vziať a on sa bránil, odhodila sa voliako tá kabanica a
         slniečkové šaty sa zligotali. Priam ho poznali, kabanicu musel zhodiť zo seba a od tej
         hodiny boli svoji. Kráľ dal ešte väčšiu hostinu spraviť, a tak žili v radosti velikej a
         žijú až podnes, ak ešte žijú. Ak umreli, umreli. </p><p>Pán Boh má starosť i na siroty. </p><p> </p></div><div class="chapter" lang="sk"><div class="titlepage"><div><div><h2 class="title"><a name="d56e619"></a>Zlatná krajina</h2></div></div><div></div></div><p> </p><p>
         <span class="emphasis"><em>Podal Jozef Henc z Nitrianskej a neznámy pisateľ v Zábavníku levočskom; rozpráva
            Pavol Dobšinský.</em></span>
      </p><p> </p><p>Keď som išiel — išiel som sám, neviem kde a kade — hlbokými dolinami, vysokými horami,
         rúdnymi cestami, stretol som tam jedného starého žobráka. Mal hlavu ako riečica a bradu po
         kolená. </p><p>„Kdeže, synku, kde?“ opýtal sa ma žobrák. </p><p>„Sám neviem; a vy kde?“ </p><p>„Ani ja neviem.“ </p><p>„No dobre, pôjdeme spolu.“ </p><p>„Mohol by si dačo rozprávať!“ </p><p>„Keď ja, reku, neviem. Vy ste starý, skúsený, vy skorej dač budete vedieť.“ </p><p>„No, počúvaj, budem ti rozprávať o Zlatnej krajine.“ </p><p>Počúvajte aj vy, poviem vám, čo som sa od starého žobráka naučil. </p><p>Bol raz jeden kráľ, kedy a v ktorej krajine žil, to už teraz nikto nevie, dosť na tom,
         že žil a bol veľmi bohatý a mocný. Okolití kráľovia večitý pokoj s ním urobili, pretože si
         jeho moci odolať nikdy netrúfali. Mal on krásnych troch synov, z ktorých najmladší bol
         najkrásnejší a najmúdrejší, že to až bolo na počudovanie svetu. </p><p>Ale milý kráľ pri tej svojej velikej sláve a moci veľmi spyšnel a myslel si, že už ani
         na nebi ani na zemi niet väčšieho pána, ako je on; a pritom veru aj na ľudí bol veľmi zlý a
         ukrutný a s nikým sa zniesť nemohol. </p><p>Raz ti tu prišla pokuta za hriechy. I upadol ten kráľ do smradľavej ošklivej nemoci, v
         ktorej ani spať, ani jesť, ani piť, ani ožiť, ani umrieť nemohol. Ba čo viac, pre náramný
         smrad, ktorý od neho vychádzal, žiadna živá duša ani len do toho domu pristúpiť nemohla, v
         ktorom on ležal. Tak stenal dni a noci sám a sám, ani len tí jeho najmilší synovia k nemu
         sa nezblížili. Dosť tu nazháňali všakových zelín a liekov, všetko bolo nadarmo. Každý len
         to hovoril, že veru niet človeka na svete, čo by ho z tej nemoci vytrhol. </p><p>Naposledku dali po všetkých krajinách rozhlásiť, že keď sa aspoň taký človek nájde, čo
         pri chorom kráľovi obstojí a len jednu noc vydrží, nuž mu dajú toľko zlata, koľko sám
         odváži; a že keby ho ešte dakto vyliečiť mohol, tomu by pol kráľovstva pripadlo. Dosť tu
         všakových mudrákov prichodilo zo šíreho sveta, čo by sa boli radi zlatom odvážili; ale
         každý hneď na prahu od velikého smradu omdlel, ktorý chcel ku chorému vkročiť. </p><p>V tie časy žil kdesi v ďalekej krajine jeden človek, ktorý mnoho vedel a všetky zelinky
         a korienky poznal, aj všeliake vôdky a olejčeky pripravovať vedel; ale pre svoju chudobu k
         ničomu prísť nemohol a so ženou aj deťmi biedu trel. Ešte ho druhí pred kráľom obžalovali,
         že je bosorák a darmožrút a taký ortieľ mu vyšiel od kráľa, aby sa neopovážil nikoho v jeho
         krajine liečiť. </p><p>Práve, keď mu tento ortieľ ohlásili, išiel smutný domov cez ulicu a rozmýšľal, čo si on
         už teraz počne, keď tu počuje vytrubovať, že tam a tam jesto taký a taký chorý kráľ a kto
         by len pri ňom jednu noc vydržal, nuž mu dajú toľko zlata, koľko sám odváži. „Toto ti je
         voda na môj mlyn“ — pomyslel si náš vedomec, zobral svoj šiator a poď za chýrom do ďalekej
         krajiny ku smradľavému kráľovi. </p><p>Natúlal sa neborák so ženou a deťmi dosť, až napokon prišiel došarpaný, dotrhaný pred
         bránu kráľovského paláca. </p><p>„Kto si? Čo si?“ opýta sa ho tu varta. </p><p>„Taký a taký som,“ odpovedal smelo, „prichodím z ďalekej krajiny ku vášmu kráľovi. Už ja
         musím čo len tú jednu noc s ním vydržať.“ </p><p>Už viac nebolo treba. Priam ho zaviedli ku kráľovým synom, tí sa mu dali poriadne
         obliecť a hneď žiadali, aby sa preukázal. Nebolo mu na to veľa treba, len pripravil akúsi
         vôdku a natrel sa ňou, hneď mohol ku chorému kráľovi. Ten sa mu náramne zradoval: </p><p>„Vitaj,“ povedá, „človeče, kto si koľvek. Už toľko rokov tu ležím a človeka som pri sebe
         nevidel!“ </p><p>Tak aj synovia kráľovi, keď sa tou vôdkou natreli, mohli k otcovi pristúpiť a s ním sa
         zhovárať. Radosť bola v paláci veliká a príchodziemu odvážili naraz toľký kruch zlata,
         koľký sám zavážil. U nášho statočného chlapa bolo už teraz po biede, ale kráľ ešte stonal.
         Tu ho už len prosili a nasľubovali mu hory-doly, aby sa pokúsil chorého aj vyliečiť. </p><p>„Jaj, páni moji,“ odpovedal vedomec, „to tak ľahkým spôsobom nejde. Ja musím naozaj pri
         chorom jednu noc spať, a ked to vydržím, potom vám poviem, čo myslím.“ </p><p>Mladí králi pristali na tom, dali ešte nádhernú večeru pripraviť a po večeri sa odobral
         vedomec ku kráľovi spať. </p><p>Ako pri ňom spal, prisnilo sa mu, že tam a tam v Zlatnej krajine jesto jedna studnička a
         že keby sa chorý z nej napil a tou vodou umyl, priam by tak omladol ako dvanásťročný
         chlapec. Nemeškal on to hneď ráno kráľom oznámiť a prosil sto ráz za odpustenie, že to
         nestojí v jeho moci kráľa vyliečiť; ale keď chcú mladí, aby sa o to pokúsili, tej vody
         doniesť. </p><p>„To je najmenšia starosť,“ preriekol najstarší syn, „o to sa my hneď pokúsime. Ačak,
         otec, nemáte nič proti tomu, aby som ja šiel tú Zlatnú krajinu vyhľadať a vám tej vody
         doniesť.“ </p><p>„Nemám, nemám,“ stenal starý kráľ, „bo by už raz čas bol, lebo odžiť, lebo umrieť. Ktorý
         to z vás vykoná, ten bude po mojej smrti vo všetkom pánom.“ </p><p>Tu by už každý z nich bol mal vôľu do Zlatnej krajiny; ale najstarší mal prvô právo a
         tak otec toho poslal. Ten si nabral silu peňazí, sadol na dobrého koňa a pošiel, že mu za
         pätami ni chýru ni vidu nebolo. Že vraj, len keby sa pod rokom nevrátil, tak aby ho stredný
         brat prišiel vyhľadať. </p><p>Dobre i nebárs. Chodí tento najstarší po širokom svete: po horách, po dolinách, po
         mestách, po krajinách a všade sa opytuje na Zlatnú krajinu. Ľudia mu vedeli o všeličom
         povedať, ale keď prišla reč na Zlatnú krajinu, tu každý onemel ako ryba. Bo o tej krajine
         nebolo chýru ani slychu. </p><p>Skedy-neskedy dotiahol potom do jedného veľmi veľkého a pekného mesta. Čudoval sa na tú
         krásu a nádheru, na tie nábytky, čo tam videl; ale najväčšmi sa čudoval na tom, že je
         všetko preplnenô bohatstvom a v celom meste ani živej duše — všetko to spalo a driemalo,
         akoby ich bol poklal. Sám bol tam živý medzi mŕtvymi, kým nedošiel na druhý koniec mesta.
         Tu vidí tri veliké brvná a na nich sedia traja starci staručičkí: brady a fúzy dlhé,
         šedivé, že všetky tie brvná zakrývali. </p><p>„Bože, daj šťastia!“ pozdravil sa im kráľovič. </p><p>„Bože, daj aj tebe!“ odpovedali starci. </p><p>„Ale moji drahí ľudia,“ opýtal sa zase kráľovič, „nože vy mne povedzte, či dobre idem do
         Zlatnej krajiny? Už som skoro celý svet pochodil a ešte som o nej chýru nepočul.“ </p><p>„Mali by ste dobre ísť,“ rečie tu najstarší z nich, „bo už toto naše mesto prislúchalo
         dakedy do Zlatnej krajiny. Ale či tá ešte stojí, to my vám povedať nemôžeme. Práve dnes
         päťsto rokov, čo sme sa my hrali tu na týchto brvnách ešte ako malé deti. Odrazu čo sa
         stalo, to sa stalo, ale my sme sa ani hnúť nemohli. Od tých čias sme sa tu ostarali, ako
         nás vidíte a naše mesto spí a žiadna duša sa v ňom prebrať nemôže. Už ich síce mnoho takých
         ako ste vy tadiaľto prešlo, ale žiadneho sme nevideli naspäť ísť.“ </p><p>„Už poručeno Pánu Bohu, idem aj ja!“ to povedal kráľovič, popchol koňa a zmizol starcom
         z očú. </p><p>Ide ďalej, príde na jednu zlatom vykladanú hradskú. Hneď si pomyslel, že to už iste v
         Zlatnej krajine sa nachádza, bo takej cesty ešte nikde nevidel. Ale sa bál po nej ísť, len
         stranou po chodníčku kráčal. Tak na polceste príde ku jednému peknému stavisku. On si
         myslel, že to dáky zámok, ale to bol Čertov hostinec. Na bráne stálo napísanô: Kto nemá
         peňazí, nech sem nechodí. A pekná hudba zavznievala mu do uší. „Čože by ja peňazí nemal?“
         pomyslel si kráľovič a vpálil zrovna dnu. </p><p>Tu ho hneď obskočili sluhovia, z koňa mu pomohli a do nádhernej paloty uviedli, kde veľa
         pánov a paničiek už len na neho čakalo. Hneď ho schytili do tanca a potom jedenia, pitia
         bolo až nazbyt. Nikdy za života tak dobre sa nezabával. Naveľa si ale aj pomyslel, že by už
         bolo aj odísť. Chce platiť a tu pýtajú toľko, že vari ani jeho otec toľko bohatstva nemal. </p><p>„Ale čo myslíte, dobrí ľudia, veď som ešte len krátky čas tu!“ rečie kráľovič. </p><p>„Ej krátky, nekrátky,“ odpovedajú mu, „čo nás tam do toho? Keď nemáš čím platiť, musíš
         tu s nami ostať trebárs do súdneho dňa.“ </p><p>I tak nedajbože odtiaľ vyjsť, musel tam ostať až do toho súdneho dňa. </p><p>A tu doma čaká utrápený otec najstaršieho syna, čakajú i netrpezliví bratia. Rok
         dochodí, pozerajú von každý deň, či nejde; rok sa minul, vyzerajú každú hodinu, či je už
         nie tu. Ale mohli tí takto vyzerať ozaj do súdneho dňa. Naposledku povedajú: </p><p>„Tam ten už zahynul!“ </p><p>A stredný brat: </p><p>„Keď zahynul, idem ho ja, aj tú vodu vyhľadať, azdaže šťastnejší budem.“ </p><p>„Vyberže sa tedy!“ hovoril otec, trebárs sa už obmýšľal, že by i tento druhý zahynúť
         mohol. </p><p>Ale stredný syn nedal si to dva razy povedať, naplnil kapsu, vzal ostrý meč, sadol na
         bystrého koňa, — a tými istými chodníčkami čo jeho brat, dostal sa na ten Čertov hostinec,
         odkiaľ nedajbože viac vyjsť; tam i ten sedel, jedol, pil, tancoval, a tak to malo ísť až do
         toho súdneho dňa. </p><p>Doma čakajú rok, dochodí aj druhý a stredný syn neprichodí. Chorému otcovi skapaných
         synov ani spomenúť nesmeli, len sa už v tom treťom tešil pri svojich hrozných mukách a
         trapiech. Ale tomuto otcove bolesti pokoja nedali. Konečne predstúpil pred otca a prosil,
         aby ho pustil bratov aj tú vodu vyhľadať. </p><p>„Akože ťa pustím, syn môj drahý,“ hovoril otec, „veď si ty najkrajší a najmúdrejší zo
         všetkých, a keď teba stratím, neostane mi nikto na svete, kto by ma potešil a krajinu
         obhájil. Radšej už len tieto muky a čo do súdneho dňa znášať budem, akoby som teba mal
         utratiť.“ </p><p>„Lenže mňa vy pusťte, otec môj! Azdaže ja šťastnejší budem a vás aj bratov vyslobodím.“ </p><p>A tak neprestával sa mu prosiť, kým ho len na cestu nepožehnal. Tu sa kráľovič ešte dal
         odmaľovať a meno aj krajinu si podpísať, skadiaľ je, aby keď sa mu pošťastí tej vody
         dostať, akú-takú pamiatku po sebe v tej krajine zanechal. Obraz si do mocného toku zapravil
         a tak sa vybral. </p><p>Chodil po mnohých krajinách a všade si jeho krásu na pamiatku zapisovali, že ešte takého
         kráľoviča nevideli. O Zlatnej krajine dlho niet chýru, ale on len ide, ide-letí na svojom
         tátošovi, kým sa nestaví pred bránami toho zakliateho mesta. Tu všetko ako dakedy:
         bohatstva a dostatku plno, ale ľudia spia, ani sa nepohnú; trasie ich, ale nik sa
         neprebudí. Na konci mesta príde k trom brvnám a tu traja starci šediví ako predtým, lenže
         im už brady všetky brvná prikryli, aj do zeme korene pustili. </p><p>„Bože vám daj šťastia!“ poklonil sa kráľovič. </p><p>„Bože daj i tebe!“ odpovedali starci. </p><p>„Prosím vás, či by ste mi nevedeli voľač o Zlatnej krajine povedať? Už temer rok za ňou
         putujem a dôjsť sa jej nemôžem.“ </p><p>„Ej, vieme, krásny kráľovič, tu my ju už vyše päťsto rokov takto, ako nás vidíš,
         strážime. Dakedy sme sa ako malí chlapci na týchto brvnách hrali, keď tu odrazu všetko
         zmeravelo a my sme sa ďalej ani na krok hnúť nemohli. Veľa ich už tadiaľto do Zlatnej
         krajiny prešlo, ale žiaden sa nevrátil. Len nedávno ešte všetkým činom takí dvaja prešli,
         ako si ty, ani tí sa nevrátili. Hybaj aj ty radšej naspäť, kým ešte môžeš, lebo sa ani ty
         nevrátiš.“ </p><p>„Bude, ako Boh dá,“ rečie kráľovič. „Tí dvaja, to boli moji bratia a ja ich musím
         vyhľadať. Zbohom tu zostaňte!“ </p><p>„No choďteže s milým Pánom Bohom!“ odpovedali starci a kráľovič sa pohol von za bránu. </p><p>Ako tu ide, raz vidí, že jeden starý žobrák proti nemu o palici kríva. Zastavil sa pri
         ňom a pozdravil sa: </p><p>„Pán Boh vám daj dobrý deň, starý otec!“ </p><p>„Pán Boh daj aj tebe, synak! Kdeže si sa zachytil, kde?“ </p><p>„Len sem do Zlatnej krajiny, a vy že kde idete?“ </p><p>„Len tak, ako vidíš, po dobrých ľuďoch.“ </p><p>„Ej, počkajteže,“ povedá kráľovič, „veď vás ani ja tak naprázdno neprepustím.“ Vyňal z
         vrecka dukát a podal mu ho. </p><p>„No, počkaj že už teraz aj ty, za dobrú pomoc zíde sa ti dobrá rada. Žiaden nezná lepšie
         o Zlatnej krajine ako ja, a preto počuj, čo ti ja poviem. Prídeš teraz na zlatú cestu, pusť
         sa smelo po nej! Ale naprostred tej cesty stojí Čertov hostinec, v ktorom jesto všetko
         napohotove, čo si len duša zažiada. Utešená hudba z neho sa ozýva a každého dnu vábi a koho
         tá nezvábi, toho nasilu ta dnu volajú, alebo vovlečú. Ale ty sa urob, akoby si nič nevidel,
         nič nepočul. A čo by ťa ako srdce dnu ťahalo, čo by ťa ako volali, nechoď! Ak ta vojdeš,
         tam budeš s tvojimi bratmi do súdneho dňa čakať; lebo tí sa dali ta dnu zvábiť a viacej von
         nemôžu.“ </p><p>Na konci zlatej cesty stojí utešený zámok, vojdi doň smelo! Uvidíš tam, čo si ešte
         odjakživa nevidel. Ale sa veľmi pritom všetkom nezastavuj! V prvej izbe nájdeš peceň chleba
         na stole, — schovaj si ho dobre, ten sa ti ešte zíde. V druhej izbe naprostred stola nájdeš kuľač<sup>[<a name="d56e765" href="#ftn.d56e765" class="footnote">5</a>]</sup> vína, — aj ten si dobre schovaj, zíde sa ti aj ten. </p><p>V tretej izbe bude jedna panička na posteli ležať, taká, ako ju Pán Boh na svet dal a
         iste nieto v celom svete krajšej. Ale to ti povedám, ani sa jej nedotkni! Lebo ak sa jej
         len dotkneš, zle bude s tebou, iba po siedmich rokoch sa na túto istú zlatú cestu navrátiš
         a druhých sedem sa minie, podčím sa potom zase s ňou zídeš. </p><p>Nad jej posteľou visí zlatý víťazlivý meč, ktorý z pošvy do pošvy vždy sa vyťahuje a
         prestrkuje. Ten si ty vezmi a svoj vstrč na jeho miesto; to je meč, ktorým všetko na svete
         premôžeš, len si ho varuj ako oko a ani na spaní od svojho boku neodpáš! </p><p>Vo štvrtej izbe sa nachodí studnička a v nej tá najlepšia, od všetkých neduhov
         uzdravujúca voda. Najprv sa sám z nej napi a v nej sa umy, aby ti viac žiadna nemoc na
         svete neškodila a potom načri aj pre tvojho otca! Keď sa ten z nej napije a umyje, hneď
         ozdravie a omladne, ako dvanásťročný chlapec. </p><p>Smelo môžeš potom obzerať tú krásu a to zlato v tom zámku, len daj pozor, aby si sa ešte
         pred dvanástou z neho vrátil. Bo jestli ťa dvanásta hodina v ňom zastihne, nikdy odtiaľ
         nevyjdeš a tú paničku nikto viac neoslobodí. </p><p>Keď to všetko tak vykonáš, vráť sa na zlatú cestu a choď smelo do toho hostinca! Ukáž
         čertom víťazlivý meč a hneď všetci utečú. Bratov si pojmi so sebou a ponáhľajte sa k
         otcovi! </p><p>Ale ti zase povedám, aby si na ceste nikdy prv nezaspal ako oni. Bo ti krčiažtek s vodou
         odnímu a vieš, že otec tomu prisľúbil krajinu, kto mu tej vody prinesie. Len choď zbohom a
         všetko tak urob, ako som ti kázal.“ </p><p>Dobre vedel starý človek, ako sa má stať, a preto mu ešte raz prihrozil, aby sa dobre
         držal a s ním sa rozlúčil. Kráľoviča už len ta ťahalo do Zlatnej krajiny. Že to bola naozaj
         Zlatná krajina, to sa hneď ukázalo, bo len pár skokov urobil a už bol na ceste zlatom
         dláždenej. Letel si po nej na bystrom tátošovi, len sa mu tak zlatý prach ponad kúril. V
         okamihnutí bol už pri Čertovom hostinci. Spomenul si na bratov, ako tí tam musia čupieť a
         tá milá hudba len tak žilky v ňom preberala. </p><p>„Nechže sa vám ľúbi! Nechže sa vám páči dnu k nám, ako je tu dobre!“ ozývali sa hlasy
         proti nemu. </p><p>Už len toľko, že ta dnu neobrátil. Ale si spomenul na slová starcove, urobil sa akoby
         nič nepočul a prešvihol ako strela popri Čertovom hostinci. On bol prvý za toľko sto rokov,
         čo ten hostinec obišiel. Popohýnal koňa a zabehol ešte do večera ďaleko do tej Zlatnej
         krajiny až pred samô zlatô mesto a pred zlatý zámok. Tu stál jeden pekný strom a okolo neho
         zelená lúka. Vedel, že teraz dnu nemôže a že krem neho tam živej duše nieto. Zosadol z
         koňa, pustil ho do lúky a sám sa vyspal dobre až do rána. </p><p>Na svite vstal, koňa osedlal a jedným cvalom preletel mesto, iba sa na zámockom dvore
         zastavil. Tu, pravda, všade krása, akej dosiaľ nikdy nevídal, ale on sa nemeškal, zosadol,
         priviazal koňa o zlatý stĺp a šiel do zámku. Príde do prvej izby, tu mu až oči oslepli od
         zlata. Ale on na to nedbal, len keď videl na zlatom stole peceň chleba, skryl si ho do vátošne<sup>[<a name="d56e790" href="#ftn.d56e790" class="footnote">6</a>]</sup>. </p><p>Išiel do druhej, tam všetko krajšie, ale ani na to nedbal. Vzal tam kuľač s vínom
         sprostred stola a ponáhľal sa do tretej. </p><p>V tretej izbe padol mu do očú ten víťazlivý meč, ktorý sa neprestajne z pošvy do pošvy
         postrkoval. Ten si vzal a svoj na jeho miesto strčil. Krásna panička pod mečom na posteli
         ležala, a tá mu teraz ani na um neprišla. </p><p>Otvoril štvrtú izbu, tam bola tá zázračná studňa, všetka zlatým kamením vykladaná. Napil
         sa tej čistej vody, umyl sa v nej a hneď oveľa krajší vyzeral ako prvej a zdal sa tak
         ľahkým, ako čoby v povetrí poletúval. Tam boli aj krčiažky napohotove, nabral do jedného
         tej vody, zapchal a dobre do vátošne ochránil. Poobzeral potom i ďalej všetky izby a
         natešil sa v tom nesmiernom bohatstve. Už sa štastlive poberal von. </p><p>Tu ako cez tú tretiu izbu prechodí, padne mu do očú tá utešená panička. Zastavil sa,
         pomyslel si, že ešte slnko nevysoko a času dosť do poludnia, panička sa mu čo ďalej lepšie
         páčila a vyznal, že ešte krajšej stvory na tom svete nevidel. Pristúpil k posteli a zabával
         sa s ňou ako so živou. </p><p> </p><p>Raz ale už aj dvanásta prichodila. Neveľa sa už teraz meškal, ale vzal svoj obraz,
         položil ho tam na jeden zlatý stolíček, aby dakedy, keď sa tá panička prebudí, znala, kto
         tam bol, aký bol a vyšiel von, sadol na koňa a tak ho popchol, že ako jasná strela von z
         mesta vyleteli. Ale tu začnú za ním vrešťať všeliake ohnivé potvory, obri, draci; on ale
         strmo vyletel a pustil sa behom preč, sám nevedel, v ktorú stranu letí. </p><p>V tom meste a v Zlatnej krajine medzitým všetko ľudstvo akoby sa zo sna prebudilo,
         povstávalo a všetci starší sa zobrali na zámok k tej paničke a ich kráľovnej, aby im
         povedala, kto ich oslobodil a koho im Boh za kráľa a jej za muža poslal. </p><p>„Moji milí,“ odpovedala im kráľovná, „viem i ja dobre, čo v písmach stojí, že ten má byť
         mojím mužom a vaším kráľom, kto nás oslobodil. Lež viete, že i ja som tak tuho spala ako
         vy, a tak neviem naskrze, kto tu bol a kde sa podel. Ale viete, že i to v písmach stojí, že
         kto na spravodlivô poludnie z nášho mesta utečie, ten nás vyslobodí. A tak ten náš
         vysloboditeľ nebude tu, ale ešte ani nemôže byť ďaleko. Preto posadajte na kone a bežte na
         všetky strany sveta ho hľadať a povedzte mu, že kto je koľvek, ruku mu podám a budem jeho
         ženou.“ </p><p>Hneď sa tí rozbehli na všetky strany širokého sveta, ale veru nášho kráľoviča dohoniť
         nebolo možno. Mal ten ešte lepšieho tátoša ako títo všetci a nezastavil sa iba kdesi ďaleko
         v susednej krajine pred jedným velikým mestom. Videl už teraz dobre, že zablúdil. </p><p>„Ale,“ povedá si, „práve dobre, že som pri meste; idem tunajšieho kráľa navštíviť,
         azdaže mi ten povie, kde môjho otcova krajina leží.“ </p><p>I tak sa predstavil kráľovi. Lež tu veru o jeho krajine nič nevedeli povedať, len ho
         veľmi srdečne prijali a nad jeho neslýchanou krásou sa čudovali. Na uvítanku pripravili
         velikú hostinu a drahé vyberané jedlá, akých náš kráľovič nikdy predtým nejedol, šli jedno
         za druhým na stôl, že tomu ani konca-kraja nebolo. </p><p>Ale čomu sa kráľovič najväčšmi čudoval, bolo to, že pri tej všetkej hojnosti ani kúsok
         chleba na stôl neprišlo. Počal sa nazdávať, že tu len pre chudobných chlieb držia a páni
         samými pečienkami sa hostia. </p><p>„Ale,“ myslí si, „nech psom tráva rastie, keď kone vydochnú, — ja tu pre vás o hlade
         neostanem a len sa chcem toho najesť, čo mne chutí.“ </p><p>I zapýtal si on kúsok chleba, že je on, povedá, na také jedla nezvyknutý, a za smidku
         chleba zaplatí, čokoľvek budú žiadať. </p><p>„Brat môj milý,“ odpovedal mu na to kráľ, „ja by som sám dal za omelinku chleba, čo
         najdrahšie mám a to čo by ju moji poddaní len ovoňať mohli. Ale vidíš, v mojej krajine bol
         dakedy vrch chlebu, a už vyše päťsto rokov, čo žiadneho chleba sa nerodí. Kráľovná naša,
         ktorej som ja len námestník, býva v Zlatnej krajine, tá mala mať pre našu krajinu peceň
         chleba, čo by nám naveky dosť bolo. Bo tak v písmach stojí, že vtedy sa v našej krajine
         chlieb rodiť bude, keď ten peceň chleba užijeme. Teraz, keď som ju oň prosil, dostal som
         odpoveď, že ten peceň skapal, a tak už ani nemáme nádeju, žeby sme sa dakedy dožili
         chleba.“ </p><p>Tu sa dozvedel náš hrdina, čo za zázračný chlieb on vo svojej vátošni nosí a rozpomenul
         sa, čo mu dakedy starček bol povedal, ale sa nevyzradil. </p><p>„Teraz mi napadá,“ hovorí on, „že ja mám mať kdesi vo svojej vátošni voliaky zázračný
         peceň chleba, ktorý mi moja matka dala na cestu, že sa mi voľakde veľmi zíde. Preto, ak
         chcete, predám vám ho za dvanásť vozov najdrahších vecí a dvanásť regimentov vojska.“ </p><p>„Oj, vďačne ti dáme i viac, len ho sem, aby sme ho aspoň ovoňali.“ </p><p>Priam sa schopil od stola a priniesol ten peceň. Odkrojil si z neho kráľ, krájali si
         dvorani do radu, krájali si všetci a chleba neubývalo. Od tých čias sa začalo v tej krajine
         žito rodiť a chleba vždy bolo dosť. </p><p>Nebavil sa náš hrdina dlhšie, len kým mu tých dvanásť vozov najdrahšími vecmi naložili a
         dvanásť plukov vojska vystrojili. Chodil potom za dlhý čas sem i tam s tou svojou chasou,
         až raz prišiel zase do cudzej krajiny. Kráľ tej krajiny zavolal pocestného k obedu. Tu už
         bolo i chleba i jediva až do ryhu, ale čo najlepšieho chybelo — pohár vína. Smädný hrdina
         zažiadal si ho, že čo je akô drahô, zaplatí zaň. </p><p>„Milý brachu,“ hovorí tu kráľ, „ja by som sám dal za kvapôčku vína, čo najdrahšieho mám.
         Pred časy bola, pravda, táto krajina vrch vínu, ale už vyše päťsto rokov, čo sa žiadneho
         nerodí. Kráľovná Zlatnej krajiny, ktorej som ja námestníkom, mala pre našu krajinu kuľač
         vínu, z ktorého by nám bolo len okoštovať a hneď by sme mali vína dosť. Ale kuľač vraj
         skapal, a tak nám už na večné veky môže za vínom pípeť rásť.“ </p><p>„Keďže je tak,“ hovorí kráľovič, „to by som vám azda ja spomôcť mohol. Teraz mi napadá,
         že mi matka dala na cestu kuľač zázračného vína, aby som ho len vtedy načal, keď mi
         najlepšie bude treba. Ak chcete, predám vám ho za dvanásť vozov najdrahších vecí a za
         dvanásť plukov vojska.“ </p><p>„Oj, dáme, dáme, čo zažiadaš, len ho dones!“ </p><p>Tu hneď vytiahol z vátošne kuľač a pili z neho, koľko vládali a od tých čias v tej
         krajine naveky sa víno rodilo. </p><p>Mal už teraz náš hrdina štyriadvadsať vozov najdrahších vecí a štyriadvadsať plukov
         vojska, že sa mohol s ktorýmkoľvek kráľom merať. Tak sa pobral ďalej z krajiny do krajiny,
         len na svoju krajinu nijak natrafiť nemohol. </p><p>Ako tak putuje, príde raz do jednej hory. Tu vidí, ako jeden vodca s hŕstkou vojska
         uteká, koľko im len nohy stačili. </p><p>„Hej,“ zavolá, „kdeže vám tak ponáhlo, kde?“ </p><p>„Ani sa nespytuj,“ odpovedá vodca, „len utekaj, ak ti život milý. Tu za nami rúti sa
         sila vojakov, čo nás premohli a kráľa nám zajali, pri tých ani vy lepšie nepochodíte.“ </p><p>„Ej ba, vráťteže sa len, postavíme sa im. Veď vidíte, že je i nás sila.“ </p><p>Vodca sa nechcel sprvu vrátiť, tak sa nepriateľa bál. Ale potom len privolil a ponáhľali
         sa na pole bitky. Tuná práve toho zajatého kráľa stínať mali. Náš kráľovič rozkázal svojim
         zrovna na to nepriateľskô vojsko udrieť. </p><p>Strhla sa bitka, a to veliká — v okamihu bolo kráľovičovo vojsko do nohy zrúbanô. Ale
         vtom on vytrhol víťazlivý meč na nepriateľov a ten ich tak sekal, že sa zem triasla, čo sa
         mŕtve telá na ňu váľali. Kremä samým nepriateľským kráľom život daroval. Ale tí zato, že
         toho pokojného kráľa o život pripraviť chceli, museli potom večitými väzni u neho ostať.
         Kráľovič si pobral ich krajiny a v nich namiesto seba ustanovil úradníkov, až kým by sa
         alebo sám nenavrátil alebo druhého miesto seba neposlal. Myslel si, že to budú dobré
         krajiny pre jeho bratov, keď ich dakedy vynájde. Potom ešte u toho pokojného kráľa hodovali
         slávne za tri dni a tak šiel náš kráľovič zase sám krajinu i otca si hľadať. </p><p>Chodí zase, koľko chodí. Až sa raz nájde na tej zlatej hradskej, kde ten Čertov hostinec
         stál. Všetko to už ináč vyzeralo, — bo práve sedem rokov minulo, čo tadiaľ bol prešiel. Ako
         mu to aj ten starec bol predpovedal, že len o sedem rokov na tú hradskú príde, ak sa len
         dotkne zlatej paničky, ale sa predsa upamätal, kde je. </p><p>Zrovna popchol pred hostinec. Veselá hudba zaznievala z neho ako pred sedem rokmi a
         volanie sa ozývalo: </p><p>„Poď dnu! Poď dnu!“ </p><p>„Ej, veď ti ho idem na ten čertov tanec, len čakaj!“ </p><p>Tak sa ohlásil náš hrdina, vytrhol víťazlivý meč a čerti, ako ho zazreli, na všetky
         strany sa rozpŕchli a všetko tam nechali. Tak vyslobodil bratov a neslýchane mnoho druhých
         princov a pánov, čo sa boli dakedy ta zamotali, a teraz mu všetci ďakovali. </p><p>I šli potom naši traja kráľoviči zrovna do domu a najmladší im všetko vyrozprával, ako
         sa mu vodilo, aj to im povedal, kde tú vodu má. Len to zamlčal, kde je všetko kráľom a aké
         krajiny pre nich pripravil. </p><p>Ale ako sa vraví, že za dobrô, aby dobrô nečakal, — tak sa aj tu stalo. Starší bratia
         premýšľali o tom, ako by tohoto najmladšieho zo sveta zniesli. Ku koncu si ale povedali: </p><p>„To nám netreba robiť, urobí to za nás sám otec. Len my mu tú vodu premeňme!“ </p><p>Najmladší síce pamätal na reči starcove a dosť pozoroval na seba, aby prv nezaspal ako
         bratia, ale raz sa títo urobili, ako čoby už spali a on naozaj usnul. Tu šelmovia vstali,
         vyňali krčah z jeho vátošne, vodu do svojich krčahov preliali a ten jeho naplnili
         smradľavou vodou z jedného mora. Ako čoby sa nič nebolo prihodilo, šli ďalej a skoro potom
         prišli neďaleko otcovského zámku. </p><p>„Braček,“ povedajú tí dvaja, „ty si už veľa zlého podstúpil a živú vodu si vydobyl, choď
         s ňou popredku do zámku, uzdrav a rozveseľ nášho otca! Veď my hneď za tebou prídeme.“ </p><p>I tak, tento najmladší, nič zlého netušiac, predstúpil s vodou pred otca. Radosť bola
         nad jeho návratom neslýchaná a ešte väčšia, keď krčah ukázal. Ale ako sa otec napil
         smradľavice, sto ráz horšie ostal, že sa len tak na steny driapal. </p><p>Tu ale vkročili do chyže tí dvaja, najmladšieho von vybili a všeličo nevídanô,
         neslýchanô pred otcom na neho nacigánili a ukradnenú vodu ako svoju predávali. Chorý otec,
         ako sa tejto napil, hneď uzdravel, a ako sa ňou umyl, taký mladý ostal ako dvanásťročný
         chlapec. </p><p>Tu potom otec týmto dvom všetko uveril a s najmladším ešte len teraz bolo zle. Ani ho
         nevypočúval otec, ale ho priam ako takého svetského klamára na smrť odsúdil a hneď ho
         vypravil s jedným poľovníkom<sup>[<a name="d56e886" href="#ftn.d56e886" class="footnote">7</a>]</sup> do hory a dal tajný rozkaz, aby ho tento tam zabil a na dôkaz smrti z neho
         doniesol oči aj malíček. </p><p>Poľovník nechtiac musel počúvnuť, prišiel ku kráľovičovi a povedal mu: </p><p>„Otec ti prikazuje, aby si priam a priam šiel so mnou na poľovačku a chutnú pečienku mu
         zastrelil. Bo si ho, vraj, hrozne rozhneval a svoju chybu len tak napravíš, keď si on z
         tvojej diviny chutne povečeria.“ </p><p>Kráľovič poslúchol, popravil si meč pri boku a šiel. Ako prišli do hory, zastrelil on
         mladú srnu a povedá poľovníkovi: </p><p>„Choď a zanes môjmu otcovi pečienku!“ </p><p>„Nie tak,“ rečie poľovník, „ale vy tu musíte dušu položiť a ja musím otcovi oči aj
         malíček z vás zaniesť na dôkaz smrti.“ </p><p>„Vidíš ty,“ hovorí kráľovič, „darmo by si sa aj oddával do mňa, lebo ja mám pri boku
         víťazlivý meč, ktorým všetko na svete premôžem. Ale ja viem, že ja toto všetko pretrpieť
         musím. Preto sa ty navráť k otcovi a povieš, že si ma zabil. Na dôkaz mojej smrti zanesieš
         mu tamto z toho kopova oči a môj malíček tu máš!“ </p><p>A pri tých slovách si ho odťal. </p><p>„Potom ale,“ hovorí ďalej, „nesmieš pri mojom otcovi ostať, aby si mu dáko nevyzradil,
         že ja ešte žijem. Tu máš tento list, uteč s ním do tej a tej krajiny, tam ťa prijmú za
         kráľa a budeš mi tam krajinu spravovať, kýmkoľvek sa ja neukážem. Tak choď ty zbohom, i ja
         pôjdem, kde ma dve oči povedú.“ </p><p>Keď poľovník priniesol kráľovi oči aj malíček, zarmútil sa tento veľmi a najmä keď aj
         poľovník zmizol, ešte ho tá vec horšie mrzela. Ale synovia mu to všetko skoro z hlavy
         vyrazili. Najmladší kráľovič ale blúdil po tých horách, až kým nezablúdil ďaleko do jedného
         mlyna, kde ho mlynár pre jeho pekný zrast a spôsobnosť za svojho prijal. Tu on mlynáril za
         sedem rokov až kým nedochodil ten štrnásty rok, odkedy zo Zlatnej krajiny odišiel. </p><p> </p><p>Poďmeže ale už teraz do Zlatnej krajiny, čo sa tam za tento celý čas robilo. Dlho sa tam
         ešte na všetky strany vyspytúvali, kto by bol ich osloboditeľom a kde by sa bol podel,
         najmä keď o rok mladá kráľovná krásneho syna porodila. Ale máločo sa dozvedeli. </p><p>Ostalo všetko pri starom: Kráľovná spravovala krajinu a jej syn rástol ako z vody na
         potešenie všetkým a bol čo deň krajší a spôsobnejší. Vždy sa len vypytoval matky, že kde mu
         otec; ale tá ho zavše s tým odpravila, že sa to dozná, keď väčší bude. </p><p>Raz chlapec, ako chlapec, hral sa s druhými chlapci na dvore, voľač sa medzi sebou
         poharkali a z reči do reči nadávali mladému kráľovičovi, že ani otca nemá. Tento poď s
         plačom k materi, že mu už teraz musí povedať, kde mu je otec. </p><p>Práve vtedy sa ten štrnásty rok ku koncu chýlil a kráľovná voľač riadila a upratúvala v
         tej chyži, kde dakedy ako zakliata ležala. Tu našla medzi druhými vecami zatratený obraz
         svojho muža a nápis pod ním, kto je, odkiaľ je a kedy sa tam bavil u nej v zakliatom zámku.
         To sa navlas tak zrovnávalo, ako si ona rátala. Vtom pripálil do izby jej syn s plačom, že
         tak a tak mu chlapci nadávajú, aby mu už raz povedala, kde mu je otec, že ho on pôjde
         vyhľadať. </p><p>„Ach, netreba ti ho už ísť hľadať, syn môj, netreba. Vidíš, tu je jeho obraz, a ty ako
         čo by si mu z oka vypadol. Tu je aj nápis, kto je, odkiaľ je. Pošleme poňho.“ </p><p>V Zlatnej krajine tento obraz tiež mnoho radosti narobil a hneď sa vybrali poslovia ta
         do tej krajiny, odkiaľ ich osloboditeľ pochádzal. </p><p>Poslovia prišli a predstúpili pred starého kráľa: </p><p>„Najjasnejší pane! Tvoj syn bol pred štrnásť rokmi v našej Zlatnej krajine a vyslobodil
         nás. Dovoľ teraz, aby sme sa mu poďakovali a aby sa k nám prinavrátil a ku svojej žene,
         našej kráľovnej, a ku svojmu synovi, nášmu jedinému dedičovi a kráľovičovi. Počujeme ale,
         že máš dvoch synov, pošli toho, ktorý z nich tam bol.“ </p><p>Starý kráľ dal najstaršieho predvolať: </p><p>„Či si ty bol v Zlatnej krajine?“ </p><p>„Ja,“ povedá, „otec môj!“ </p><p>„No, ver si sa pekne zadržal! Ženu i syna si si tam nechal! Dúškom mi ho stúpaj ta a
         naprav svoju chybu!“ </p><p>Tu milý kráľovič zbledol, ale nepovedal nič. </p><p> </p><p>Mladý kráľovič v tej Zlatnej krajine dal za ten čas pripraviť zlatú hradskú a zlatý most
         a povedal, že ten bude jeho otcom, kto po tej zlatej hradskej pôjde. Na konci dal vartu
         postaviť, aby každého kto príde, zastavila. </p><p>Tu ten najstarší syn kráľov vybral sa do Zlatnej krajiny a prišiel pekne až ku zlatej
         hradskej, ale po nej nešiel, bo sa bál, že po tej ľudia nechodili. Prišiel aj k varte a tá
         ho zastavila: </p><p>„Stoj, kto si?“ </p><p>„Ja som ten a ten kráľovič, idem ku vašej kráľovnej.“ </p><p>„To sa hneď ukáže, či si ty ten spravodlivý,“ povedala varta a zavolali kráľovnú i jej
         syna. Kráľovná prišla a opýtala sa: </p><p>„Či si šiel po zlatej hradskej?“ </p><p>„Nešiel.“ </p><p>„A prečo si nešiel?“ </p><p>„Bál som sa, že druhí ľudia tadiaľ nešli.“ </p><p>„No, tak si ty len ako druhí ľudia,“ odpovedal mladý kráľovič, „a nie si môj otec.“ </p><p>Kráľovná sa prizrela na obraz a ten sa k nemu len trocha podobal. Ešte sa ho opýtala: </p><p>„A keď si ty bol v mojom zámku, povedz, čo si mi vzal?“ </p><p>„Nič,“ povedá, „len vodu.“ </p><p>„No, milý brachu, tak nebudeme svoji. Bo mne ešte okrem vody mnoho chýba. A či sa smieš
         tomuto meču naproti postaviť?“ </p><p>Vtom vytrhla domnelý víťazlivý meč, on sa zľakol, padol na kolená a prosil za
         odpustenie, že veď to asnáď musel jeho brat byť. </p><p>Hneď poslali pre toho druhého. Otec sa i tohto opýta: </p><p>„Bol ty si v Zlatnej krajine?“ </p><p>„Bol, otec môj!“ </p><p>„No, ver si sa pekne zadržal! Ženu i syna si tam nechal. Dúškom sa ta poberaj a naprav
         ešte to, čo sa dá napraviť!“ </p><p>Zmrzli v milom kráľovičovi kosti, ale ako poslušný len šiel. Prišiel ku zlatej hradskej,
         nešiel po nej, bo sa bál, že druhí po nej nechodili. Mladý kráľovič hneď povedal, že to
         nebude jeho otec, bo že by ten tú hradskú a ten most nezašanoval a ani mu nevyšiel v
         ústrety. Kráľovná ale vzala meč i obraz a vyšla. Tento sa už voľač viac podobal k obrazu,
         opýtala sa teda: </p><p>„Keď si ty bol v mojom zámku, čo si mi vzal?“ </p><p>„Nič,“ povedá, „len vodu.“ </p><p>„Nemáš pravdu, bo mne ešte mnoho chýba. Ale povedz, kde sa podel ten kto tu bol, bo tebe
         blízky musí byť?“ </p><p>„To bol,“ začne pomaličky vykrúcať, „môj brat, ale ten ostal doma nemocný.“ </p><p>„Nemocný?“ hovorí kráľovná, „ako len môže ten byť nemocný, kto raz z mojej vody pil? Tá
         od všetkých neduhov uzdravuje. A smel by si to proti tomuto meču povedať, že je ten
         nemocný?“ </p><p>Vytrhla meč a ten v strachu na kolená, prosil za odpustenie. </p><p>Tu celá Zlatná krajina povstala na nohy, mladý ich kráľovič zohnal velikô vojsko a tak
         žiadali od starého kráľa toho najmladšieho syna, že jestli im ho priam nevydá, celú krajinu
         mu spustošia a zabijú ho. Náramný strach povstal v tejto krajine a starý kráľ len teraz
         banoval, čo si to s najmladším synom urobil. </p><p>Náramný strach doletel aj do ďalekej krajiny, ktorú teraz ten poľovník spravoval, čo
         kráľoviča mal zabiť, ale ho nezabil. Ten si pomyslel: Už mi teraz nič neurobia, keď aj
         pravdu vyjavím. — A šiel ku kráľovi a všetko mu vyjavil, ako sa stalo s jeho najmladším
         synom. Len to povedať nevedel, kde by sa od tých čias bol podel. Kráľovi naraz na srdci
         odľahlo. </p><p>„Len,“ povedá, „ako ho už teraz nájsť?“ </p><p>„I to azda taká ťažká vec nebude,“ preriekol poľovník. „Viete, že je on ten najkrajší
         človek na svete. Dajte tedy len to na všetky strany rozhlásiť, že kde by sa nachodil taký a
         taký krásny šuhaj, aby ho priam ku vám doviedli, že dáte velikú odmenu.“ </p><p>Ako sa tento ohlas po všetkých kútoch rozletel, hneď poznal ten mlynár, u ktorého
         kráľovič býval, že to inší nebude, ako jeho svojčinec, ktorého hľadajú. Pekne-krásne ho
         opojil a tak ku kráľovi doviezol. Radosť bola ešte len teraz veliká. Mlynára obdarovali,
         otec syna vyobjímal a bratia museli na kolenách odpustenie prosiť. </p><p>Keď ale mladý kráľovič vyrozumel, v čom je vlastne vec, dal pripraviť zlatý hintov a
         doňho jelene so zlatými rohami zapriahnuť. Popravil si víťazlivý meč pri boku a tak sa
         vybral do Zlatnej krajiny. Keď prišiel ku zlatej ceste, zrovna po nej na tých zlatých
         jeleňoch cválal aj cez zlatý most. Tu ho ale varta zastavila: </p><p>„Stoj, kto si?“ </p><p>„Ja som kráľ tých a tých krajín!“ </p><p>„Možno,“ povedá, „že si ty, ale počkaj, to musí naša kráľovná dosvedčiť.“ </p><p>Hneď tu bola kráľovná i jej syn, s obrazom aj s mečom. Kráľ bol ešte taký pekný a mladý
         ako na tom obraze, ale preto sa len opýtala kráľovná: </p><p>„Odkiaľ si, šuhaju?“ </p><p>„Toho a toho kráľov syn, tých a tých krajín pánom.“ </p><p>„A bol si ty v mojom zámku?“ </p><p>„Bol.“ </p><p>„Keď si ty bol v mojom zámku, povedz, čo si mi vzal?“ </p><p>„Zázračný peceň chleba.“ </p><p>„A kde si ho podel?“ </p><p>„Tam a tam v tej krajine som ho rozdal. Majú od tých čias chleba dosť.“ </p><p>„Dobre; a čo ešte?“ </p><p>„Kuľač vína. Tam som ho dal vypiť v tej druhej krajine, majú od tých čias vína nazbyt.“ </p><p>„I toto dobre; a čo ďalej?“ </p><p>„Vzal som ti víťazlivý meč, o čom ty nič neznáš a svoj som na jeho miesto položil.“ </p><p>„O tom sa,“ povedá, „hneď presvedčíme. Ťahaj svoj meč a bráň sa!“ </p><p>A už dorážala kráľovná svojím mečom na neho. Ale ako šuhaj ten opravdový, víťazlivý meč
         vytiahol, hneď kráľovnej vypadol ten jej z ruky a videla sa byť premoženou. </p><p>Padla mu do náručia, pribehol aj syn a objímali sa a vítali zadlho, zadlho. Potom
         pristrojili velikú svadbu, na ktorej i jeho otec i bratia i všetci králi sveta prítomní
         boli a všetci tomuto jednému večnú poslušnosť sľubovali. Svojich bratov ustanovil v tých
         premožených krajinách za kráľov a sám potom panoval i nad nimi i nad ostatnými a hádam až
         podnes kráľuje, ak nezomrel a jeho syn na kráľovstvo nedostúpil. </p><p>Ale to mi, hľa, ten starý žobrák zabudol dopovedať, ktorý z nich už teraz kráľuje, bo sa
         nám cesty práve rozdvojili, a tak ani ja vám to s istotou povedať neviem. </p><p> </p><div class="footnotes"><br><hr align="left"><div class="footnote"><p><sup>[<a name="ftn.d56e765" href="#d56e765" class="para">5</a>] </sup>veleždúr</p></div><div class="footnote"><p><sup>[<a name="ftn.d56e790" href="#d56e790" class="para">6</a>] </sup>vátošňa, či snáď batožňa to je poľovnícka (jágerská) kapsa</p></div><div class="footnote"><p><sup>[<a name="ftn.d56e886" href="#d56e886" class="para">7</a>] </sup>jágrom</p></div></div></div><div class="chapter" lang="sk"><div class="titlepage"><div><div><h2 class="title"><a name="d56e1051"></a>Dlhý nos</h2></div></div><div></div></div><p> </p><p>
         <span class="emphasis"><em>Podali: z V. Hontu Ján Molitoris; z Gemera Samuel Ormis; rozpráva A. H.
            Škultéty.</em></span>
      </p><p> </p><p>Jeden starý kráľ mal len jedného jedinkého syna a tento bol od dlhšieho času vo vojne.
         Tu raz dostane z domu list, že mu otec veľmi ochorel a že ak ho chce ešte živého vidieť,
         aby sa ponáhľal domov, ako len môže. Milý kráľovič sadol hneď na koňa a letel deň i noc
         cvalom. Na šťastie našiel ešte otca pri živote. Ale bolo vidno, že je už nič z neho. Aj sám
         kráľ cítil, že nepotiahne ďaleko, lebože zo dňa na deň bol slabší a už len ledva-ledva
         dýchal. </p><p>V jedno ráno zavolal syna, a tu viac už len pošepky takto k nemu prehovoril: </p><p>„Syn môj drahý! Vidíš, v akom som spôsobe. Darmo je, — musíme sa rozlúčiť. Ale
         chvalabohu, máš už svoj rozum. Myslím, že sa i bezo mňa budeš správať, ako sa svedčí. Len
         jedno ti ešte radím: Svetu neveľa ver a maj sa pred ním na pozore, síce ťa ľahko oklame.
         Kráľovstvo ti zanechávam veľkô, to múdre spravuj, a bude dobre i tebe i poddaným tvojim.
         Krem toho ti nechávam ešte jeden i nad samô kráľovstvo väčší poklad — nájdeš ho vo dvore
         pod studňou. Ten si vezmi a užívaj opatrne!“ </p><p>Viacej nemohol preriecť, len rukou kývol a bolo po ňom. </p><p>Mladý kráľ si otca veľmi rád videl a chcel ho ako najslávnejšie pochovať. Povolal nielen
         silu panstva, ale aj okolitých kráľov a vynaložil všetko svoje bohatstvo, len aby sa čím
         najinak preukázal. </p><p>Keď sa kar rozišiel, videl, že je pokladnica prázdna, a tu inšie nezbývalo, len sa
         ulapiť na poklad pod studňou. Hneď dal zohnať dvanástich chlapov a rozkázal im kopať. Tí sa
         naraz chytili do roboty a najskorej vyťahali všetku vodu. Ale ako začali kopať, tu samá
         živá žabica: čakany len tak odskakovali a iskry pršali. </p><p>„Len sa do nej!“ volal kráľ, — a robotníci rúbali celou silou, ale ani na piaď nemohli
         prísť. </p><p>„Nože len z chuti, len sa pochlapte, dobre sa vám zaplatí!“ volal jednostajne kráľ. A tí
         sa dosť usilovali, ale si so žabicou poradiť nemohli. </p><p>Naveľa domrzelo kráľa dívať sa na tú daromnú robotu, nechal robotníkov tam a odišiel do
         svojej izby. Tu si všakovak myslel: Čo bude robiť, ak by ozaj z toho pokladu nemalo byť
         nič? A počal už aj nádeju tratiť, — lebo ktože to vraj slýchal pod studňou poklad! Tak čím
         ďalej myslel, tým viac ho dopaľovalo. Hneval sa na otca i sám na seba i na všetok svet. Bol
         celý rozkatovaný. Ako šialený behal hore-dolu po izbe, a že je nie inak, že si musí koniec
         spraviť. </p><p>Vtom sa otvorili dvere a robotníci nesú jednu malú ládičku: </p><p>„Toto sme,“ povedá, „v tej žabici našli!“ </p><p>Kráľ vezme do ruky ládičku, obracia ju z boka na bok a vidí, že je len zo spráchnivelých
         daštičiek zbitá. </p><p>„No, ver ti mi to za poklad!“ povie rozmrzený a hodí ju o zem. Ládička sa rozsypala a tu
         sa ukáže jeden meštek, jedna píšťalka, jeden opasok a jedno písmo. Kráľ schytí písmo a
         číta: </p><p>„Kto tento mešec potrasie, koľko len chce, toľko sa mu dukátov vysype.“ </p><p>Ďalej ani nečítal, uchytil mešec a začal nad stolom triasť. Tu hneď bol celý stôl
         dukátmi zasypaný. Na to sa obrátil k robotníkom: </p><p>„No,“ povedá, „predsa ste len chlapi, musím sa vám statočne odmeniť. Držte sem klobúky!“ </p><p>A rad radom všetkým plné klobúky dukátov natriasol. Robotníci sa poďakovali pekne a šli
         svojou cestou. </p><p>Kráľ ostal sám a čítal ďalej: </p><p>„Kto na tejto píšťalke zapíska, koľko chce, toľko sa mu vojska nastavia; ako si tento
         opasok opáše, kde si len pomyslí, naraz sa tam nájde!“ </p><p>On si tie tri veci dobre odložil a bol mu svet! </p><p> </p><p>* </p><p> </p><p>O pár rokov mu prišlo na um, že by to dobre bolo, keby sa oženil. Obliekol sa do
         najkrajších šiat a zapískal na píšťalke. Tu sa hneď sila vojska pred ním postavila, a tak
         poď ku susednému kráľovi v ohľady. </p><p>Ako sa tamten kráľ dozvedel, že sa k jeho mestu cudzie vojsko valí, predesil sa veľmi,
         lebo na vojnu nebol ani len pomyslel. </p><p>„Čože tu počať? Protiviť sa nemôžeme, musíme sa,“ povedá, „prosiť!“ </p><p>Zachytil sa tomu s tým vojskom v ústrety a s veľkou poníženosťou sa ho spytoval, že čo
         žiada? </p><p>„Nič, pane,“ povie na to mladý kráľ, „ja som prišiel k vám v ohľady!“ </p><p>Tu po celom meste bola radosť neslýchaná. Domáci kráľ voviedol hosťa do svojho zámku a
         hneď rozkázal pripraviť veľkú hostinu. Jedli, pili a boli všetci veselí. Vohľačovi sa
         švárno dievča zapáčilo. Aj mu ho prisľúbili dať. </p><p>Bol celý vytešený, a keď sa princezka okolo neho tak pekne fatinovala, od radosti ani to
         nevedel, kde mu hlava. Len sa ti on pred ňou pochváli, aký on má mešec, že koľko chce,
         toľko dukátov z neho natrasie. A na to jej ho ešte aj ukázal, ako vyzerá. Princezke sa to
         veľmi páčilo. </p><p>Po kuse prišla noc. Každô sa pobralo na odpočinok. Tu, keď už vohľač dobre spal,
         prikradla sa chytrá princezka k jeho šatám, dukátový mešec vzala a na jeho miesto vstrčila
         tam druhý. </p><p>Ráno sa mladý kráľ odobral a ponáhľal sa domov hotoviť svadbu. Tu mu dač bolo treba
         vyplácať. Vytiahne mešec, potrasie, — nič. Trasie znovu, potrasie i tretí raz, ale dukáty
         len nechcú a nechcú padať. Prizrie sa mu lepšie a tu vidí, že je to nie ten jeho mešec.
         Nahnevaný vytiahne píšťalku, zapíska, vojsko stojí v rade a spytuje sa: </p><p>„Čo chceš, pane?“ </p><p>„Pôjdeme zas ta, kde sme už raz boli!“ povedal on. </p><p>Vyskočil na koňa a letel na čele vojska rovno k susednému kráľovi. Tí sa tam nevedeli
         prenačudovať, čo ho tak nanáhle vrátilo a vybehli ho vítať. On sa na ich vítanie neveľa
         obzeral, a zavolal hneď: </p><p>„Miešok mi tu dakto vzal. Kto ho z vás má? Sem s ním, síce vám hneď všetkým jaj beda!“ </p><p>„Áno, milý môj, tu si si ho nechal,“ zaštebotala princezka; „poď len pozrieť, už ti je v
         zlatej ládičke skrytý. A mohol si sa oň tak nebáť, veď čo si u mňa necháš, akoby u teba
         bolo. Vieš, že ti u mňa neskape.“ </p><p>Tak sa mu líškala, tak ho zaobchádzala, kýmkoľvek sa len neutíšil a neodobril. </p><p>Bola poznovu hostina a po hostine zábavka. Pri tej zábavke vytiahol mu ktosi z vrecka
         píšťalku a tu ho začali prekárať, že či prstienky chodí predávať, keď takú píšťalku nosí? </p><p>„Veru prstienky,“ povie on na to, „ale aké? Keď chcem, naraz vás všetkých aj s celým
         mestom na prach obrátim. Len raz na tejto píšťalke zapískam, hneď sa mi taká hrúza vojska
         prihrnie, čo len strach. A čo ešte doma mám opasok, to je len dač! Keď si ho pripravím a
         poviem: ,Nech som tam a tam!‘ naraz zaletím, kde chcem.“ </p><p>Princezke viac nebolo treba. Keď zaspal, prikradla sa k jeho šatám, píšťalku ukradla a
         zaniesla otcovi. Ako tento videl, že je už moc v jeho rukách, hneď a zaraz rozkázal
         vojakom, aby ho ku posteli priviazali. A keď svitlo, dal ho zo zámku vyviesť a z mesta
         vyšibať. </p><p>Keď mladý kráľ videl, čo sa s ním robí, dobre tam od hanby nezhorel. Dlho sa potom sem a
         tam natúlal, až sa predsa raz dostal zase domov. Ale sa hanbil v tomto spôsobe svojim ľuďom
         pred oči prísť a len ako úkradky vtiahol sa do zámku. Tu hneď zhodil dodriapané šaty a
         obliekol sa ako kráľ. </p><p>Od tých čias nemal nikdy pokoja. Za tým mešcom a za tou píšťalkou ho mrzelo strašne, a
         keď si pomyslel, akú mu to potupu spravili, — naraz sa mu všetka krv zbúrila. Deň i noc si
         jednostajne na tom hlavu lámal, ako by sa mohol vypomstiť. I len raz večer schytí opasok,
         pripáše a pomyslí si: </p><p>„Nech som pri toho a toho kráľovej dcére, že ju zahrdúsim, ak mi nevydá moje veci.“ </p><p>Naraz sa našiel pri nej v posteli, lebo si bola práve ľahla a ešte jej svieca horela.
         Varta ale predo dvermi stála. Princezka skríkne, vyskočí z postele a opasok mu odtrhne. Tu
         varta priskočí, ulapí ho a zavedie pred kráľa. Kráľ, ako sa dozvedel, prečo ho chytili,
         kázal ho hneď do najstrašlivejšej a najpevnejšej temnice zatvoriť, a že ho na druhý deň
         budú stínať. </p><p>„Ach, Bože môj drahý, nač som sa ja dožil! Bohdaj som vás nikdy nebol videl, vy
         zbojníci!“ hovoril, keď ho už preč viedli. </p><p>Zamkli ho a vojaka postavili ku dverám. Kráľ naskutku rozposlal poslov na všetky strany
         pánov volať, že zajtra budú toho a toho kráľa, preto a preto stínať. </p><p>Ten vtáčok v klietke neveselo spieval a len na jedno myslel, ako by sa mohol zo sveta
         zniesť. </p><p>„Už,“ povedá, „či takto či onakno, skapať musím. Ale aspoň oči nebudú pásť na mojej
         smrti.“ </p><p>A vtom začal trepať hlavu o dvere, že si ju rozrazí. Búchanie dopočul vojak, čo na varte
         stál. </p><p>„Ej, nerobže to, nerob,“ povedá, „ešte sa ti nájde pomoc! Ja som dakedy u tvojho otca
         slúžil a dobre mi bolo u neho. Za to by som sa tebe chcel odslúžiť. Vieš čo? Choď napravo
         popri samom múre. Tam nájdeš jednu skalu von trčať. Tú skalu odvaľ a otvorí sa ti diera,
         ktorou budeš môcť uskočiť.“ </p><p>On šiel, ako mu vojak povedal, odvalil skalu a po chvíli bol na slobodnom. </p><p>Keď sa ráno panstvo začalo schádzať, vtedy on už bol za horami, za vodami. Idú otvoriť
         temnicu, — tu temnica prázdna! Kráľ sa náramne mrzel a diváci, ako prišli, tak odišli. </p><p> </p><p>* </p><p> </p><p>Vyslobodenec prišiel do jednej húšťavy. Zmorený a ukonaný prevalil sa na zem a chutne si
         pospal. Keď sa zobudil, bol lačný a obzeral sa, kde by čo-to bolo na prehryznutie. Ale
         okrem dakoľko lieskovcov nič nemohol nájsť. Dlho sa potom ešte motal po tej húšťave, až
         napokon prišiel na jednu čistinu, na ktorej sa ovce pásli, a neďaleko stála koliba. Rovno
         zamieril ta. Ako do koliby prišiel, len čo sa poklonil: „Daj Pán Boh šťastia!“ a bača mu
         zaďakoval: „Bože daj i vám!“ naraz sa spýtal, či by sa nenašlo dač zjesť? </p><p>„Hneď bude, srdce moje, len sa posaďte,“ povie stará bačová. </p><p>A len čo sa obrátila, už ti stálo pred ním jedenia: hruda syra, oval chleba a črpák
         žinčice. Nebolo ho treba veľa ponúkať, najedol sa ako buk. Keď si už trochu aj vydýchol,
         zaďakoval tým dobrým ľuďom a pobral sa ďalej. </p><p>Tu ako tak ide, zase len počal o tej svojej biede premýšľať, a čím viac myslel, tým
         väčšmi sa mu hlava mútila. Už ani pred sebou dobre nevidel a tak prišiel na vrch jednej
         zápole: pod ňou hlbočizná priepasť. Tu postojí a húta, húta. </p><p>„Eh,“ povedá, „radšej umrieť, ako bez mojich vecí v takomto posmechu žiť!“ </p><p>Zakrútil sa do plášťa a skočil do priepasti, aby sa tam dotrieskal. </p><p>Ale ako tak letel, plášť sa mu rozprestrie a vietor ho ďaleko, ďaleko do jedného hája
         zaniesol. Tu sa zachytil na jednom strome, na ktorom plno zrelých fíg viselo. Hneď si z
         nich dakoľko odtrhol a chutne zahrýzal. Len ti mu tu strašnô nosisko ako trúba nahúkne! </p><p>„No, veď som ja schodil,“ myslí si, „všetko nešťastie sa na mňa valí! Čože si teraz
         počnem?“ </p><p>Chcel dolu zísť, ale pre dlhý nos nemohol. Potom ho len predsa dák vystrčil dohora a tak
         sa pomedzi konáre pospúšťal na zem. </p><p>Tu ho za tými figami začalo veľmi smädiť, dobre sa mu už pípeť nechytil. Na šťastie
         počuje nablízku hrkotať jarček a naraz sa obrátil v tú stranu. Ale čože? Nosisko ho
         nechcelo pripustiť ku vode. Nuž len tak dák bokom si z nej trochu zachlipol. </p><p>„Eh, čiže si,“ povedá, „dobrá! A hľahľa, už mi je aj nos menší.“ </p><p>Zachlipol si ešte a dlhý nos mu celkom zmizol. </p><p>„Chvalabohu,“ zvolal od radosti, „toto bude dobrý liek pre tých zbojníkov! Počkajte, veď
         vám ja vykážem!“ </p><p>Natrhal z tých fíg, načrel z tej vody a vrátil sa ku kolibe. Tu si vypýtal od baču šaty
         a poď rovno — nezastavil sa len pod kráľovskou bránou. </p><p>„Čo tu chceš starý?“ spýta sa ho slúžka. </p><p>„Figy predávam,“ povie na to on. </p><p>Slúžka bežala s heslom ku kráľovnej a tá sa dala spýtať, že čo príde za ne? </p><p>„Dvanásť dukátov,“ odkázal kupec, ale aby mu ich hneď doniesla. </p><p>Ako dukáty mal v kapse, vzal nohy na plece a utekal, ako len vládal. </p><p> </p><p>* </p><p> </p><p>Tie v tom zámku ak jedia, tak jedia tie figy. Len sa raz princezka obozrie na kráľovnú: </p><p>„Hľahľa,“ povedá, „mamo, aký vám nos rastie!“ </p><p>„Ba tebe, dievka moja, koľký ti nabehol! Čože sa to robí? Či to nie od tých fíg?“ </p><p>„Jaj, mamo,“ zalomila princezka rukama, „čo to z nás bude, mne je už po samú zem!“ </p><p>A to istô sa stalo aj slúžke, ktorá tie figy niesla a jednu z nich bola prehltla. </p><p>Matka s dievkou plakali a nariekali hrozne, až na ten plač došiel sám kráľ. Ten dal hneď
         zvolávať doktorov z celého sveta, ale žiaden nemohol spomôcť. Rezali z tých nosov, rezali,
         ale čím viacej rezali, tým väčšie zase narástli. Tak čo bolo robiť? Museli len ten posmech
         niesť a nesmeli sa ani na ulici ukázať. </p><p>Asi o pol roka, kde sa vezme, tu sa vezme jeden doktor. V čiernych šatách, s paličkou v
         ruke, ide si hore mestom. </p><p>„Pán Boh pomáhaj,“ zavolal cez plot jednej ženičke, čo v záhrade plela. „Čože tu slýchať
         nového?“ </p><p>„Ach, čože by bolo,“ povie tá žena. „Len zle a nedobre; človek sa vám nesmie ani
         zasmiať.“ </p><p>„A prečože to tak?“ spytuje sa doktor. </p><p>„Ach nuž,“ povedá, „tie kráľovské obludy dostali dáke strašné nosy, a keď sa dakto
         zasmeje, hneď ho kážu lapať, lebo sa nazdajú, že sa z tých nosov vysmieva.“ </p><p>„A či im nikto nevie pomôcť?“ ohlásil sa zase doktor. </p><p>„Čo by ich tam porantalo aj s nosmi! Bolo tu,“ vraj, „doktorov čo strach, — na hrdých
         kočoch aj so štyrmi paripami, a predsa si nevedeli rady.“ </p><p>„No, nech som dobrým,“ prerečie napokon doktor, „ja ich vyliečim. Len ma choďte u kráľa
         ohlásiť, dám vám jeden dukát.“ A naraz jej ho dal. </p><p>Tá bežala s radosťou a oznámila kráľovi, že je u nej taký a taký doktor, čo sa zaveril,
         že on pani kráľovnej a mladej princezke spomôže. </p><p>„Ale je,“ vraj, „nie na koči, len o paličke chodí.“ </p><p>„To je nič,“ povie na to kráľ, „len by vedel spomôcť.“ A kázal ho naskutku priviesť. </p><p>Milého doktora privedú, — a kráľ sa ho spýta, že či sa dá na to? On povedal, že sa dá,
         ale tak, aby mu chorých celkom pod ruku oddali. A aby ukázal, že sa do veci rozumie,
         poručil, aby daktorému z rabov dali z tých fíg jednu zjesť. Raba priviedli, a ako figu
         zjedol, hneď mu nahúkol nos. </p><p>„Tento rab,“ povie doktor, „má málo krvi, aj to len riedkej a slabej, netreba mu ju
         ochládzať.“ </p><p>Na to mu dal jeden glg z tej vody a nos mu naraz odpadol. Všetci sa nad tým zradovali a
         najmä princezka, že bude zase taká pekná ako predtým. </p><p>Vezme teraz slúžku pred seba. </p><p>„Toto je už,“ povedá, „ostrejšia krv, musíme ju trocha oslabiť, aby môj liek lepšie
         osožil. Sem korbáč!“ </p><p>Tu sa musela vyzliecť do košele a potom ju za tri dni tým korbáčom ustavične ťal. Po
         troch dňoch jej dal z vody za náprstok a nos naraz skapal. </p><p>Milá princezka by sa bola rada čím skorej s pekným noštekom ukázať. Ale doktor povie: </p><p>„Počkaj si ešte málo!“ a vzal do roboty kráľovnú. </p><p>Aby ostrá krv oslabla, trápil ju za šesť dní a za každým slanou vodou namáčal. Na siedmy
         deň jej namočil jazyk tou vodou a veľký nos naraz odpadol. </p><p>Napokon prišiel rad aj na princezku. Aby mladú ohnivú krv ochladil, sekal po tučnom
         mäsisku za deväť dní a zakaždým slanou vodou oblieval. Už tu i tu až tak omdlievala, ale on
         na to nič nedbal, len sekal, šibal zle, nemilosrdne. Pre veľkú bolesť nechcela sa dať od
         šiesteho dňa ďalej liečiť. Tu matka okolo nej, tešila ju, prehovárala všakovak, aby len
         ešte trochu potrpela, že sa jej to ľahko zahojí a bude dobre všetko, len si sa nosiska
         zbaví. A tak už len voľky-nevoľky trpela tie muky. </p><p>V ostatný deň prosila utrápená princezka, aby už preboha urobil koniec, a začala
         sľubovať, že keď ju vylieči, pôjde za neho a daruje mu veľké poklady. </p><p>„Aké poklady?“ spýtal sa doktor. </p><p>„Také poklady,“ povedá, „akých viacej na svete niet!“ </p><p>Tu vyjme zlatú ládičku a podá mu mešec: </p><p>„Tento mešec je taký, že keď ho potrasiete, bude vám dukáty sypať, koľko len chcete.
         Táto zas píšťalka, keď na nej zapísknete, toľko vojska vám privolá, koľko si len budete
         žiadať. A tento opasok, keď si opášete, kde si len pomyslíte, naraz ste tam.“ </p><p>A s tým mu podala aj píšťalku aj opasok. Doktor si opasok opáše a mocne zapracká. Mešec
         a píšťalku vloží do neho. A teraz sa postaví hrdo a počne vykladať: </p><p>„Ja som ten kráľ, ktorého si ty dala metlami von z mesta vyšibať. Ja som ten kráľ,
         ktorého si chcela dať zoťať. Ja som ten človek, od ktorého ste tie figy pokúpili. A ja som
         ten doktor, čo som vás mohol naraz bez všetkého trápenia vyliečiť, ale ste tú bitku
         zaslúžili. Tieto veci boli, sú a budú moje. A tebe za tvoju špatnú nevernosť porúčam — ten
         dlhý nos.“ </p><p>Vtom si pomyslel, aby bol vo svojom zámku i hneď sa našiel tam. A od tých čias mu bol
         zase svet. </p><p> </p></div><div class="chapter" lang="sk"><div class="titlepage"><div><div><h2 class="title"><a name="d56e1301"></a>Zlatý kľúč</h2></div></div><div></div></div><p> </p><p>
         <span class="emphasis"><em>Podal a rozpráva Jozef Henc z Nitrianskej.</em></span>
      </p><p> </p><p>V istej ďalekej preďalekej krajine býval veľmi a veľmi bohatý gróf, ktorý by svojimi
         peňazmi bol mohol aj kráľa vyplatiť, a ten mal preutešených troch synov a nadovšetko ten
         najmladší bol najkrajší. </p><p>Chlapci rástli ako z vody a otec ich dal vyučovať vo všeličom, čo len môže byť na svete;
         čo nevidieť dorástli na hodných mládencov a boli do všetkého hotoví. Otec sa veľmi tešil z
         nich a z ich vedomostí; tak ich rád mal, že nesmeli ani na krok od neho, kde sa len pohol,
         všade s ním byť museli. To sa ale synom neveľmi pozdávalo, oni ako boli spôsobní, tak
         chceli aj trocha sveta skúsiť. </p><p>Raz, keď bol otec dobrej vôle, predniesli mu svoju žiadosť. Dosť ich otec od toho
         odhováral, že však majú dosť panstva, že môžu len z jedného do druhého chodiť; ale synovia
         ho neprestávali unúvať, že však by takto ani svojmu učeniu choseň nevzali a vo svete že ich
         dakde môže i väčšie šťastie občakávať. </p><p>Tu otec voľky-nevoľky musel ich pustiť, dal im nádherné šaty, zbroj a kone pristrojiť a
         nakoniec im povedal, aby si zažiadali, čo len chcú od neho, že im on to všetko dá. </p><p>Tu si najstarší len také vrecko vyžiadal, čo by vždy plné bolo dukátov. Tá vec sa ľúbila
         aj strednému, i ten si len to vyprosil. Čo si žiadali, to hneď dostali obidvaja a
         poskakovali si od radosti. </p><p>Teraz pristúpil i ten najmladší a nič inšie si nežiadal, len taký zlatý kľúčik, ktorý by
         sa hodil bárs do akého zámku. </p><p>„Ej, syn môj,“ povedal otec, „to veľa žiadaš. Ale keď je tak, tu ho máš, aby sa ti
         krivda nestala.“ </p><p>Bratia na to zle-nedobre zazerali, lebo si mysleli, že najmladší musí takto vo svete
         núdzu biedu trieť a že ešte dakde voľač pobantuje, a tak i oni pri ňom nešťastní budú. I
         pustili sa s ním do hádky, že prečo si nevyvolil tak, ako oni. </p><p>„No, nič je z vás,“ hovoril im otec, „ešte ste nikde a už sa vadíte, ostanete vy len
         doma.“ </p><p>Mladší brat na to všetkých uspokojil, aby sa oňho nebáli, že sa on nenarodil na to, aby
         sa lakomil na cudzie a že so svojím zlatým kľúčom ešte lepšie môže vyjsť na svete, ako oni
         s plnými vreckami. </p><p>Tak sa už potom naveľa vybrali, posadali na kone a ako jasné strely odleteli. Od veľkej
         radosti, že môžu po svete behať, ani nevedeli, kde idú. Chodili z krajín do krajín,
         ďaleko-široko, že už ani to nevedeli, odkiaľ boli vyšli. A medzitým dvaja starší sa
         zriekli, že čím najskvostnejšie žiť budú a každý zo svojho vrecka platiť bude, a to preto,
         aby najmladší čím skorej sa vysekal z peňazí, aby sa na nich utisol, a oni potom mohli
         urobiť s ním, čo len chcú. </p><p>I tak sa stalo. Čo si najmladší sebou vzal, to netrvalo dlho, a ešte so zlatým kľúčikom
         žiadno šťastie sa mu neprihodilo. Tu v jednom meste musel bratov prosiť, aby za neho
         zaplatili, že im on to ešte vynahradí. Bratia neriekli nič, kým v meste boli, len
         zaplatili; ale ako prišli za mesto do hôr, tu sa oborili na neho: </p><p>„Počuješ, ty kľučiar, ešte sme si doma umienili, že ťa alebo zabijeme, alebo urobíme z
         teba, čo sami chceme. Teraz si voľ, čo chceš: či smrť, či to, aby si naším sluhom bol a
         nikdy nás bratmi nepomenoval.“ </p><p>Najmladší si už len toto poslednejšie vyvolil, ale s tým doložením, že ho aj oni nikdy
         viac za brata neuznajú. Tak šli ďalej, dvaja starší hrdo ako pánovia a najmladší ticho za
         nimi ako sluha. </p><p>Jeden raz prišli do veľmi velikého mesta, a tu si tí dvaja do najchýrečnejšieho hostinca
         za vrchstola zasadli, jedli, pili, hodovali a najmladší sa musel len do jednej malej chyžky
         utiahnuť; jesť síce dostával všetko to, čo tamtí, ale im musel šaty čistiť a kone riadiť.
         Chýry sa rozleteli po meste o ich kráse a bohatstve a ľudia chodili k nim na diváky. Ale
         najviac obdivovali už len toho najmladšieho, trebárs bol len ako sluha oblečený. </p><p>Hostinský mal jednu utešenú dcéru, a tá ako tohto najmladšieho zazrela, hneď si
         umienila, že tomu sama bude nosiť do jeho chyžky jedenia a ku tamtým len slúžky posielala.
         Ako mu tak to jedenie nosila, mladý gróf sa pustil s ňou do rozprávky a ona s ním. Mladý
         gróf sa vedel veľmi pekne okolo nej obracať a ona mu ešte krajšie odpovedala. Z reči do
         reči sa jej priznal, že je on tiež gróf a že má taký kľúčik, ktorý sa hodí bárs do akého
         zámku. </p><p>„No, keď je tak,“ povedalo dievča, „ja mám jednu kasňu a v nej vec veľmi drahú, ktorá na
         tomto svete preplatená byť nemôže a akú žiaden kráľ nemá; ak mi tú kasňu s vaším kľúčom
         otvoríte, darujem vám tú vec, a to by som nikomu na svete neurobila. Ale čo mi vy dáte, keď
         ju neotvoríte, lebo veru do mojej kasne ešte dosiaľ žiaden kľúč sa nepridal.“ </p><p>„Ja ti potom darujem moje grófstvo a tvoj budem na veky.“ </p><p>„Dobre,“ povedalo dievča, a tak stávka stála. </p><p>Chytili sa pekne popod pazuchy a ona ho viedla do jednej tajnej izby, kde tá kasňa
         stála. Kľúč sa hodil do zámku tak, akoby bol uliaty, a zátvory sa hneď odomkli. Hostinského
         dcéra sa len začudovala, aleže bola doňho už zaľúbená, veľmi sa nedurila, len povedala: </p><p>„No, čo som sľúbila, to vám dám. Tu máte tento obrus, ten má takú moc, keď mu rozkážete,
         hneď sa prestrie, a pre koľko osôb chcete, pre toľko bude na ňom zlatých tanierov a jedál
         od výmyslu sveta.“ </p><p>Mladý gróf sa jej poďakoval a sľúbil, že na ňu nezabudne. Chcel sa ale presvedčiť, či je
         tomu tak. Zaprel sa sám do svojej chyžky a obrusu rozkázal, aby sa prestrel. Hneď boli na
         ňom jedlá od výmyslu sveta, aké on nikdy predtým nejedol. To mu bolo po vôli, najedol sa,
         až mu oči navrch išli. Ale aby jeho bratia nezbadali, čo má, uviazal si obrus okolo drieku
         pod košeľu a čušal. </p><p>Nezadlho sa pobrali milí grófi na ďalšiu cestu. Za mestom si začal ten najmladší na
         koníku poskakovať a bol omnoho veselší, ako predtým býval, až sa mu tak od radosti líca
         prekvitali ako najkrajšia ruža. Keď ho takto mimo obyčaje veselého videli, čudovali sa
         bratia a oslovili ho: </p><p>„Čuješ, ty kľučiar, čo si taký veselý? Ty si musel voľačo ukradnúť!“ </p><p>„Ah, čo by som ukradol, na to som sa nenarodil, ale som veselý, že som zdravý a už som
         toľké krajiny prešiel, a nič zlého sa mi neprihodilo.“ </p><p>Ale bratia na to nič nedali, všetko pri ňom a na ňom poprezerali až po košeľu, a keď nič
         nenašli, nuž ho len s tým odbavili: </p><p>„Máš ty,“ vraj, „šťastie, že sme nič nenašli, lebo by ti veru tesno bolo!“ </p><p>S tým pichli kone ostrohami a leteli ako jasná strela, len sa tak mihotalo za nimi. </p><p>Tak prišli do druhého mesta. I tu do najvychýrenejšieho hostinca a to na prvé miesta si
         tí dvaja zasadli a jedli, pili, harovali. Najmladšiemu vykázali miesto ako sluhovi kdesi v
         zadnej izbe. </p><p>Mal tu hostinský krásnu mladú švagrinú, a tá ako najmladšieho zazrela, hneď si umienila
         tomuto ako najkrajšiemu jedlá nosiť a ku tamtým len slúžky posielala. Ako mu tak to jedlo
         priniesla a lepšie sa naňho podívala, zarazila sa nad jeho krásou a zostala naprostred izby
         stáť. Mladý gróf na také veci navyklý a spôsobný, mal sa hneď okolo dievčaťa a vedel ho
         pekne zabávať. </p><p>Z reči do reči prišli aj na to, kto je on, čo je on a aký kľúčik so sebou nosí. Milá
         všetečka nemohla sa ďalej zdržať, ale mu vyjavila, že ona má jednu divotvornú vec tak tuho
         zamknutú, že dvere ku nej nikto neotvorí. Gróf len to chcel počuť, hneď sa pustil s ňou do
         vyjednávačky a sľúbil jej svoje grófstvo aj seba oddať, ak tie dvere neotvorí, a ona mu
         sľúbila tú vec, akže ich otvorí. </p><p>Vzali sa pekne popod pazuchy a ona ho viedla ku jednej tajnej pivnici a kázala mu, keď
         je taký majster, aby dvere otvoril. Kľúč, akoby bol práve len pre tie dvere robený, odomkol
         zámky. V celej pivnici nie inšie nebolo len jeden zlatý pohár, ktorý mu ona vedľa stávky
         oddala a riekla: </p><p>„Toto je taký pohár, že keď mu rozkážete, tým najdrahším vínom sa naplní a plný bude
         naveky, čoby koľkí z neho pili.“ </p><p>Šuhaj sa jej zaň veľmi pekne poďakoval a sľuboval, že bude hľadieť svojím časom sa jej
         odslúžiť. Potom sa vrátil do svojej izby a pil ako dúha a radoval sa z toho, že má čo jesť
         a piť ešte lepšie ako jeho bratia, ktorí museli veľmi draho platiť a predsa takô nebolo. </p><p>Práve bolo trochu popŕchlo, keď sa naši grófi preč poberali; preto najmladší zapravil
         zlatý pohár koňovi do chvosta a šli. Na ceste si tento pohvizdoval a kôň poskakoval pod
         ním, že to bola až radosť. Bratia sa zase doňho oddali, ale nenašli nič, trebárs aj pod
         sedlom hľadali. </p><p>Potom prišli do tretieho mesta, to bolo tak velikô, že mu ani konca ani kraja nebolo. I
         tu vyhľadali najznamenitejší hostinec a žili ako inokde. Keď si najmladší kone počistil a
         všetko poupratal, utiahol sa potom do svojej izbičky. Ale kde sa vzala, tu sa vzala za ním
         krásna hostinského dcéra, donášala mu vyberané jedlá a štebotala okolo neho ako lastovička.
         Nezadlho boli medzi sebou dôverní a vyjavili si všetky tajnosti. Mladô dievča len na tom
         kľúčiku sa čudovalo a hovorilo, že ono má jednu malú kasničku, ktorú ten kľúčik len
         neotvorí; bo že ten majster, čo tú kasničku robil, už dávno umrel a povedal jej, že taký
         zámček dal na ňu, čo ho nik na svete neotvorí. Stávka bola hotová: mládenec jej sľúbil
         svoje grófstvo, ak neotvorí, a ona mu ten poklad, čo v tej kasničke má, ak ju otvorí. Potom
         ho vodila po mnohých izbách, až ho priviedla do jednej tajnej izbičky, v ktorej nič nebolo,
         len jedna malá kasnička. Mladý gróf ju razom otvoril; tu ale dievča pustilo sa do plaču.
         Len tak ju uspokojil, keď jej sľúbil, že sa jej po grófsky odmení. </p><p>„Práve preto,“ hovorilo dievča, „lebo tieto nožničky v tej kasni nezaplatia mi všetky
         kráľovstvá tohoto sveta. To sú, pane, také nožničky, že keď s nimi dakomu kúsok šiat
         odstrihnete, priam sa i pristrihnú i ušijú šaty či na ženskú, či na chlapa od hlavy do
         päty, že trebárs pätoro kráľovstiev budú hodné.“ </p><p>Tu mladý gróf nevedel sa dosť naďakovať tomu dievčaťu, natoľko sa obracal okolo neho, až
         aj prestalo plakať a prosilo ho, aby naň nezabýval. </p><p>Potom znezadlha všetci traja na cestu sa vystrojili, tento ale bol v ten čas najveselší.
         Myslel si: </p><p>„Jesť a piť mám, šaty mám, peniaze nepotrebujem.“ </p><p>Keď to bratia videli, ako si zo svojej chudoby nič nerobí, obrátili vec naopak. </p><p>„Braček drahý,“ hovorili mu, „banujeme, že sme sa s tebou tak ďaleko pustili, ale azda
         nám to odpustíš. Lebo nám všade dohovárajú, že to nenie pekná vec, aby si ty nám ako kočiš
         posluhoval. Preto odteraz budeme ako bratia v jednej spoločnosti, však trebárs peňazí
         nemáš, my za teba zaplatíme.“ </p><p>Ale brat na tom nepristával: </p><p>„Ja som vás,“ povedá, „nenútil k ničomu, vy ste ma prinútili. Ostaňme my len každý pri
         svojom a mal by som sa s vami spojiť, radšej obrátim a idem domov, načo sa mám darmo po
         svete potĺkať.“ </p><p>A s tým chcel aj naspäť obrátiť, ale ho bratia len nahovorili, aby ešte naostatok do tej
         a do tej krajiny šli, že tam má kráľ veľmi krásnu dcéru. Tak vo meno božie len šli, kým
         neprišli ku tomu kráľovi. </p><p> </p><p>* </p><p> </p><p>Tu ich kráľ veľmi vďačne mal, posadil ich na prvé miesta a nevedel sa dosť prenadívať na
         ich bohatstve a na ich peknom držaní. Dal nádhernú hostinu pripraviť a po hostine
         prehovoril: </p><p>„Moji milí drahí synovia! Veľmi ste mi vzácni, ani vám neviem miesta dať; ale by ma
         najväčšmi tešilo, keby z vás daktorý tak šťastný bol, žeby s mojou dcérou v tanci vydržal a
         také šaty jej vystanovil, čo by päť kráľovstiev hodné boli. Ten by ju dostal za ženu a s
         ňou moje celô kráľovstvo.“ </p><p>Hneď bol ten najstarší ku všetkému hotový a pustil sa s mladou kňahňou do tanca; ale
         veru nevydržal ani do poltanca, ako čoby mu bol dakto nohy podťal, prestrel sa na zem. </p><p>Za ním išiel stredný a skoro sa našiel tam, kde jeho starší brat. </p><p>Ten najmladší si už i trúfal i nie; ale princezná bola taká krásna a tak sa milo naňho
         usmievala, že musel aspoň oprobovať s ňou ten jeden tanec. Tancovali oba až milá vec,
         kňahňa temer omdlievala od radosti, že tento najkrajší už vydrží a za muža sa jej dostane. </p><p>Ale tam čert podhodil akúsi starú babu, ktorá vždy oslovovala kňahňu, aby sa nedala; až
         konečne, akoby bol i tomuto dakto olova do nôh nalial, nevládal ďalej. — Tak všetci traja
         jednaký kunšt preukázali. </p><p>Ale tu teraz za tú hanbu súd nad nimi držali a odsúdili ich ako každého takého na smrť.
         Len už akú si smrť vyberú: či od meča, či od hladu? </p><p>„Či tak, či tak skapať,“ hovorí najmladší; „ale keď nám už na vôľu dávate, vyberieme si
         len to poslednejšie.“ </p><p>Všetci ľutovali švárnych mládencov a nadovšetko tohto najmladšieho. Kňahňa sa vyslovila,
         že viac s nikým tancovať nebude, čo by sa priam akživ nemala vydať. Ale ten najmladší jej
         len tak šuchol do ucha, aby sa nič nebála, že ona jeho ženou byť musí, že si on ešte všetko
         trúfa. Tak sa trocha uspokojila. Lež na tento čas už nebolo inej porady, len ich všetkých
         troch spolu vzali na jednu čiernu loď a viedli až za more na jednu sigoť a tam ich potom
         nechali, aby od hladu zhynuli. </p><p>Tým dvom starším len teraz sa otvorili oči, keď videli, do akej klietky sa tu chytili.
         Bolo po ich sláve! Vrecká plné dukátmi nič im už platné neboli; bo na tej sigoti ani
         zelinky, ani korienka nebolo, ani len muška povetrím nepreletela. Dlho chodili sem i tam,
         či by nenašli dáky spôsob, ako by si zachovali život; ale sa len lepšie o tom presvedčili,
         že tam od hladu a smädu skapať musia. Po čase im už aj veľmi studený hladný vietor do
         žalúdkov nakúkal a oni pozerali jeden na druhého veľmi milosrdným okom. </p><p>Ale najmladší, ten si z toho všetkého nič nerobil. Keď bol hladný, len sa od nich
         stratil a dobre sa napukal a napil a zase hvízdajúci k nim sa navrátil. </p><p>Sprvu si tí dvaja z toho nič nerobili a mysleli si, že to už jeho obyčaj veselým byť, i
         keď sa mu zle vodí, a že veď on skoro utíchne; ale keď na tretí deň oni už od hladu a smädu
         omdlievali a tento si ešte bystro veselo poskakoval, tu sa nemohli ďalej zdržať a
         zle-nedobre doňho sa oddali, že ako on môže taký veselý byť, keď oni už od hladu umierajú. </p><p>„Nuž a vy, čože ste nie veselí,“ riekol im on, „ako ste bývali; veď máte vaše vrecká
         plné dukátmi?“ </p><p>„Hja, čože ti tu dukáty spomôžu,“ riekli tí smutní, „keď tu za peniaze nič nekúpiš?“ </p><p>„No veď je to, hľaďteže, vy mudráci,“ hovoril napokon najmladší. „Keby som si i ja tak
         bol vyvolil ako vy, teraz by sme všetci tu skapať museli; ale mne môj kľúčik k dačomu
         lepšiemu dopomohol, ako sú vaše vrecká.“ </p><p>Tu im vyrozprával všetko, ako sa mu od počiatku vodilo a čo on pri sebe má. A doložil: </p><p>„Aby ste vedeli, že som ja nie taký ako vy, teraz sa nad vami zľutujem.“ </p><p>Tu vytiahol obrus, kázal sa mu prestrieť a pohár postaviť naprostred obrusa. Hneď bolo
         jediva a piva dosť, že im naposledok až smrdelo. Veselý život sa začal na pustej sigoti a
         šuhajci aby si hlad urobili, nemajúc krem toho druhej roboty, naháňali sa po nej. </p><p>Za ten čas mladá kňahňa vo dne v noci za tým najmladším plakala a každý deň chodila k
         moru, aby sa aspoň na tú sigoť podívala, kde jeho kosti ležia. Raz ako tak pozerá, vidí, že
         sa tí traja tam naháňajú. Hneď bežala otcovi to oznámiť; ale keď tento pozeral, bolo zase
         všetko ticho. Prehovoril dcéru, že sa jej to tak zdalo, čo ustavične naňho myslí a bolo po
         všetkom. </p><p>Mladí grófovia si len žili na pustej sigoti bez starosti, a keď hlad sám zase od seba
         neprichodil, naháňali sa hore dolu, aby ho dohonili. Tak pekne-krásne všetky šaty na sebe
         dodriapali, že už boli len ako onuca. Tu si najmladší pomyslel, aby mal také šaty, aké
         žiaden kráľ na svete nemá a hneď vyňal nožničky a pristrihol si ich. A tí dvaja: </p><p>„Ej, nože i nám také šaty urob!“ </p><p>Hneď ich mali, a to zlaté, že sa len tak svietila od nich tá sigoť vo dne v noci. Ľudia,
         čo okolo mora chodili, skoro spozorovali ten ligot, čo od sigoti ide. Bežali to povedať
         kráľovi a ten si hneď sadol sám na loď, aby sa presvedčil, čo je to tam. Tu našiel šuhajov
         čerstvých a zdravých, hneď ich pojal so sebou do domu. </p><p>Hej, bolože tu radosti, keď mu porozprávali, čo sú oni za jedni a aké vrecká majú a
         nadovšetko ten najmladší, že má takú moc, čo chce, to hneď byť musí — jedenie, pitie,
         šatstvo. Tu kňahňa padla najmladšiemu okolo hrdla a prosila ho, aby i jej také šaty urobil,
         čo by najmenej päť kráľovstiev boli hodné. Len čo dohovorila, už ju nikto v tých drahých
         šatách nepoznal, bo ani dobre na ňu hľadieť nemohli od veľkej žiare a lesku. Nato hneď
         každý kričal, aby on bol ich kráľom. To sa aj stalo a tento najmladší porobil potom všetky
         poriadky. Jeho bratia si pokúpili za svoje vrecká celé kráľovstvá, a ten najstarší si musel
         tú vziať, čo mu ten obrus, a stredný tú, čo mu pohár dala. Tá nožničiarka bola na šťastie
         od veľkej ľúbosti do tých čias zomrela. </p><p>On sám si pojal kráľovu dcéru, povolali i svojich rodičov na svadbu a — bolaže ti to
         potom svadba! Tri krajiny jedli z divotvorného obrusa a pili z čudného pohára, koľko komu
         ďaka bolo; aj každému, kto ta prišiel, nové šaty pristrihli. Potom ale tieto veci do mora
         hodili, aby nikto viac také mať nemohol. </p><p>No, po kázni, milí — </p><p> </p></div><div class="chapter" lang="sk"><div class="titlepage"><div><div><h2 class="title"><a name="d56e1468"></a>Čarodejná kráľovná</h2></div></div><div></div></div><p> </p><p>
         <span class="emphasis"><em>Podáva Pavol Križko.</em></span>
      </p><p> </p><p>Pred dávnymi časy žil jeden bohatý a mocný kráľ. Viac detí nemal okrem jednu-jedinú
         dcéru Kvetušu a tá už bola na vydaj súca. A že bola aj veľmi pekná, prichádzali kráľovskí
         synkovia zo všetkých strán za ženu ju pýtať. Jeden-druhý sa i jej i otcovi pozdával a boli
         by skoro svadbu urobili, ale matka vravela, že je to jediná dievka a že tak ľahko za
         hockoho nesmie ísť, ale len za toho, kto pri Kvetuši po tri noci obspí tak, čo by mu od
         boku neskapala. Ešte len teraz sa hrnuli princovia zo všetkých strán pre Kvetušu, lebo sa
         to každému ľahkô zdalo po tri noci pri nej obspať. Ale veru žiaden to nemohol urobiť, lež
         pekne-krásne každý o hlavu prišiel. </p><p>Mal tam v susednej krajine jeden kráľ troch synov, všetci traja by boli radi Kvetušu
         dostali, ale ktorýže pôjde prvý na vohľady? O tom stála škriepka deň i noc medzi nimi. </p><p>„Nuž či neviete,“ povie im naposledok otec, „že po staršom do mlyna?“ </p><p>A tak sa vybral najprv ten najstarší. Keď prišiel ku Kvetušiným rodičom, tam sa mu
         všetko v ústrety usmievalo a kráľovná mu povedala, že sa mu všetko po vôli stane, keď len
         pri jej dcére po tri noci obspí tak, čo by mu neskapala. </p><p>Princ všetok naradovaný prosil Kvetušu, aby šla s ním sa poprechádzať a tá aj išla.
         Prechodili sa po kráľovskej záhrade a dívali sa na krásne kvietky a Kvetuša niekoľko z nich
         odtrhla a dala ich princovi. Ten bol celý vytešený, až mu tak tváre horeli od radosti. Od
         kvietkov išli ku rybníku a tu Kvetuša hádzala do rybníka omrviny z chleba a ryby počujúc,
         že niečo do vody padá, prišli a žrali. </p><p>Tu kde sa vezme, tam sa vezme, príde ku princovi jeden vandrovník a pýta si almužnú. Ale
         sa princ nahneval a naňho osotil: </p><p>„Čo,“ povedá, „ešte mi ty do cesty prídeš, pakuj sa mi z očí!“ </p><p>Vandrovník smutne pozrel na princa a odišiel. </p><p>Zo záhrady šiel princ aj s princezkou k obedu. Tu ich zase stretol druhý vandrovník a
         prosil si niečo od princa. I tohoto nemilobohu odbil a vandrovník smutno pozeral za
         odchádzajúcim princom. Pri obede bolo veselo a hostina znamenitá. Po obede sadol princ na
         koňa a išiel sa do poľa poprechodiť. Tu mu zase do cesty vstúpi chudobný vandrovník a prosí
         pre božie milosrdenstvo, aby sa zmiloval nad jeho biedou. Ale nahnevaný princ ho obrýkne: </p><p>„Či som ja tvoj brat, že sa mi takto staviaš do cesty? Či nevieš, že som ja princ?
         Dúškom sa mi poberaj z očí!“ </p><p>S tým popchol koňa a ten hybaj cez hory a doly len sa tak za ním prášilo a milý
         vandrovník dlho ešte smutno pozeral za ním. Princ sa navrátil len neskoro večer do mesta,
         ľahol si ku Kvetuši, a že sa veľmi v jazdení unavil, hneď aj tuho zaspal. Ako sa už tak po
         polnoci prebudil, zbadal, že je princezná nie pri ňom, vstal a nakládol na kozube ohňa, aby
         videl, kde je Kvetuša. Lebo si myslel, že sa schovala, aby ho postrašila. Hľadal, hľadal,
         ale kde nič, tu nič. Chcel ísť von, ale dvere boli z tudnu dobre zamknuté. </p><p>„Cez kľúčovú dierku sa vari len neprepchala,“ myslel si a hľadal po všetkých kútoch
         poznovu. Znovu nič. Naľakaný ľahol si zase do postele, ale nemohol od strachu zaspať. </p><p>Na svitaní prišla mu kráľovná dobrô ráno povedať a opýtala sa ho hneď, kde je princezná.
         Keď on mlčal, kráľovná sa len zlomyseľne usmiala a odišla. Hneď na to prišla i Kvetuša a
         zabávala sa s ním celý deň. Pri hraní sa jej spýtal, kde bola tej noci. Ale ona mu len to
         odpovedala, že sama nevie, kam sa podeje každému od boku, kto pri nej spí. </p><p>Na druhú noc uzmyslel si princ, že oka nezatvorí. Ale sotva si ľahol, hneď zaspal a
         princezná zmizla. Ráno vstúpila kráľovná do chyže s tou otázkou, kde Kvetuša? Princ divže
         tam neskamenel, vyhováral sa, že to už po dobrom nemôže byť, aby mu cez zavrené dvere sama
         ujsť mohla, že mu ju hádam sám parom uchytil. </p><p>Kráľovná sa na to len zasmiala, ale tak divo, že princovi vlasy dupkom na hlave stávali.
         Celý deň chodil ako na tŕní, lebo si myslel, že ho už zajtra zotnú, a keď prišiel večer,
         chytil princeznú za ruku a umienil si, že celú noc nebude spať. Dlho sa premáhal, ale
         napokon predsa zažmúril oči a bol už ako nebohý. </p><p>K ránu sa prebudil, — princezná nebola pri ňom, chcel už len utekať. Tu dvere i z tudnu
         i z tuvon zapreté. Začal ich vylamovať, ale sa iba darmo ponamáhal, že ako bez seba na zem
         klesol. Vtom sa dvere akoby samy od seba vyrazili a dnu vkročila kráľovná. Ani sa ho
         nespytovala, kde mu Kvetuša, len sa zasmiala, až princovi kosti v tele mráz prechádzal. Tu
         v zúfalosti padol pred kráľovnou na kolená a prosil ju pre všetkých bohov o milosť. Ale tá
         ho odstrčila a zamknúc za sebou dvere, vyletela von ako striga. O krátky čas prišli katani,
         princa poviazali, pred zámok vyviedli a zoťali mu mečom hlavu. </p><p>Smutný chýr sa rozletel po krajinách a došiel až ku princovmu otcovi. Tento sa zarmútil
         veľmi a toho druhého syna už nechcel pustiť ku Kvetuši. Ale keď sa trochu vysmútil, pustil
         ho na mnohé prosby a ten naradovaný letel na koni, iba sa pri Kvetuši stavil. Ale mu to
         smutne vypadlo, Kvetušu nedostriehol, kam sa ona to podieva, a na tretí deň ho všetkým
         činom tak popratali z tohoto sveta ako jeho staršieho brata. </p><p>Keď sa aj o tomto chýry rozleteli, otec princov bol ešte smutnejší a o tom už ani počuť
         nechcel, žeby i ten najmladší syn šiel Kvetušu pýtať. Ale otec mienil tak a syn zase inak.
         Raz sa bolo prihodilo, že syn s otcom šli do záhrady, ale len pešky, čo priam aj boli
         králi. Lebo vtedy ešte ľudia nemali vozy alebo koče, ale len svoje zdravé nohy. </p><p>Ako ta prišli, kráľ bol trocha dobrej vôle a tu ho syn začal prosiť, aby mu dovolil pre
         Kvetušu ísť. Mal sa ho naprosiť, kým mu privolil. Ale naposledy nič nemal proti tomu. Hneď
         sa princ hotovil na cestu. </p><p>Už bol temer prihotovený, len kapsu bolo treba cez plece prevesiť, tu mu voľakto klepe
         na dvere. Princ otvorí a vidí, že to jeden vandrovník stojí predo dvermi a pýta si almužnú.
         Princ naraz vytiahol groš a dal mu ho, aby si zaň kúpil, čo len chce. Vandrovník sa pekne
         poďakoval a prosil princa, aby ho vzal do služby; že on, povedá, voľačo viacej vie, ako len
         kašu dúchať. Princ mu na to: </p><p>„No povedz, alebo ukáž hneď, čo vieš?“ </p><p>„Mňa,“ povedá vandrovník, „menujú ľudia Dlhým, lebo ja keď chcem, až do oblakov sa
         vytiahnem.“ </p><p>A tu sa hneď začal vyťahovať a rástol ako z vody, až vyrástol tak, že mu princ už ani
         hlavy nevidel, lebo mu bola až hen v oblakoch. Nato sa zase skrčil na takého, ako bol. Ale
         potom, že sa vraj trocha unavil, ľahol si, aby si odfúkol. Medzitým sa princ zobral do
         cesty a nechal Dlhého ako pri tom nepotrebného doma odfukovať. </p><p>Skedy-neskedy, keď sa už dosť naodfukoval a navystieral, prebudil sa Dlhý a tu počul, že
         princ už dávno odišiel. Tu ti on vyjde predo dvere, vytiahne sa až do oblakov a hybaj ako
         vietor do poľa; okamihom všetkým zmizol z očí, bo tak kráčal, že na jeden krok desať míľ
         prekročil a to ponad všetky vrchy a rieky. </p><p>Ako tak kráčal, teda ho slnce veľmi na hlavu pálilo, lebo bol blízko hlavou pri ňom. Tu
         si on ale pomohol, chytil jeden oblak v povetrí a držal si ho nad hlavou, aby mu od slnca
         zacláňal. Ledva urobil voľakoľko krokov, už princa dohonil. Ten sa len začudoval, kde sa tu
         berie a načo ide. Ale ho Dlhý uspokojil, že sa mu on tam dobre zíde, lebo že tam veru bude
         treba dobre zakračovať. </p><p>Šli potom spolu chlp cesty a tu ich stretne zase vandrovník a pýta si od nich dačo.
         Princ mu hneď dal groš a chcel ďalej ísť, ale vandrovník ho zastavil a prosil, aby ho vzal
         do služby, že on veru vie voľačo viac, ako len chlieb jesť. </p><p>„Čo takô?“ opýtal sa ho princ. </p><p>„Pane,“ povedá tento, „ja vidím čo priam na tisíc míľ, aj ďalej. Preto ma ľudia volajú
         Okatým.“ </p><p>„I to je voľač,“ odpovedal princ; „ale keď si taký majster, povedz mi, čo teraz môj
         strýc robí v svojej krajine za skleným morom.“ </p><p>Tu Dlhý vzal Okatého na plece a vytiahol sa s ním až do oblakov. Okatý sa díval za
         chvíľku a potom povedal Dlhému, že mu vraj oblaky zacláňajú. Tu začne Dlhý dúchať tak
         mocne, že sa stromy na vysokých horách lámali, ako čo by šarkan ponad ne letel a chvostom
         šibal. Nedúchal dlho, oblaky sa rozprášili a Okatý sa kázal Dlhému skrčiť, bo že už vie, čo
         sa robí v krajine za skleným morom. </p><p>„Ej,“ povedá im tu princ, „čože to bol za vietor, veď ma mal aj s koňom uchytiť?“ </p><p>„To som,“ rečie Dlhý, „len trocha oblaky rozduchoval, aby Okatému nezavadzali.“ </p><p>„No a ty Okatý, čože si videl?“ </p><p>„Pane, tam sa teraz k vojne hotujú, lebo si čistia meče a kráľ sa prechodí medzi nimi aj
         s dvoma synmi.“ </p><p>„Pravdu si riekol,“ hovoril princ, „poď i ty s nami, ale pešky, bo tu kone nemáme.“ </p><p>„O to slabá starosť,“ doložil Dlhý, „len sa sem oba!“ </p><p>Okatého vzal na plecia a princa aj s koňom pred seba na ruky, — za pol hodinky boli v
         susednej krajine u Kvetuše. </p><p>Stará kráľovná sľubovala novému vohľačovi hneď a hneď nevestu, len či to vyplní, prečo
         jeho bratia o hrdlo prišli. Ale Kvetuša, tá začala od žiaľu plakať, hneď ako princa zazrela
         a počula, že aj tento výminky vyplniť musí. Lebo sa do jeho krásy až po uši všetka
         zaľúbila. Princ ju potešoval, že ona musí jeho byť a zabával sa s ňou po záhrade a okolo
         rybníka až do milého večera. Ani nevedeli, ako im deň prešiel. Večerom, ako si vo svojej
         izbe sedí, klope voľakto na dvere. </p><p>„Kto tam?“ </p><p>Zase vandrovník, pýta si almužnú. Princ siahol do vrecka a toliar bol vandrovníkovi na
         dlani. </p><p>„Ďakujem,“ povedá tento, „za závdavok. Vezmite ma do služby!“ </p><p>„Vezmem,“ rečie princ, „a čože ty znáš?“ </p><p>„Ja,“ vraví ten tretí, „keď chcem, veľmi veľa zjem a vypijem, preto ma ľudia menujú
         Bruchatým.“ </p><p>„I to sa niekedy zíde!“ riekol princ a Bruchatý ostal uňho. </p><p>Večer povedal Okatý princovi, aby bezpečne len spal, bo že Okatý má na to, čo sa bude v
         chyži robiť, sto ráz lepšie oko, ako ktokoľvek druhý. I spal milý princ bez starosti a
         Okatý dával pozor, čo sa bude robiť. </p><p>O polnoci videl, ako zlatá ružička od princovej postele letela a cez dvere sa prepchala.
         Hneď zobudil Dlhého a išli spolu von. Vonku vzal Dlhý Okatého na plecia a vytiahol sa s ním
         až do oblakov. Keď sa Okatý na všetky strany poobzeral, teda riekol: </p><p>„No, braček zlatý, len stúpaj na východ slnca a hodne veľké kroky rob, lebo je princezka
         na sto míľ ďaleko.“ </p><p>Dlhý pobral nohy na plecia a kráčal, že sa mu len tak štica parila. Keď už prešli tých
         sto míľ, teda videli šíp a na tom šípe veľa ruží. </p><p>V samom prostriedku ale bola tá najkrajšia zlatá ružička, a to bola princezná. Okatý ju
         odtrhol, sadol zase Dlhému na plecia a nezadlho boli zase doma. Princa našli už hore,
         ružičku mu oddali a on do dobrej sýtej vôle sa s ňou natešil. </p><p>Kadenáhle svitlo, prišla kráľovná a vinšujúc dobrô ráno, spýtala sa princa, že či dobre
         spal a že kde je princezná. Princ jej na to podal ružu a kráľovná div že sa od zlosti
         nepukla; nič nerieknuc odišla aj s ružou preč. O krátky čas prišla aj Kvetuša a zase spolu
         s princom celý deň pekne sa bavili. Večer sa pekne spolu uložili, princ sladko zaspal, ale
         Okatý dobrý pozor dával na všetko. O polnoci videl zlatého vtáčika cez izbu preletieť a
         kľúčovou dierkou von sa vyšmyknúť. Hneď zobudil Dlhého a šli spolu von. Okatý sadol Dlhému
         na plecia a tento až do oblakov sa s ním vytiahol. </p><p>Keď sa Okatý poobzeral dokola, hovoril Dlhému, aby išiel na polnoc, a to chytro, lebo že
         je princezná na dvesto míľ ďaleko. Dlhý kráčal a robil také kroky ako naozajšný obor, lebo
         ešte väčšie, bo on bol ten najväčší medzi všetkými obry, čo ich len na svete jesto. </p><p>O pol hodiny boli v jednom lese, tu lietala začarovaná princezná ako vtáčik zo stroma na
         strom. Stálo to trocha práce, dokiaľ ju chytili, ale naostatok bola Okatému v hrsti. Ale už
         bol veru čas, bo už nebolo ďaleko do svitania. Dlhý sa teraz poponáhľal, takže o štvrť
         hodiny už boli u princa. </p><p>Sotva Okatý podal princovi vtáčika, cupla kráľovná do chyže s tou otázkou, kde je
         Kvetuša? Princ jej podal vtáčika a táto od hnevu tak zubmi zaškrípala, že princovi vlasy
         dúpkom na hlave stávali. </p><p>Kráľovná zase odčarovala princeznú a poslala ju k princovi. Tu Kvetuša len to sa
         spytovala, ako on to môže urobiť, že ju každô ráno pri sebe má. Princ jej povedal, aby tomu
         dala pokoj, keď sa mu to len darí. Ona sa s tým uspokojila a zase sa prechádzali a zabávali
         pekne celý deň. </p><p>Večer si zase ľahli a spali pokojne. Okatý ale mal okále otvorené. O polnoci sa stal
         šust a hneď bolo zase ticho. Len Okatý s Dlhým vrzgli dvermi a tuvon zase sa vytiahli až do
         oblakov. Tu sa Okatý poobzerá a riekne: </p><p>„Len sa chytro skrč a choď pre Bruchatého, lebo je princezná veru tristo míľ ďaleko na
         jednom jazere.“ </p><p>Dlhý sa skrčil a išiel pre Bruchatého. Keď vyšiel zase von, vzal Okatého na plecia a
         Bruchatého pod pazuchu a hajde! už kráčal s nimi do šíreho sveta. </p><p>Za poldruhej hodiny prišli k tomu jazeru, po ktorom belušká labuť plávala a pritom tak
         pekne spievala, že sa skoro všetci traja zabudli, čo majú robiť. Ale to dlho netrvalo: Dlhý
         skočil do vody, že ju chytí, ale tá bola tak hlboká, že mu, čo ako vysoký bol, iba käčka
         von trčala. </p><p>Poradili sa teda inak. Bruchatý si priľahol, začal chleptať vodu z jazera do seba. Keď
         sa jej statočne nachleptal, teda sa ukazoval už aj spodok a Okatý s Dlhým čakali pri
         ústach, aby labuť keď po vode do úst pôjde, chytili. Skoro by mu bola aj sama labuť do
         hrtana vbehla, ale pri samých čeľustiach Okatý ju za krídlo zachytil a tak bola ich. Dlhý
         pobral Okatého aj s labuťou na plecia a Bruchatého pod pazuchu a kráčal cez hory a doly
         domov. </p><p>Ako už tak hodný kus išli, zrazu povie Dlhý Bruchatému: </p><p>„Ej, braček môj, ale si ty ťažký!“ </p><p>Na to Bruchatý: </p><p>„Nuž počkaj trochu, veď ti ja hneď odľahčím, len si kus odpľujem.“ </p><p>Dlhý zastal a Bruchatý odpľul. Ej, ale bola ti to za slina! Celé polia a dediny
         zatopila, keď na zem padla. Už bol síce trocha ľahší, ale ešte veľa ráz musel Dlhý zastať,
         dokiaľ Bruchatý všetku vodu vypľuval. </p><p>Po mnohých krokoch prišli domov a bol veru čas. Bo kráľovná práve dvere otvárala a
         spytovala sa na Kvetušu. Princ jej podával labuť a ona to vidiac, pukla sa od jedu. Ako sa
         kráľovná rozpukla, premenila sa labuť na krásnu princeznú, padla princovi okolo hrdla a
         bozkávajúc ho ďakovala mu za svoje vyslobodenie. </p><p>Kvetušin otec ani nevedel, čo má robiť od velikej radosti. Kázal hneď zvolávať hostí na
         svadbu, ktorá sa mala hneď o dva dni vybavovať. Princ by bol rád, čo by aj rodičia jeho
         boli na svadbu prišli. Ale tí dakoľko dní cesty odtiaľ bývali. Posol by nebol ani ta
         zašiel, kým by sa bola svadba započala. I prosil princ Dlhého o pomoc. Dlhý mu povedal, aby
         sa o to nestaral, že to už jeho robota. Pred samou svadbou sa pobral v nohy a uradovaní
         rodičia boli o pár hodín tu. Kvetušin otec ich po kráľovsky privítal a začala sa radosť nad
         radosti, svadba nad svadby. </p><p>Bolo tu veľa pánov, kniežat a zemanov. Muzika neprestala hrať za celých štrnásť dní,
         lebo tak dlho trvala svadba, tak dlho to tam všetko jedlo, pilo a tančilo. </p><p>Po hostine šiel princ aj s Kvetušou do záhrady na prechádzku. Tu prišli k nim traja
         vandrovníci a odberali sa preč. Princ ich naskrze nechcel pustiť, že ako by to bolo, keď
         oni s ním spolu trpeli a teraz vprostred radosti by mali preč odísť. Ale oni sa mu nedali
         zadržať, že oni ešte musia aj druhým dobrým ľuďom slúžiť. Podali si ruky na rozlučnô a
         odišli ďalej. </p><p>Princ ale žil dlhé časy aj s Kvetušou a ešte aj svojim vnukom rozprával o dobrých troch
         vandrovníkoch, ktorí mu nielen život zachovali, ale mu aj ku dobrej žene dopomohli. </p><p> </p></div><div class="chapter" lang="sk"><div class="titlepage"><div><div><h2 class="title"><a name="d56e1626"></a>Zlatý zúbok</h2></div></div><div></div></div><p> </p><p>
         <span class="emphasis"><em>Podal a rozpráva Samuel Reuss</em></span>
      </p><p> </p><p>Bol jeden veľmi chudobný človek. Ten mal tri dcéry, jednu od druhej krajšiu, ale
         najmladšia bola najpeknejšia. Títo štyria ľudia si pokojne žili a poctive sa živili. </p><p>Raz prišiel jeden pán do toho domu a pýtal otca, aby mu dajednu z tých jeho dcér dal za
         ženu. Otec tomu odporoval, a ako takému neznámemu, ani jednu mu dať nechcel. </p><p>„Ktovie,“ povedá, „akô by tam šťastie našla, či by neobanovala a ja,“ povedá, „moje
         dievky rád mám a nechcel by som ani jednu zle vydať.“ </p><p>„Už sa len nebojte,“ odpovie pán, „vaša dievka do dobrých rúk príde a druhej roboty mať
         nebude, len jedenásť chýž vymetať.“ </p><p>„To je sem-tam,“ odpovie otec, „za robotu sa moja dievka hanbiť nebude. Ale ja ju predsa
         na tento čas vydať nechcem.“ </p><p>„Ej,“ odpovie pán, „nebuďteže taký — veď dievčatá na to rastú; len mne vy dajte
         dajednu!“ </p><p>„Nuž a ktorúže by ste chceli mať?“ spýta otec. </p><p>„Ktorú mi dáte,“ riekne pán, „ja? vyberať nebudem.“ </p><p>„Nuž,“ rečie otec, „staršie sa skorej vydávajú ako mladšie. Vezmite si najstaršiu!“ </p><p>Tak sa dojednali, dievka pristala a ten cifrovaný pán si ju položil do zlatého koča, od
         otca a sestár sa odobrali a šli dlho, dlho cez hory a pustatiny, kým len neprišli do
         jedného pekného zámku, v ktorom bolo dvanásť chýž. Tu pán tú svoju ženu voviedol do zámku,
         poukazoval jej všetky chyže krásne, utešené a povedal jej: </p><p>„Týchto jedenásť chýž budeš každý deň vymetať, ale do tejto dvanástej nikdy nevnídi,
         lebo by ti to na zlô vypadlo.“ </p><p>Milá žena v prvý i v druhý deň jedenásť chýž pekne povymetala a na tú dvanástu ani
         nepomyslela. Na tretí deň zase svoju prácu konala a tu ako ku tej dvanástej chyži prišla,
         nuž si pomyslela: </p><p>„Predsa by ja len rada vedieť, čo on v tejto chyži má. Kľúč,“ povedá, „mám. Veru ja ta
         dnu aspoň kuknem, veď on to nebude vedieť.“ </p><p>Vtom otvorila. Tu sud zlata, tam sud striebra, tam zase sud medi a ten štvrtý sud plný
         nohami, rukami, driekmi a hlavami ľudskými. Nič jej tak do očí neudrelo ako to zlato. V tom
         okamžení, ako čoby ju dačo bolo myklo, skočila do tej bočky a nabrala tiež plný rub zlata. </p><p>Jaj, ale čo si tu teraz počať? Zostať tam a dať sa rozsekať — to nešlo. Poď ona do behu,
         koľko jej len para stačila. Raz sa obzrie, tu ti on už zápäť za ňou volá: </p><p>„Stoj, suka jedna naničhodná!“ </p><p>Hneď tam zmeravela. </p><p>„Nuž či tak?“ povedá pán, „ja som ako na statočnú zveril na teba všetko a ty si ma
         obkradla. Stúpaj naraz naspäť!“ </p><p>Chytil ju pod pazuchu a privliekol domov až k tomu štvrtému sudu, rozsekal ju na kusy a
         nohy, ruky, driek, hlavu pokládol do toho suda. </p><p>Po nedlhom čase dal pán zapriahnuť do zlatého koča a šiel zase k tomu otcovi. </p><p>„Bože daj dobrý deň!“ pozdraví sa a rečie: „Vaša dievka vás dala pekne pozdraviť a prosí
         vás, že keby ste jej druhú mladšiu dcéru poslali, že sa jej samotnej cnie.“ </p><p>„Ej,“ povie otec, „čože by sa jej malo cnieť. Veď ona má, čo jej treba a tu doma moje
         dievky si robotu nechať nemôžu a mňa tiež už treba starého opatriť.“ </p><p>„Lenže jej len kvôli urobte, veď viete, ako je to ťažko od svojich odvykať.“ </p><p>„Ozaj urobím?“ riekne otec. „Nemusí všetko po jej hlave byť. Keď jej dobre, nech sedí na
         pokoji.“ </p><p>„Ale či by ste ozaj taký tvrdý boli?“ </p><p>A tak ho pekne krásne zaobišiel ten pán, kým len aj tú mladšiu s ním nepustil. Hneď si
         vysadli do zlatého koča a šli horami, dolinami, až sa aj šťastlive dostali do zámku. </p><p>„Teraz si mi už tu,“ rečie pán, „stato viac neumkneš. Na tvoju sestru sa ani nevypytuj,
         tá umrela. Ale sa preto nič neboj, tu ti zle nebude. Inšiu robotu nemáš, ako týchto mojich
         jedenásť chýž raz do týždňa povymetať, ostatné ti je všetko po vôli. Len, hľa, do tej
         dvanástej chyže ani nenakukneš, lebo by si dobre neobstála.“ </p><p>Čože bolo robiť, nebožka dievka len musela pristať. Vymetala tých jedenásť chýž a do tej
         dvanástej ani nenakukla, až kým raz pán voľakdesi neodišiel. A ona len na to čakala, kým
         jeho doma nebude. </p><p>„Akože by on to,“ myslela si, „len zbadal, že som mu v tej chyži bola, keď ho doma
         nieto?“ </p><p>A — skok! Už bola tam. Tu sud zlata, tam sud striebra a tam zase medených peňazí a ten
         štvrtý plný človečími údy a na vrchu hlava, driek, ruky, nohy z jej sestry! </p><p>„Ach,“ povedá, „čo tu robiť? Už stato ujsť musím; ale si aspoň zlata naberiem, čo mi
         bude dosť, kým budem živá.“ </p><p>A nabrala si ho plný rub. </p><p>Potom bežala, koľko vládala; ale čo ďalej bežala, tým sa väčšmi zajachtala, bo zlato
         bolo ťažkô. A tu pán zápäť za ňou obrýkne ju: </p><p>„Stoj, naničhodnica taká a taká! Čože ti u mňa za pochyba bola, že si ma obkradla a
         nechala? Vráť sa domov!“ Tak ju pred sebou do zámku hnal a tam zavliekol do tej dvanástej
         chyže, zlato odobral, ju na kusy posekal a údy do suda pohádzal. </p><p>„Nebudem bez pomoci,“ riekne k sebe raz ten pán. „Nieto poriadku v dome, nemá kto
         povymetať chyže a tá tretia sestra je veru krásna. Ta idem k nej, azda ju privábim.“ </p><p>I hneď dal do zlatého koča zapriahnuť a išiel horami dolinami, kým neprišiel k tomu
         otcovi. </p><p>„Dali vás,“ povedá mu, „vaše dievky pekne pozdraviť, že či by ste tú najmladšiu k nim
         nepustili?“ </p><p>„Veru nie,“ vraví otec, „mne je tá doma treba. Ja by som sa bez nej ani hnúť nemohol,
         tak mi je ako pravá ruka do roboty.“ </p><p>„Nuž ale keď to nemá navždy byť, len tak na pár dní. Vidíte, tie vaše dcéry sa tam ani
         nemajú komu pochváliť, ako im je tam dobre. Rady by sestre všetko poukazovať, aby vám potom
         mohla povedať, čo to tam všetko u mňa jesto a ako sa im vodí.“ </p><p>„Nože, no,“ povie otec, „keď je tak, nedbám. Ale to vám povedám, že len na krátky čas
         vám ju prepúšťam, o tri dni, aby zase tu bola!“ </p><p>Keď ju už len mal! Posadil ju do zlatého koča a viezli sa horami dolinami za dlhý čas až
         do toho zámku. </p><p>„Teraz si už tu,“ riekne jej pán, „tvoje sestry pomreli; ale si ty z toho nič nerob, tu
         máš všetkého dosť a druhú robotu mať nebudeš ako týchto jedenásť chýž každý mesiac raz
         povymetať. Do dvanástej chyže neprobuj vkročiť, lebo by sa ti zle povodilo.“ </p><p>Tu krásna dievka sa i vyplakala i utrápila, ale čože bolo robiť? Už to raz inak nešlo,
         len ona tam musela ostať a tie chyže každý mesiac raz vymetať. Ale ona na všetko lepší
         pozor dávala ako jej sestry. Raz ti jej prišlo okom hodiť na nohy pánove — tu vidí, že ich
         nemá ako druhí ľudia. Prizrie sa lepšie, a to ti boli konské kopytá. Strach ju nadišiel, že
         ona sama v jednom zámku s čertom býva. </p><p>„Ale, počkaj, čerte,“ pomyslela si potom, „veď ti ja ešte prejdem cez rozum.“ </p><p>Za čas mu ešte náležite všetko konala a on odišiel z domu, ako na bezpečnô, že mu tá už
         verná bude. Len čo nohu zo dvier vytiahol, poď ona, odomkla tú dvanástu chyžu. Tu stáli i
         teraz tie sudy: v prvom zlato, v druhom striebro, v treťom meď a v tom štvrtom na samom
         vrchu údy jej sestár. Môžete si pomyslieť, že dobre z nôh nespadla od strachu. Ale sa ona
         skoro opamätala, kde je, čo je. </p><p>„Teraz ja viem,“ povedá, „ako moje sestry na skazu prišli pri tomto zlate. Ale to ja
         neurobím, len na pamiatku sa predsa toho zlata dotknem a jeden zub si pozlátim.“ </p><p>Tak aj urobila a od toho času mala zlatý zub. Potom si vzala z klinca troje šiat: jedny
         slnkové, druhé mesiačkové a tretie zlaté. Zamkla chyžu, šaty do jednej truhly pokládla, aj
         sama sa do nej zatvorila a kázala tej truhle popod zem ísť, aby ju ten čert nikde na vrchu
         zeme dohoniť a nájsť nemohol. </p><p>Tak v tej truhle za dlhý čas popod zem utekala a čert všetko zbehal a nikde Zlatý Zúbok
         nájsť nemohol. Dobre sa od jedu nepukol, keď videl, že mu tá predsa prešla cez rozum. Taký
         rozjedovaný pribehol k otcovi, vyklamal i toho do svojho zámku, do tej dvanástej chyže ho
         zaviedol, tam mu rozsekané telá jeho dievok poukazoval a potom neboráka i jeho zrúbal a do
         suda pokládol. </p><p> </p><p>* </p><p> </p><p>Po dlhej a ďalekej ceste popod zem prišla Zlatý Zúbok do jednej diery, tam vrchnák
         truhly odhodila, sama von vyskočila, truhlu zase dobre zatvorila a z tej diery na svetlo
         vyšla. I videla tam neďaleko jeden utešený zámok. I šla do toho zámku taká ako bola,
         ufúľaná, zalepená, službu si pýtať. Tam sa o takú ľuštu slabo obzerali; ale keď sa veľmi
         prosila, dali jej naposledok pulky pásť. </p><p>Otrhaná, neriadna chodila dlho za tými pulkami a aby ju predsa voliako nepoznali, tvár
         si každý deň hlinou zamazala. Raz jej predsa prišlo na pamäť, že či je ona ešte taká pekná,
         že čoby sa ona videla. Išla ku studničke, poumývala sa a nazrela sa do vody. </p><p>„Ach,“ povedá, „ešte som sa nepremenila; ba azda som aj krajšia, ako som bola.“ </p><p>Ako sa tak sama sebe páči, tu vidí, že mladý princ práve z poľovačky proti nej prichodí.
         Skoro si zase tvár hlinou natrela. Ale už bolo pozde, mladý princ ju zazrel, aká je pekná.
         Prišiel k nej a pekne sa s ňou zhováral. Pri zhovorke poznal, že má aj zlatý zúbok. Od tých
         čias či to na poľovačku, či z poľovačky domov šiel, zavše sa pri Zlatom Zúbku na pažiti
         zastavil a dobre sa s ňou zabával. To sa ale mladého princovej matke znevidelo, že sa ten
         pri tej ufúľanej pastierke toľko zastavuje. </p><p>„Čože sa ty,“ povedá mu raz, „s tou cundrou toľko zapodievaš? Či sa to svedčí na teba?“ </p><p>„Ba,“ hovorí princ, „škoda toho dievčaťa, že jej dáku lepšiu službu v zámku nedáte.“ </p><p>„Ale tej pľuhe,“ riekne matka, „či by hodná bola, veď je hnusnejšia od hocktorej
         žobráčky.“ </p><p>„Aspoň,“ riekne princ, „by mohla dačo šiť. Mne sa vidí, že je šikovná.“ </p><p>„Ešte šiť!“ riekne matka, „čože sa ti sníva, ba odbiť ju treba, žeby sa mi tá hnusota tu
         popod oči neplietla.“ </p><p>Ani nečakala, čo princ na to povie, len poď von medzi čeľaď, vybila ju von zo služby. </p><p>Zlatý Zúbok zo zámku rovno ku svojej truhle šla, do truhly sa položila, vrchnákom
         zakryla a kázala sa popod zem rozvážať. Nezadlho prišla popod jeden vrch zase na otvorený
         kraj a tam bolo jedno mesto. V tom meste si najala hospodu a šila druhým ľuďom za peniaze a
         tak sa poctive a statočne živila. </p><p>Raz sa oznamovalo, že v tom meste bude tanec a že každému bude slobodno na ten tanec
         ísť, kto sa pekne prioblečie. Zlatému Zúbku to bolo po vôli. </p><p>„Počkaj,“ povedá, „veď sa ja uvidím, či tam dajedna tak pekne bude oblečená ako ja. Len
         ktoré šaty si najprv mám vziať?“ </p><p>Hútala za chvíľku a potom sa uzmyslela, že si len tie zlaté oblečie. Aj tak sa pekne
         vyumývala, začesala, pricípkala do tých zlatých šiat a tašla na ten tanec. </p><p>Na ten tanec bol prišiel aj mladý princ. Ten ani svojim očiam sprvu veriť nechcel, keď
         ju takú pricípkanú — najkrajšiu medzi všetkými tam videl. Ale ako jej zlatý zúbok zazrel,
         hneď sa so všetkým presvedčil, že je veru ona sama. Celý večer sa iba okolo nej mal, s ňou
         tancoval a do dobrej vôle sa zabával. O polnoci ani nevedel, kde sa mu z očí podela, tak
         umkla, akoby jej ani nebolo bývalo. Mladý princ od tých čias už iba na ňu myslel a na
         všetky strany sa dal vyzvedovať, kto by o nej znal, ale sa nič prezvedieť nemohol. </p><p>Na šťastie sa trafil v tom meste i druhý tanec. Panstva sa nahrnulo zo všetkých strán,
         prišiel i princ, ustanovila sa i Zlatý Zúbok v mesiačikových šatách. Princovi sa len tak
         zaiskrilo v očiach, keď Zlatý Zúbok v tých šatách zazrel. Priskočil k nej a dovtedy sa
         okolo nej obracal, kým jej pekne-krásne nevypovedal, čo chce. </p><p>„Môj drahý Zlatý Zúbok, neodťahujže sa ty tak odo mňa,“ hovoril jej. „Mať mi už umrela,
         ja som sám sebe pánom, ty už teraz musíš moja byť.“ </p><p>Zlatý Zúbok na to pristala a on ju hneď tam pred všetkými objal a za svoju ženu
         vyhlásil. Ráno šli do princovho zámku, Zlatý Zúbok si tie najkrajšie slniečkové šaty
         obliekla a dala sa v nich s princom zosobášiť. Od tých čias žili spolu šťastne a veľmi sa
         radi videli. </p><p>Ale to aj veľká ľúbosť dakedy zaškodí. Raz ti Zlatý Zúbok krájala s veľmi ostrým nožom
         chlieb; princ ju vtom objal a vo veľkej ľúbosti — nôž nevidel — veľmi tuho ju k sebe
         pritisol a na ten nôž nevedomky sa preklal — spadol na zem a Zlatý Zúbok od ľaku omdlela aj
         dušu pustila. </p><p>Tak hľa, všetkému na svete býva koniec, i tejto rozprávke už je koniec. </p><p> </p></div><div class="chapter" lang="sk"><div class="titlepage"><div><div><h2 class="title"><a name="d56e1788"></a>O veternom kráľovi</h2></div></div><div></div></div><p> </p><p>
         <span class="emphasis"><em>Podal: Daniel Bodický z Liptova, rozpráva Janko Botto.</em></span>
      </p><p> </p><p>Jeden kráľ kdesi kedysi mal jedného syna a jedno dievčatko. Bol to za párik: šuhaj ako
         slnce a dievča ako zora! Mal sa na čom starý otec tešiť, mal sa na čom celý svet dívať, keď
         sa ruka v ruke brat so sestrou po záhrade prechodili. </p><p>Raz ale, ako sa kráľ s tou jeho dcérou za mestom vozí, preváža: zafučí vietor — a
         princezná z koča zmizla. Kráľ díva sa, pozerá na všetky strany, ale o nej ani chýru;
         rozpošle okolo svojich sluhov po celej krajine, tí hľadajú — hľadajú ako ihlu, ale nikde
         nič! Vtedy sa len kráľ pustil do nariekania, do žalovania! </p><p>„Ach, apko môj!“ prerečie jeho syn k nemu, ktorému tiež nebolo ľahšie okolo srdca,
         „nesmúťže sa tak, nesmúť, netrať nádeju. Idem ju ja ešte hľadať a Pán Boh dá, že ju
         nájdem.“ </p><p>Kráľ požehnal svojho syna a vypravil dobre ozbrojeného vo meno božie. </p><p>Ide on cez vŕšky, cez doliny, volá, spytuje sa — a o sestre nikde ani chýru ani šľaku.
         Ako tak chodí horami, dolinami sem i tam, príde raz k jednému jazeru, kde sa kŕdeľ kačiek
         pľachtal. Strhne flintu z pleca a namieri do tej najväčšej. Vtom: </p><p>„Hop, šuhaj, hop! Nestrieľaj do mňa, ver ti budem na dobrej pomoci!“ zavolá tá kačka
         naň. „Viem, kde ideš, dobre ideš; tvoja sestra na veternom zámku!“ </p><p>On zadivený zakvačí flintu na plece a ide ďalej. Onedlho nadišiel k jednému veľkému
         kopencu mravcov, práve mu boli v ceste, a on sa zastaví a začne palicou do neho pichať.
         Mravce sa začnú hemžiť, až raz vyjde veľký s krídlami a povie mu: </p><p>„Nebúraj môj palác, nebúraj, veď ti je nie v ceste. Obídi ho napravo, budem ti na dobrej
         pomoci.“ </p><p>Milý kráľovič sa len usmial nad touto rečou a nechal kopec v pokoji. Tu raz zase príde
         do jednej húšťavy. Tak sa zamotal, že neznal už ani sem ani tam. Práve skade by sa bol
         mohol vytiahnuť, tam mu zavadzal jeden suchý peň a ten bol plnučičký plný včelami. Vytiahne
         šabľu, že ho ide vyťať. Tu, ako raz zaťal, vyjde von kráľovná: </p><p>„Nerúbaj, veď ti je môj dom nie v ceste; obídi ho len napravo a ja ti budem na dobrej
         pomoci.“ </p><p>Poslúchol ju, nechal tak ten peň a kliesnil si ďalej cestu. </p><p>Ako sa raz preťal cez tú húštinu, vidí pred sebou na holom vŕšku jeden vysoký zámok: </p><p>„No, chvalabohu, predsa som raz už tu!“ — a pustí sa hore vŕškom. </p><p>Ale tu bolo ešte to najhoršie; taký vietor fúkal dolu, že sa vo štvornožky akosi po
         psote len mohol hore dostať. Príde do zámku, klope — nič. Ide do izby jednej, druhej, tu
         ani živej duše. Iba hen v tej tretej nájde pána švagra, ako si von oblokom hvízda. Ako
         Veterný kráľ príchodzieho zazrel, hneď sa obrátil k nemu: </p><p>„Vitaj,“ povedá, „švagre môj dobrý, vitaj!“ </p><p>Tento ale hneď len prikročil k veci a pýtal si svoju ukradenú sestru naspäť. </p><p>„Ej,“ povedá, „aký si ty chytrý, švagre! Počkaj si málo! Teraz si v mojej moci.“ </p><p>Vtom ho pojal so sebou na breh mora, stiahol si z palca prsteň a zahodil ho do
         prostriedku: </p><p>„Teraz ak mi ten prsteň do rána donesieš, tak ti ju vydám, ak nie, pôjdeš, odkiaľ si
         prišiel.“ </p><p>Milý kráľovič len zmrzol od strachu a nepovedal nič. Kráľ vetrov ho so smiechom tam
         nechal a len to doložil, že sa na ráno uvidia. </p><p>Tak on tam chodí, chodí okolo toho mora ako umučený. Tu zrazu priletí k nemu jedna
         kačka: </p><p>„Ej,“ povedá, „braček, ty si mne život daroval. Nič sa ty nesmúť, len si ty ľahni spať a
         ja ten prsteň donesiem.“ </p><p>Na svitaní sa zobudí a vidí si už prsteň na palci. Ako sa tak teší, pritrieli k nemu ten
         jeho hlavný švagor: </p><p>„No,“ povedá, „čo je, ako je, kde prsteň?“ </p><p>„Tu je!“ ukáže mu ho princ. </p><p>„Tak dobre, no, ale ešte jedno; poďže ty so mnou, švagrík drahý!“ </p><p>Zaviedol ho na tú najvyššiu zámockú vežu, vyniesol so sebou kilo maku a stade dolu
         vetrom rozsypal. </p><p>„Hľaďže, keď mi do rána tento mak pozbieraš, tak si slobodný aj s ňou!“ </p><p>Smutný princ pozerá dookola na ten rozsiaty mak a vzdychlo sa mu. Vtom, kde sa vezme, tu
         sa vezme ten krídlatý mravec a povie mu: </p><p>„Nič sa ty netráp, choď, ľahni si, veď ti my to do rána všetko pozbierame!“ </p><p>Vtedy princovi troška odľahlo, a šiel spať v dobrej nádeji. Ráno, keď prišiel Veterný
         kráľ, už bol mak všetok do jedného vynosený. </p><p>„Dobre, no, teda švagre, keď si ty taký hodný chlap, tak si ju len maj; ale si ju medzi
         dvanástimi paničkami musíš poznať.“ </p><p>„No, to by bol za brata, čoby si sestru nepoznal,“ pomyslel si kráľovič, „daj ti mi
         Bože!“ </p><p>Len keď mu ich predstaví, tu všetkých dvanásť ako jedna, každá sa naň jednak usmieva a
         hovorí: </p><p>„Vitaj, braček, vitaj!“ </p><p>Vtedy sa mu začalo meniť pred očami, vtedy len zbadal, že je na ľade. </p><p>Ako tak dumá, priletí jedna včela a pošepne mu do ucha: </p><p>„Počuješ, braček, nič sa neboj! Na ktorú si sadnem, to je sestra tvoja.“ </p><p>Zaradovaný pozeral, kde si včielka sadne, a keď videl, na ktorej sedí, išiel k nej a
         objal ju hovoriac: </p><p>„Táto mi je sestra moja!“ </p><p>A oni sa aj nedali dlho ponúkať — šli z radosti ku svojmu zarmútenému otcovi. Vtedy sa
         otec ešte len potešil, keď ich zazrel ako si idú ruka v ruke brat so stratenou sestrou —
         vtedy sa ešte len mal na čo dívať šíry svet! </p><p> </p></div><div class="chapter" lang="sk"><div class="titlepage"><div><div><h2 class="title"><a name="d56e1889"></a>Šurienka a Atalienka</h2></div></div><div></div></div><p> </p><p>
         <span class="emphasis"><em>Podal a rozpráva Jozef Bella z Liptova.</em></span>
      </p><p> </p><p>Bola raz jedna dedová a jeden starý dedo. Dedová si bola ukradla dievčatko, ktorô sa
         volalo Atalienka a ktorô všeliakemu strigônstvu vyučila. Dievča bolo hodnô a starej po
         ruke, že sa so všetkým len naň spoľahnúť mohla. Tu stará sa začala z jej starého vysmievať,
         že ona má dievča a on nič a že je on chlap a ona len žena. </p><p>Starého to dopálilo, ukradol si aj on chlapca, ktorému meno bolo Šurienka. Hneď ho
         začali cibriť<sup>[<a name="d56e1905" href="#ftn.d56e1905" class="footnote">8</a>]</sup> a na všeliako kopyto vybíjať; ale vraj, nebude zo psa slanina — i Šurienka bol
         do toho sprostý ako tĺk a nemohol sa žiadnemu strigônstvu vyučiť. Mal sa čo napočúvať za to
         aj s jeho dedom, že ho neboráka neraz slzy zaliali, keď stará započala dudrať, a dedo tiež
         homral v taký čas sebe pod nos na starú i na Šurienku. </p><p>Stará, nie že by sa bola polepšila, lež sa stávala zo dňa na deň horšou na Šurienku. Raz
         ti tu musel pakovať pred ňou do roboty. </p><p>„Počúvaš, ty hňupák,“ osotila sa na neho, „ak mi tamto tú horu do večera všetku z koreňa
         nevytrháš, nuž si syn smrti!“ </p><p>Šurienka odišiel do hory, ale nemohol ani korienka vytrhnúť. Sadol si a plakal. </p><p>Onedlho mu prišla Atalienka s obedom. Keď ho videla, že tak plače, opýtala sa ho, že čo
         mu je. </p><p>„Ach, akože by ja neplakal,“ hovoril on, „keď mi dedová prikázala celú túto horu vytrhať
         a ja nemôžem ani korenček. Akože sa ja pred tou na večer obstojím? Mňa tá zmárni.“ </p><p>„Neboj sa nič, Šurienka,“ odpovedalo dievča; „ak mi prisľúbiš, že ma ani v šťastí ani v
         nešťastí neopustíš, ja ti spomôžem.“ </p><p>„Ach, duša moja zlatá, všetko ti sľubujem, len ma ratuj!“ </p><p>„No keď je tak, sadni si a jedz!“ </p><p>Kým sa Šurienka najedol, vytrhala Atalienka celú horu a potom odišla. Večer prišiel aj
         Šurienka domov a stará hneď proti nemu: </p><p>„No, či si vytrhal?“ </p><p>„Vytrhal až do ostatného korienka,“ pochválil sa Šurienka. </p><p>Ale to bolo práve, čo sa starej nepáčilo. Začala šomrať, kriky robiť, celý dom na nohy
         pozháňala, že veď ona vie, čo sa za jej chrbtom robí, že Šurienka s Atalienkou čertov pácha
         — tak sa durila a vykrikovala, ešte i keď si spať ľahla, až kým len neusnula. </p><p>Na druhý deň poslala zase Šurienku s veľkým vrecom do hory, aby plnô múch nalapal, a ak
         nie, že ho zmárni. </p><p>Šurienka odišiel do hory, ale nič nemohol lapiť, len si už sadol a plakal. Vtom ale
         prišla Atalienka s obedom, pekne si pohladkala utrápeného Šurienku a opýtala sa ho, že či
         jej chce ostať verným v šťastí i v nešťastí. </p><p>„Chcem, duša moja zlatá, chcem; len ma nedaj starej zabiť.“ </p><p>Tu mu podala obed, a kým sa on najedol, nalapala plnô vrece múch. Ale keď Šurienka večer
         s muchami sa vrátil, vtedy sa strhla ešte len v dome búrka. Stará ani zaspať nemohla od
         zlosti; až do polnoci dudrala, že Šurienka s Atalienkou čertov pácha. </p><p>Na tretí deň poslali Šurienku do mlyna, žeby tie muchy zomlel a na večer múku z nich
         doniesol. Mlynára mu ale nechceli dať kamene zakrvaviť; sadol si zase a plakal. Prišla
         Atalienka s obedom. </p><p>„No, Šurienka, či mi ešte aj po tretí raz sľúbiš, že ma ani v šťastí ani v nešťastí
         nezanecháš?“ </p><p>„Sľubujem ti, sľubujem všetko, len ma ratuj!“ </p><p>„Aleže si dobre pamätaj, čo si mi teraz sľúbil!“ povedala naostatok Atalienka a podala
         mu obed. </p><p>Kým sa on najedol, pomlela Atalienka všetky muchy. Teraz mu ale hovorila: </p><p>„Nemysli si, že už teraz so všetkým suchý obídeš. Stará všetko vie, čo sa robí, a ona ťa
         chce v peci upiecť a zjesť. Ale ak mi verný ostaneš a mňa sebou pojmeš, ja ti pomôžem von z
         klietky. Navečer ťa stará uloží spať, ako čo by nič nebolo. Ja budem taniere po večeri
         umývať, a keď prvý raz brnknem taniermi, ty sa prebuď, na druhô brnknutie vstaň hore a na
         tretie vyskoč von oblokom a utečieme preč.“ </p><p>S tým sa Atalienka preč pobrala a Šurienka večer priniesol múku a v strachu ju oddával
         starej, že sa len tak triasol ako osika. Stará zase začala hubovať, že Atalienka so
         Šurienkom čertov pácha. Potom mu ale pekne dala večeru a on si ľahol spať. Starý dedo musel
         medzitým pec kúriť, a keď sa vykúri, mal dedovú zobudiť. Atalienka mu ale doniesla mocného
         vína, od ktorého zaspal pred pecou na lavici, takže mu i ohreblo zhorelo a on nič nevedel.
         Za ten čas umývala tie taniere, a keď tretí raz nimi brnkla, už Šurienka von oblokom
         vyskočil. Atalienka napľuvala do všetkých kútov slín, pobrala strižacie boty a veslá a tak
         utekali. </p><p>K ránu sa stará prebudila zo spania a začala volať: </p><p>„Atalienka, pozri, či je už pec vykúrená!“ </p><p>Tu odpovedala slina z prvého kúta: </p><p>„Priam, len sa oblečiem!“ </p><p>O chvíľu zase sa stará ozvala a slina jej odpovedala, že hneď. Ale to starú domrzelo,
         skočila sama z postele a tu chyža prázdna, starý chrápe na lavici a v peci pohaslo. </p><p>Vtedy sa stará za rozum lapila, zdurila starého, dobre sa naňho vyvadila, aj papekom ho
         ubila a tak vypravila za utekajúcimi. </p><p>Starý vzal boty, čo im ešte dakde v kúte boli ostali, a zakračoval v nich statočne, bo
         na každý krok jednu míľu zakročil. Ako ho Atalienka zbadala, urobila sa ona na ružu a
         Šurienku premenila na tŕň. Starý im nemohol nič urobiť, vrátil sa domov. </p><p>„Pakuj sa mi ešte raz za nimi!“ osotila sa stará na neho a voľky-nevoľky musel cválať v
         botách za nimi, ale už teraz v takých, čo v nich odrazu na dve míle zakročil. Ako ho za
         sebou zbadali, premenili sa mu: ona v kostol a on na kňaza. </p><p>Zase im nemohol nič vykázať, namrzený sa vrátil domov a povedal žene, aby si sama šla za
         nimi, keď je taká mastrovkyňa. </p><p>„Veď ja aj tajdem, aby si vedel a dovediem ich,“ hovorila stará, sadla na ometlo a
         letela v červenom oblaku za nimi. </p><p>Ale ako ich už doháňala, urobili sa on v Dunaj a ona v kačku. Dedová chcela Dunaj
         vychlípať a tak i kačku chytiť, ale ako chlípala, teda sa rozpukla a bolo po nej. </p><p>Šurienka a Atalienka premenili sa zase ako predtým boli a šli už teraz smelo ďalej, až
         kým neprišli tam, kde Šurienkovi rodičia bývali, a to boli králi. Šurienka povedal
         Atalienke, aby len tuvon ostala, že ju on potom dnu uvedie, keď rozpovie svojim rodičom
         všetko, ako sa stalo. </p><p>Ale Šurienka zabudol na Atalienku. Onedlho mu bolo veselie s druhou. Ako hostia von zo
         zámku vychádzali, videli tam na strome pri studni jednu krásnu paničku. </p><p>Zavolali ju dnu a posadili za stôl. Ako prišla a za stôl si sadla, vytiahla zlatú
         škatuľku z vrecka, v ktorej sa dva holúbky pojímali a vravela: </p><p>„Tak, tak holúbky ako Šurienka s Atalienkou!“ </p><p>Tu Šurienka svoju Atalienku v nej poznal, vzal si ju za ženu a tú druhú mladuchu preč
         poslal. </p><p>Žili potom pekne spolu ako dva holúbky, kým neumreli<sup>[<a name="d56e1993" href="#ftn.d56e1993" class="footnote">9</a>]</sup>. </p><p> </p><div class="footnotes"><br><hr align="left"><div class="footnote"><p><sup>[<a name="ftn.d56e1905" href="#d56e1905" class="para">8</a>] </sup>cvičiť</p></div><div class="footnote"><p><sup>[<a name="ftn.d56e1993" href="#d56e1993" class="para">9</a>] </sup>Mená hlavných osôb tejto poviestky znejú aj takto: Šurina pán kráľ a Átolienka. </p><p>Patrne je toto len varianta tej Radúz a Ľudmila (zv. I., str. 38 — v tomto vydaní
               II. zväzok, str. 93). Ale to je práve, čo sme pred zapomenutím zachovať chceli. Jesú
               ešte dve zanímavé rozprávky tohoto obsahu, ktoré tu v krátkosti podávame. </p><p>Jedna je táto: </p><p>Jednému kráľovi skapalo dievča, keď ho po mori z jedného zámku do druhého
               prevážali. To dievča vyhodila aj s kolískou búrka na druhý morský breh, tam ho diví
               ľudia našli, chceli ho najprv zjesť, ale že sa im to dieťa pekne usmialo, prijali ho
               za svoje, vychovali a čarodejstvu vyučili. Ten kráľ prijal potom bratovho syna za
               svojho, a tento keď odrástol, šiel si sesternicu hľadať. I jeho vyhodila búrka na
               druhý breh k tým divým ľuďom. Títo ho v klietke kŕmili a chceli upiecť. Dievča ho
               skoro ako bratranca poznalo a ušlo s ním. Starý ich naháňal. Ale dievča bolo vzalo so
               sebou čarodejnú palicu, a keď starý v stokrokových botách z volacej kože za nimi
               dochodil, premenilo bratranca na žito a seba na žnicu. Po druhý raz vzal starý boty,
               čo v nich dvesto krokov odrazu zakročil. Dievča sa premenilo v lúku a šuhaj v kosca.
               Po tretí raz letela stará za nimi. Oni medzitým došli k jednej rieke, popri ktorej
               hore idúc dostali sa ku kráľovskej záhrade. Tu ich stará už doháňala. Skoro premenilo
               dievča svojho bratranca na voňavý strom, samo sa urobilo včelou a čarodejnú palicu
               ukrylo. Stará prišla až do záhrady a unavená, vypotená sadla si pod ten strom. Včela
               do tých čias dodievala do jej spotenej tváre, až kým namrzená neodišla preč. Hneď
               zatým šiel tadiaľ vandrovník, videl čarovnú palicu v kríku a vzal sebou. Neborka
               včela nemohla ani strom ani seba bez tejto palice odkliať, nuž len okolo neho
               ustavične obletúvala. Raz sa prechodil kráľ po tej záhrade a odlomil si halúzku z
               toho voňavého stromu. Tiekla krv z neho. Hneď si dal zvolať všetkých hádačov a
               hádačky, čo by to bolo za stroma. Jedna veštica to uhádla a povedala kráľovi, že sa
               ten strom len tak odkľaje, keď sa dovolí tým dvom spolu zobrať, čo sú tam zakliati a
               prijme ich za svojich. Kráľ sprvu nechcel, bo myslel ešte na stratené deti.
               Naposledok ale privolil a jeho dcéra aj s vnukom sa odkliali a boli svoji. </p><p>Druhá rozprávka takto je: </p><p>Jeden kráľovčík sa vybral do sveta. Prišiel do zakliatych hôr, kde v jednom
               domčeku matku s dcérou pri oblôčku vyšívať našiel. Matka bola strigou a dala mu
               najprv železnú, potom medenú a naostatok zlatú horu obyčajnou sekerou rúbať. Dievča
               mu nosilo jesť a zakaždým zrúbalo tie hory čarovnou sekerou, ktorú sebou donieslo.
               Keď sa kráľovčík z tretej práce domov vracal a bol lačný, jedol z jedných očarovaných
               malín a premenil sa na vtáčka. Tak priletel na ten oblôček, kde zase dcéra s matkou
               vyšívali. Stará otvorila oblok, aby dnu vletel, že ho zaškrtí. V tom okamžení
               premenila sa i jej dcéra na vtáčka a tak spolu leteli preč. Stará letela za nimi, a
               keď ich mala už dohoniť, sadli si títo na vrchovec jedného stromu, kde im nič nemohla
               urobiť. Sedem dní a sedem nocí stará pod tým stromom stála, hrozila sa im a vábila
               ich dolu všelijak. Na siedmy deň čistú pšenicu pred nich sypala, bo si myslela, že
               ich už hlad dolu donúti. Keď ani tak nezleteli dolu, prekliala dcéru, aby ten
               kráľovčík tak na ňu zapomnel, ako ona zabudla na matku a s tým sa naspäť vrátila.
               Vtáčky sa teraz premenili na ľudí a šťastne došli do toho mesta, kde kráľovčíkovi
               rodičia bývali. Tu kráľovčík zapomnel na svoju milú a oženil sa s druhou. Ale táto mu
               bola neverná, odpravil ju preč a dal vyhlásiť, že si to dievča vezme, ktorô najkrajší
               kvet vyšije. Najkrajší kvet vyšila potom tá jeho opravdivá milenka, on ju poznal a
               vzal si ju za ženu. — P. D.</p></div></div></div><div class="chapter" lang="sk"><div class="titlepage"><div><div><h2 class="title"><a name="d56e2009"></a>Tri holúbky</h2></div></div><div></div></div><p> </p><p>
         <span class="emphasis"><em>Podali: Samuel Ormis, August Horislav Škultéty a Pavol Dobšinský z Gemera;
            rozpráva Janko Botto.</em></span>
      </p><p> </p><p>Bola raz jedna sirota — sirota vera, lebo nemala už nikoho na svete krem otca. — A
         viete, dievča, čo má aj dobrého otca, predsa je bez matky len sirota. Naša sirota bola
         hodnô dievčatko: krásno ako kvet, dobrô ako med, tichučkô ako muška a do roboty ako sršeň.
         Ona riadila celô hospodárstvo ako len mohla, ale otec jej vše len hovoril: </p><p>„Dieťa moje, nedám sa ja tebe takto za mladi mordovať s toľkou prácou, ožením sa a dvom
         vám to ľahšie pôjde.“ </p><p>Dievča mu na to nič nerieklo, samo bolo rado, že dostane mamičku a — otec sa oženil.
         Vzal si jednu vdovicu, ktorá mu doviedla tiež jednu dcéru, v tých asi rokoch ako jeho
         vlastná bola, lenže nebola taká dobrá. </p><p>Ale pritom všetkom mať je len mať svojej dcére. Túto svoju vždy len ako za sklom držala,
         všade vychvaľovala a sirote bola len macochou. Neborká sirota, teraz ešte len vedela, čo je
         robota! Nie dosť bolo pre ňu práce okolo domu a gazdovstva, ale musela ešte aj macochu a
         jej dcéru vysluhovať; chúďa, nemalo ani dňa ani noci, či to stredtýždňa či v nedeľu. A tu
         ešte vše zle-nedobre na ňu, nikdy jej ani len pekného slova nedali, nesmela ani s nimi pri
         stole jedávať, len tam pod pecou musela vše čakať, kým jej čo odhodia. </p><p>A pri tomto všetkom ona bola tichá, pokojná. A pri tých najtvrdších prácach, či pri
         dome, či na poli, v ošklbaných hábach, predsa bola sto ráz krajšia ako tá macochina mazna. </p><p>Raz sa otec vyberá do jarmoku. Tu macocha naraz: </p><p>„To a to mi kúpiš. Treba mi mojej dcéruške črievičky, hodvábnu sukničku, stužky,
         medovníky“ — a pánbohvie, čo mu tam narectovala. Keď to všetko vypočul, obrátil sa pod pec
         ku svojej otrhanej dcére: </p><p>„No,“ povedá, „čože tebe kúpiť, čo?“ </p><p>Ale macocha jej ani k slovu nedala prísť: tak a tak, že čo? Že tej nič nechybí, že do
         kuchyne a maštale netreba žiadnych šperkov. </p><p>Otec vypočúval macochu a zase sa len spýtal dcéry: </p><p>„Nože, povedz, no, aj ty, čo ti mám doniesť?“ </p><p>Sirota mu len tak úkradky pošepla: </p><p>„Ach, otec môj drahý! Čo sa vám páči, na čo sa tam dakde potknete.“ </p><p>Išiel do toho jarmoku. Nakúpil od výmyslu sveta všeličo, čo si macocha narozkazovala,
         len svojej vlastnej dcére nič nekúpil. Naspäť idúc celou cestou rozmýšľal, dobre o rozum
         neprišiel, či ozaj ešte dačo nezabudol. Tak hútajúc, ide blízko dediny cez jeden hájik dolu
         chodníčkom, potkne sa tam na jednu krivú liesku a tu spŕchnu tri oriešky, lúskance ako
         vosk. </p><p>„Aha!“ povedá, „toto bude mojej dcére jarmočnô.“<sup>[<a name="d56e2052" href="#ftn.d56e2052" class="footnote">10</a>]</sup>
      </p><p>Otec príde domov, porozdáva, čo nakúpil a nik tak nebol s jarmočným spokojný ako úbohá
         sirota. Skryla si tie tri oriešky do vrecka, akoby to dáke perly boli bývali a poberala sa
         do práce. </p><p>V nedeľu ráno, keď už všetko okolo domu bola poriadila, sadne si pod pec a začne sa do
         kostola zberať, práve už boli druhý raz odzvonili, tu milá macocha do nej: </p><p>„Ty taká a taká, nuž či si len tak dom necháme, či ty nemáš čo doma robiť?“ </p><p>Vybehne von a donesie jej za mericu hrachu so šošovicou zmiešaného: </p><p>„Tu máš, to mi pekne popreberáš, kým sa vrátime z kostola.“ Všetci odišli do kostola a
         milô dievča sa chytí do preberania, vzdychajúci, nariekajúci, že takto ani len do kostola
         ju nepustí tá zlá macocha: </p><p>„Ach, mamka moja, mamka, čo si ma ta radšej nevzala sebou, tam by mi lepšie bolo
         nevoľnej sirote.“ </p><p>Vtom jej zaštrkajú vo vrecku tie tri oriešky, vyjme ich, položí pred seba a teší sa v
         nich, teší sa aj z toho, že predsa má ešte dobrého otca. Ako tak roztúžená, zamyslená ďalej
         vyberá, zaklope dačo na oblôčku. Pozrie — tu tri biele holúbky ak ďubkajú, tak ďubkajú
         doňho. </p><p>„Ach, nebožiatka, tie iste dnu chcú, azda ma aj tie potešiť prišli, úbohú stvoru!“ </p><p>Otvorí im oblôček a holúbky k nej hovoria: </p><p>„Čože robíš, dobrô dievča?“ </p><p>„Ach, vidíte,“ povedá, „teraz, keď druhí ľudia Bohu slúžia v kostole, ja sa doma s touto
         prácou musím trápiť.“ </p><p>„No nič to,“ povedá jeden holúbok, „nechaj ty to tak!“ </p><p>Vezme jeden oriešok a malým pyštekom ho roztvorí a vytiahne hodvábne šatôčky, biele ako
         sneh: </p><p>„Na, tu máš, obleč sa a choď do kostola! My ti za ten čas toto povyberáme. Ale keď kňaz
         povie amen, nečakaj, kým druhí ľudia von pôjdu, vyjdi popredku a ponáhľaj sa domov
         preobliecť.“ </p><p>Uradovaná sa poobliekala pekne-krásne ako ľalia, šla do kostola a tam si sadla do prvej
         prázdnej stolice. Všetci ľudia sa iba na ňu dívali a medzi druhými aj sám kráľovič nemohol
         sa na ňu dosť nadívať. Tak sa mu zapáčila, že by nebol dbal, čo by tie služby do večera
         boli trvali. Ale sa krásnô dievča ani neohliadlo, tak sa skrúšene modlilo a počúvalo kázeň,
         až kým kňaz nepovedal amen. </p><p>Vtedy sa zobralo potíšku a hybaj von z kostola, ponáhľalo sa domov. Pozobliekala biele
         hodvábne šaty, položila do orechovej škrupinky a škrupinku skryla. Tu vstúpi do chyže
         macocha aj s dcérou, vidí hrach a šošovicu osebe, povyberanô. Jedovalo ju to, že sa nemohla
         do pastorkyne zadrapiť, dala teda len pokoj, ale o chvíľku po izbe hore-dolu chodiac začne
         do nej pichať: </p><p>„Hľa, cundra, keby si bola v kostole bývala, bola by si videla za dievča! Ale tak,
         pecúchovi najlepšie len pod pecou.“ </p><p>„Ach, veď som ju ja videla, keď išla popred nás.“ </p><p>„Nuž ako?“ </p><p>„A veru zo zrubu, bola som práve vtedy na vodu.“ </p><p>„Zo zrubu! Teda sa ty budeš von zo zrubu len tak po ulici dívať? Počuješ, starý môj, ten
         zrub mi musíš naskutku preč dať. Táto daromnica by ti z neho vše len po strakách kukala.“ </p><p>Muž neborák musel naskutku, hoc bol aj sviatočný deň, zrub odpratať, keď chcel, aby sa
         búrka utíšila. </p><p>Kráľovič sa hneď po kostole vyzvedal, skade by tá panička bola, či ju nevideli, kde by
         sa bola podela. </p><p>„Ej, ba ver vám tá tam do toho domu vnišla, kde to taký pekný zrub na studni,“ povedali
         mu ľudia. </p><p>Kráľovič dal hľadať z dom na dom, ale keď už zrubu tam nebolo, nemohli nič nájsť. </p><p>Na druhú nedeľu sadla zase v otrhaných šatách pod pec a chce sa do kostola vyberať. Tu
         sa obráti k nej macocha, čo svoju dcéru pred zrkadlom cifrovala: </p><p>„No, čože ty,“ povedá, „nemáš čo robiť doma? Ej, Ej! Tej iste to peknô dievča zišlo na
         um. Ani na krok!“ </p><p>Vybehla do komory a doniesla jej za mericu prosa zmiešaného s makom. </p><p>„Tu,“ povedá, „toto mi budeš preberať a ak ho nepreberieš, kým prídeme z kostola, bude
         hostina, vieš!“ </p><p>S tým nechala macocha i s dcérou pastorkyňu smutnú. Táto sa dá do preberania
         vzdychajúci, plačúci nad svojím biednym losom: </p><p>„Ach, mať moja, mať moja! Čože si ja počnem?“ </p><p>Vtom zaklopkajú na oblôček tie tri holúbky: </p><p>„Neplač, neplač, dobrô dievča, len nás pusť dnuká, to ti my všetko spravíme. Daj len sem
         z tých tvojich orieškov jeden!“ povedajú jej holúbky, ako im otvorila. </p><p>Ako im ho podá, tu holúbok vylúskne z neho strieborné šaty. </p><p>„Tu, hľadže, máš tieto šaty, obleč sa a choď do kostola! Ale keď počuješ amen, ponáhľaj
         sa domov a všetko bude dobre!“ </p><p>Ona sa s radosťou pooblieka a ide ako hviezda do kostola. Sadne si na prvšie miesto,
         modlí sa a načúva, takže ani na bok nepozrela. Kráľovič ale nepustil cez celý ten čas z nej
         oka a bolo mu dák divno okolo srdca. </p><p>Až raz povie kňaz amen, milô dievča vstane a tichučko vyjde z kostola. Príde domov a
         sotva sa stačí preobliecť, už macocha tu s dcérou. Zadíva sa, zakrúti hlavou, keď vidí, že
         je celá merica maku z prosa povyberaná. Hm! mrzelo ju, dobre sa nepukla, ale nemohla nič
         povedať. Len po chvíli začne: </p><p>„Bolo ti v kostole bývať, ty pecúch, bola by si videla za dievča. Ale tak, pecúchovi
         miesto len pod pecou.“ </p><p>„Ach, veď som ju ja videla tiež, keď popred nás šla, práve som bola na tej slivke pred
         domom, chcela som vám k obedu zopár striasť,“ odpovie jej pastorkyňa. </p><p>Macoche nebolo viac treba, tu tá do nej: </p><p>„Aha, ty pľuhavstvo,“ vykríkne rozkatovaná, „teda sa ty budeš ešte aj v nedeľu na stromy
         škriabať, šaty trhať a na ľudí len tak nákľaziť.<sup>[<a name="d56e2142" href="#ftn.d56e2142" class="footnote">11</a>]</sup> — Počkaj! — Starý môj, tá slivka nesmie tam na tom priedomí ďalej zostať, von s
         ňou! Tá tvoja sova nebude viac na nej vysedávať!“ </p><p>Milý muž išiel, čo je aj hriech v nedeľu, slivku vyťať. Lebo vedel, že by hneď bol v
         dome ešte väčší hriech, ak by to neurobil. </p><p>Kráľovič zase hľadal všade, vyhľadával peknô dievča. Aj povedali mu, že veru tam išla,
         kde tá pekná slivka pred domom. Dal hľadať aj slivku, ale nenašiel nič, bo slivky už tam
         nebolo. Zasmútil sa, zamyslel sa: </p><p>„No počkaj,“ povedá, „však ťa ja dostanem!“ </p><p>Na tretiu nedeľu ráno, keď všetko bola poriadila a pekne ako makovička sa učesala, ide
         naša sirota pred zrkadlo k macoche, kde táto svoju dievku vystrájala a prosí ju, aby ju už
         raz len pustila do kostola. </p><p>„Aha, ty pľuhavstvo, ty chceš do kostola nám iba na posmech, žeby sme sa tam za takú
         ošklbanicu hanbili? Nie! Ty zostaneš doma.“ </p><p>S tým vyjde do komory a donesie jej za mericu múky zmiešanej s popolom a vykydne na
         stôl: </p><p>„Tu máš čo robiť! A žeby to bolo povyberanô, kým sa my z kostola vrátime, či vieš!“ </p><p>Macocha vzala svoju dcéru pod pazuchu a odišla, len úbohá sirota doma zostala. Chytila
         sa ona do toho vyberania plačúci, nariekajúci: </p><p>„Ach, mamka, mamka moja drahá! Len načo som ja biedna stvora na svete, len čo si ja s
         týmto počnem?“ </p><p>Vtom zaklopkajú tri holúbky na obloku. </p><p>„Neplač, peknô dievča, neplač! Veď ti my to povyberáme, len nás pusť dnu!“ </p><p>Ona ich z radosti pustila a tu jeden holúbok tretí oriešok otvoril a vyňal zlaté šaty. </p><p>„Tu,“ povedá, „máš oblek celý. Obleč sa chytro a choď do kostola! Ale keď kňaz povie
         amen, nečakaj, kým druhí ľudia pôjdu, vyjdi von z kostola a ponáhľaj sa domov!“ </p><p>Išla ona išla ako slnko sa ligotajúce do toho kostola, tam si sadla zase na svoje
         predošlô miesto. Modlila sa a poslúchala kázeň, ani nezbadala, ako sa celý kostol iba na ňu
         díva, ako sa kráľovič na ňu usmieva. </p><p>Po nečase sa kázeň skončieva a kňaz povedá amen, vtedy sa len dievča preberá z nábožných
         myšlienok, vstane hore a chce pomaly odísť. </p><p>Ale čo sa nestalo? Dievča ako prirastenô nemôže sa hnúť z miesta, lebo kráľovič bol dal
         popod tú stolicu smoly naliať. Tu sa ona morcuje, borcuje na tom lepe, až sa jej raz
         pošťastí nohy von dostať a hybaj potíšku vykĺzne z kostola. Letela domov ako bez duše a ani
         nezbadala, že je bez jednej črievičky. </p><p>Sotva sa preobliekla, už počula macochu pod oblokom. Zlaté šaty ani nestačila do
         škrupinky odložiť, len ich tak poza dvere šuchla. </p><p>Macocha i s dcérou príde, vidí múku osebe, popol osebe — dobre sa tam od jedu nepukla.
         Ale jej nič nemohla povedať. Iba o chvíľku zase začne dodievať do nej: </p><p>„Hej,“ povedá, „ty lušta, bolo ti v kostole bývať, tam by si bola videla za dievča! Ale
         tak, pecúch musí byť pod pecou.“ </p><p>„Ach,“ odpovie pastorkyňa, „veď som ju ja ver videla, keď blysla pred náš oblok, vybehla
         som hore na koch a stade som sa na ňu dosť nadívala.“ </p><p>No, macoche nebolo viac treba. Tu hneď do nej ako saňa skočí: </p><p>„Čo, ty daromnica naničhodná, budeš sa ty ešte po kochoch škriabať! Marš, pod korytá na
         pôjd! Ty obluda jedna, tam si môžeš od zlatej paničky obed pýtať. A ty starý, ten koch mi
         naraz zhodíš dolu, síce —“ </p><p>Chudák starý vyšiel a zhodil koch dolu. </p><p>Sotva bol koch odprataný, tu sluhovia kráľovičovi prídu vyhľadávať krásnô dievča; lebo
         im boli povedali, že tam vnišla, kde ten vysoký koch na dome. Ale pozrú na dom, tu kochu
         niet. S dlhým nosom odišli preč. </p><p>Hja, ale kráľovič mal ešte záloh, zlatú črievičku. Poslal tedy zas druhých sluhov, žeby
         z dom do domu, kde akô dievča jesto, vyhľadali a ktorému by sa črievička hodila, zaraz ho k
         nemu doviezli. </p><p>Sluhovia vedľa rozkazu chodia z dom do domu, ale sa črievička žiadnemu dievčaťu na nohu
         nehodila. Macocha už skôr času vedela, že aj do nich prídu. Tu ona nohu dcérinu stíska,
         tlačí o milých päť, žeby ju len na menšiu spravila. Tu prídu sluhovia, sprobúvajú
         črievičku, ale na zapuchnutú nohu ani začknúť! </p><p>„No, toto je,“ povedá, „nič. Či tu nemáte druhô dievča?“ </p><p>Macocha hneď odpovie, akoby ju najal: </p><p>„Ja, veru nie!“ </p><p>Tak sa milí sluhovia už von poberali. Tu ako prídu do pitvora, ozve sa z pôjdu kohút: </p><p> </p><p>
         <div class="literallayout"><p><span style="white-space: pre;">
<span class="emphasis"><em>Kikirikí nad pántiký,</em></span>
<span class="emphasis"><em>peknô dievča pod korytý!</em></span>
</span></p></div>
      </p><p> </p><p>„Čo to, čo,“ zastavia sa, „za peknô dievča pod koryty?“ </p><p>„Ach nie, veď to len ten kohút tak vše spieva“ — odhovárala ich macocha. </p><p>Ale títo sa nedali mýliť, len oni hybaj na pôjd. Našli dve korytá hneď a pod nimi
         uplakanô dievča. Aha, sprobujú jej črievičku, tu akoby ulial! Idú s ňou do chyže a vidia
         zado dvermi zlaté šaty. </p><p>Teraz už oni hneď vedeli, že našli, čo hľadali. Macocha sa len díva ako morka, čo sa to
         robí, ako milú pastorkyňu do koča vysadia a ako plačúci všetkým „zbohom“ zavolá. Tak ju to
         pohlo, že sa tam naraz od jedu rozpukla. </p><p>Kráľovič, ako mu ju došikovali, na prvý pohľad poznal, že je to ver ona. </p><p>„No,“ povedá, „či si to ty, duša moja, bola tri razy v tom kostole?“ </p><p>„Ja som to bola,“ odpovie hanblivé dievča a zapáli sa ako ruža. </p><p>„A kde si tie pekné šaty vzala?“ </p><p>Tu mu ona potom všetko vyrozprávala, ako, čo sa s ňou vodilo, ako jej tie tri holúbky na
         pomoci boli. V tom okamžení sa musela do tých svojich pekných šiat poobliekať — a o týždeň
         bola úbohá sirôtka kráľovičova žena. </p><p> </p><div class="footnotes"><br><hr align="left"><div class="footnote"><p><sup>[<a name="ftn.d56e2052" href="#d56e2052" class="para">10</a>] </sup>Podľa druhého vypravovania bola pošepla otcovi, keď do toho jarmoku šiel: „Apko!
               Len mi to doneste, čo sa vám tam dakde nevdojak o hlavu udrie.“ Otec nazpäť idúc
               chcel sa napiť z jednej studničky. Tu, ako sa zohýnal, udrela sa mu hránka lieskovcov
               o hlavu, tie jej potom doniesol.</p></div><div class="footnote"><p><sup>[<a name="ftn.d56e2142" href="#d56e2142" class="para">11</a>] </sup>dívať sa</p></div></div></div><div class="chapter" lang="sk"><div class="titlepage"><div><div><h2 class="title"><a name="d56e2245"></a>Neverná žena</h2></div></div><div></div></div><p> </p><p>
         <span class="emphasis"><em>Podal Mikuláš Dohnány z Trenčína, rozpráva Janko Botto.</em></span>
      </p><p> </p><p>Kde bolo, tam bolo, dosť na tom, že bolo. Boli raz dvaja chudobní ľudia a tí mali
         jedného chlapčeka. Otec a mať sa usilovali z neho hodného chlapa vychovať. Hneď od mala
         otec ho vodieval po horách, po skalách v lete, v zime, kde na drevo, kde na poľovačku so
         sebou. Tu sa šuhaj s mnohým nebezpečenstvom stretával, ktorô ho skúsený otec premáhať učil.
         Večer zase, ako si chutne zajedli, mať ho pri košku peknými poviestkami zabávala. Tak
         pomaly vyrástol z chlapca hodný šuhaj, mocný, smelý a dobrého srdca, že mu nebolo dookola
         páru. </p><p>„No,“ povedá raz svojim rodičom, „keď ste ma takto hor vychovali, teraz už pôjdem do
         sveta sprobovať si raz aj ja moje šťastie: doma sa mne to už dák nevidí.“ </p><p>Odhovárali ho otec i mať, že ako oni bez neho budú. Ale on nič, len si vzal do ruky
         paličku, ku boku kapsičku, odobral sa od svojich rodičov a šiel vo meno božie. </p><p>Ide on dlho, ide, horami dolami, rudnými cestami, až raz pekne-krásne vprostred širokých
         starých hôr zamrkne. </p><p>„Čože tu robiť, Bože môj, v tejto pustatine, tu mi zostať nemožno, o ľuďoch, o dákej
         dedine ani chýru ani slýchu. Už ako je, tak je, musím ďalej, kým ma noc nezastihne.“ </p><p>Vtom ako tak rozmýšľal, natrafil na jeden starý chodník a tým chodníkom stúpal húštinou
         v dobrej nádeji, že len tak z neho tieklo. Už mu pomaly aj skrvavené nohy začali službu
         vypovedať, ale on nič, len ďalej sa potkýna, až sa raz neďaleko pred ním jedno svetielko
         zablysne. </p><p>„Oj,“ povie uradovaný, „predsa raz, predsa nájdem nocľahu!“ </p><p>Čím bližšie prichodí, tým sa mu svetielko krajšie blyšťalo. Len keď raz vidí pred sebou
         jeden čierny zámok. </p><p>Ide dnu, akoby ho volal, prejde cez bránu, dvor, svetlice. Ale nikto sa mu neukázal. </p><p>„Bože! Čože je toto? Taký veľký zámok a ešte som v ňom ani živej duše nezbadal.“ </p><p>Naostatok prišiel do samej pokonnej izby a tam vidí jednu starú ženičku s okuliarmi na
         nose, ako v jednej velikej knihe číta. Starká bola do tej knihy tak zamorená, že ani
         nezbadala, keď milý šuhaj dnu vkročil. Len keď sa poklonil: </p><p>„Pamodaj dobrý večer, pani matka!“ vtedy zodvihla oči a prívetive mu povedala: </p><p>„Pán Boh daj, syn môj, Pán Boh daj! Kdeže si sa tu vzal, veď tu nechyrovať ani vtáčka
         ani letáčka, nie to žeby človiečika.“ </p><p>„Ach, stará mamka, pustil som sa do sveta službu hľadať a teraz ma tu noc zastihla.
         Prosím vás, či by ste ma neprenocovali?“ </p><p>„Oj, prečo nie, vďačne,“ odpovie mu starká, „prenocujem ťa a prijmem ťa aj do služby, ak
         si na dačo súci.“ </p><p>„No, veď uvidíte, že sa ja v žiadnej práci nedám zahanbiť.“ </p><p>„Vidíš,“ povedá starká, „tu budeš mať ľahkú prácu, len mi budeš tieto knihy tu vše
         čítať. Lebo moje oči sú mi prislabé a to budeš robievať za tri roky. Teraz povedz, ako sa
         ti to zdá a čo budeš žiadať za tú službu?“ </p><p>„Ach, nuž stará matka, veď ja sám neznám, čo by som mal za to pýtať. Čo myslíte, to mi
         dáte. Veď viem, že ma neukrivdíte.“ </p><p>„Keď teda pristaneš na mne, dobre. Teraz sa trochu najedz, vyspi sa a na ráno do práce.“ </p><p>Doniesla mu starká večeru, nachovala, napojila, uložila do postele, ako jeho vlastná
         mať. </p><p>Sotva začalo svitať, hneď milý šuhaj vstane, obriadi sa a ide ku starej matke s dobrým
         ránom. Táto ho zase tak prívetivo privítala, opatrila a pustila sa s ním o všeličom
         zhovárať. Vynaúčala ho, ako sa to má čítať z tých kníh a on to za pár dní všetko pochopil.
         Keď mu už čítanie dobre išlo, vzal jej tú knihu z rúk a začal jej čítať s takou chuťou, že
         sa mu käčka len tak parila. A to tak deň po dni, týždeň po týždni až do tretieho roku. </p><p>Tri roky mu preleteli, ani sám neznal ako, bo mu dobre bolo. Zavše si len čítal a čítal
         z tých kníh všeličo od výmyslu sveta a to zo dňa na deň nachodil vše dač krajšieho a
         krajšieho v nich. Len mu tu raz starká povie: </p><p>„No, syn môj, či vieš, že si už tri roky u mňa? Tvoja služba je teda skončená. Za tvoje
         ustávanie ti dávam tuná toto oblečenie. To je hľaďže, takô, že keď sa doň oblečieš, žiadna
         guľka ani šabľa ťa nechytí. A ešte ti dávam aj tú muličku tamdolu v chlieve. Keď si,
         hľadže, na tú sadneš, hneď sa ti na tátoša premení. Teraz choď vo meno božie, kde sa ti len
         páči. Si mocný, múdry a pobožný, všade budeš šťastný, kde sa koľvek pohneš. Len si daj
         dobrý pozor na svoje veci aby ťa faloš ľudská o ne nepripravila. A keby ti bolo ešte dačo
         potrebnô, len ku mne prídi a ja ti budem na dobrej pomoci.“ </p><p>So slzami jej ďakoval za tie nadobyčajné dary. Poobliekal sa do tých šiat, vyviedol si
         muličku a sadol na ňu. Táto sa hneď pod ním na tátoša urobila. Ešte raz sa obrátil ku
         starkej, slzy mu vypadli a: „zbohom, stará matka!“ zvolajúc, dal sa do letu ponad hory,
         ponad doly. Vrchy sa pod ním ako mraveniská hemžili, celé kraje ako tône oblakov popodeň
         preletúvali. Tak letel, až priletel do jedného mesta. Vníde do hostinca a spytuje sa: </p><p>„Hostinský, čo tu nového?“ </p><p>Ten mu odpovie: </p><p>„Nuž čože by bolo, iba zlô. Náš kráľ, át, vojnu vedie so susedným kráľom už od nepamäti
         sveta a dosiaľ ho premôcť nemôže. Už ani vojakov dávať nestačíme. Bohvie, čo to bude s
         nami.“ </p><p>Šuhaj, ako to vypočúval, oddýchol si a pochodil trocha. Naraz si on vysadne na svoju
         muličku a hybaj prosto ku kráľovi. </p><p>Príde pred kráľa a spytuje sa, ako to, čo to s tou vojnou stojí. Kráľ mu všetko
         vyrozpráva o tých mnohých bitkách, koľko sa už krvi povylievalo a to až posiaľ nadarmo. </p><p>„No,“ povedá šuhaj, „nič sa nebojte, najjasnejší kráľu! Tomu všetkému bude teraz koniec.
         Len mi dajte dvadsať hodných šuhajov na koňoch a všetko bude dobre.“ </p><p>„Dobre, lebo nebárs!“ pomyslel si kráľ. „Ale už ako bude, tak bude, už mu tých dvadsať
         chlapov len dám.“ </p><p>Privolil teda ku všetkému a sľúbil mu, keby ho vskutku od toho jeho nepriateľa
         oslobodil, kráľovskú odmenu. </p><p>On teda pojme so sebou tých dvadsiatich šuhajov a hybaj proti tomu nepriateľovi. Nebolo
         mu ho treba dlho hľadať, lebo hneď z vŕšku zazrel mestá a dediny, ako sa kúria a ako sa
         blyští po šírom poli rozloženô vojsko. V oblakoch dymových krvavými cestami sa raz priblíži
         až k samému vojsku. Vytiahne šabľu a zavolá: </p><p>„Za mnou, chlapci!“ a vrazí ako hrom do nepriateľského vojska. </p><p>Naraz krvavý zákos vyťal až ku samému kráľovmu šiatru a chlapci za ním rúbali na dve
         strany. Ako to videl nepriateľský kráľ, že to nie žart, sadol na koňa a hybaj kade ľahšie.
         Ten vybŕdol šťastlive, ale jeho vojsko zostalo na širokom poli do nohy vyrúbanô. </p><p>Šuhaj víťaz sa vrátil do mesta, kde ho už kráľ pred bránou s celým svojím dvorom čakal.
         Víta ho, ďakuje mu pohnutý za oslobodenie, potom chytí ruku svojej peknej dcéry a podáva mu
         ju: </p><p>„Tu máš, syn môj, odmenu sľúbenú a polovicu kráľovstva s ňou.“ </p><p>Bola tu potom svadba, akej viac nebude. </p><p> </p><p>* </p><p> </p><p>Po svadbe začal nový kráľovič s mladou ženou prežívať blahoslavené svoje dni za jeden
         čas. </p><p>Ale to dlho nebolo, lebo starý kráľ raz umrel. Tu sa teraz všetka starosť na hlavu
         mladého šuhaja zvalila a on sa už nemohol len so svojou ženičkou zabávať, ale aj krajinu
         veľkú riadiť musel. O krátky čas sa stal veľkým panovníkom, že mu nebolo páru naokolo.
         Poddaní jeho si ctili a milovali, lebo ich aj on miloval a staral sa o nich ako o svoje
         deti. Bola radosť a spokojnosť v celej krajine. </p><p>Len tá jeho ženička nebola celky spokojná, keď videla, že sa on o krajinu viacej starie,
         ako o ňu. Neskôr sa tiež len chladno začala k nemu mať. Potom sa ale raz aj s tým susedným
         kráľom, čo ho tak bol zmlátil, pekne-krásne obznámila a naostatok začala s ním proti svojmu
         mužovi aj čertov zmýšľať. </p><p>Raz sa na tom uzniesli, že akokoľvek, milého kráľa na druhý svet poslať musia. Šípili
         oni, že je jeho moc nie inde, ako v tých šatách, z ktorých sa on nikdy nevyzlieka, — ale
         tieto ako dostať? </p><p>„Oj,“ povedá kráľovná, „nič sa neboj, však ich ja dák dostanem.“ </p><p>Kráľovná sa začala svojmu mužovi zaliečať, líškala sa mu a chválila tú jeho moc a slávu.
         Kráľ sa ale ničoho neobmýšľal, len si kráľoval a panoval pokojne. Po nečase mu donesie
         pekné biele šaty. </p><p>„Pozriže, mužík môj, čo som ušila. Preobleč sa mi, preobleč už raz! Veď sa to nesvedčí v
         takých čiernych hábach, — hľaďže od svadby si sa ešte nepreobliekol.“ </p><p>A potom ho začne obľubovať, bozkávať, prosiť, kým jej to len kvôli neurobil. Keď sa už
         bol preobliekol, po obede zase príde líškajúci k nemu, že aby si trochu oddýchol, že mu
         bude ískať. Kráľ si položil na jej lono hlavu a ona mu íska, íska, až raz pekne-krásne
         zaspal. Vtom mu neverná žena odpáše potichu šabľu, zavolá na prekúpených sluhov, tí ho
         naraz schytili, zviazali a na márne kusy rozsekali. Tie kusy kázala do jednej plachty
         pozbierať, zaviazať a na tú jeho prašinu položiť. Žeby ho vraj zaniesla, skade prišiel. </p><p>Mulička s rozsekaným svojím pánom išla prosto ku starej matke. Táto, ako ju zďaleka
         zazrela, hneď vedela, čo je vo veci. Vyjde na dvor, sníme plachtu z mulice a vysype tie
         kúštičky na jedno koryto. Pekne ich vo vode popremýva, poskladá kus po kuse, pomaže akousi
         masťou a šuhaj sa postaví hore na nohy pretierajúci oči: </p><p>„Ach,“ povedá, „čiže som si oddýchol.“ </p><p>„Ej, veď by si si ty bol naoddychoval, keby ja nie!“ povie mu starká. „Ale hľaďže! Ty
         musíš ešte za rok u mňa slúžiť, bo vidím, že si ešte do sveta nesúci.“ </p><p>„Nedbám, keď tak chcete,“ preriekol šuhaj a oddal sa s novou chuťou do čítania. </p><p>Keď už rok prešiel, rečie tá stará babka ku nášmu šuhajovi: </p><p>„Syn môj, už si sa dosť naučil, teraz už ta budeš bezo mňa. Ale naostatok mi dačo ešte
         kvôli urobíš. Vidíš tamten dub predo dvermi a pod ním ten kameň? Ten kameň zodvihneš,
         nájdeš tam jednu starú šabľu, tou šabľou mi najskôr ten dub zotneš a potom — No, ale sa
         skorej len chyť do práce, o tom potom.“ </p><p>Šuhaj zodvíha veliký kameň, nájde tam jednu vyštrbenú škrablicu. </p><p>„No,“ pomyslel si, „s tou ja tiež dneska ten dub zotnem!“ </p><p>Ale ako pár ráz zatne, vidí, že je to veru inakšia šabľa, ako si on myslel. Tak rúbe s
         ňou, rúbe ten dub, len ako dotne do dúpneho, tu sa razom vykydne z neho plno hadov ako
         hrubé povrazy a všetky doň, začnú sa viť okolo neho. Ale on nič, len rúbal, kým sa dub
         nevyvrátil. Len keď už bol s ním hotový, začal sa z tých hadov otriasať, začal ich sekať,
         trhať, ale to všetko darmo, tie sa ešte tuhšie naň obsnúvali. Vtom vyjde starká na dvor: </p><p>„Syn môj, daj si pokoj, to ti nespomôže, len keď mi ešte jedno naostatok kvôli spravíš.
         Vidíš, máš v ruke šabľu, urob mi to dobrodenie, zotni mi hlavu a bude všetko dobre.“ </p><p>Šuhaj sa zadivil nad takýmto dobrodením a zavolal: </p><p>„Nie, stará matka, to nemôžem urobiť a čo sa nikdy od tých pľuhákov neoslobodím.“ </p><p>Ale starká mu povedá: </p><p>„Urob mi to, urob kvôli, veď mi to bude najväčšia odmena od teba za moje dobrô!“ </p><p>Čože mal chudák robiť? Zodvihne teda šabľu, sekne a hlava odpadla na zem. Tu sa zrazu
         starká na peknú mladú paniu premení, hady zmizli a na ich miesto plno mladých ďakujúcich mu
         kniežat okolo neho a okolo krásneho zámku behalo, sem-tam plno uradovaných sluhov! </p><p>Potom mu riekne tá mladá pani: </p><p>„Vidíš, ja som kráľovnou tohoto kraja a toto sú moje deti. My sme boli s týmto celým
         krajom, tak ako si nás našiel, od nepamäti sveta zakliati. Teraz ale, keď si ty náš rodný
         strom a mne hlavu zoťal, oslobodil si nás všetkých a my sa ti poďakúvame za tú vernú službu
         tvoju.“ </p><p>Po veľkej hostine sa náš šuhaj odobral od kráľovnej. Tá sa mu ešte raz poďakovala;
         bohate ho obdarovala a ako len najlepšie znala, na cestu vypravila. </p><p>Tak si on ide cez hory, cez doly, bez čarodejných šiat, bez šabličky, bez muličky, sám
         ako palec. Ale nač by mu to aj teraz bolo, keď on raz má v hlave celý kunšt čarodejnícky. </p><p>Šťastlive sa dostal až k tomu mestu, kde jeho žena s nepriateľským kráľom prebývala. Tu
         prvého chudobného človiečka, s ktorým sa stretol, osloví: </p><p>„Počujte, dobrý človek! Choďte do brány, tam nájdete jedného koňa, zaveďte ho do zámku
         ku kráľovi a predajte mu ho za sto dukátov! Tie dukáty budú vaše za ustávanie.“ </p><p>Tento sa hneď na to podvolil a šiel ku bráne. Medzitým sa náš šuhaj premenil na pekného
         koníka a chudobný človek ako dochodil k bráne, vidí tam už hrabať krásneho žrebca, že mu v
         celej krajine páru nebolo. Dlho nerozmýšľal, chytí ho za kantár a odvedie do kráľovského
         domu. </p><p>Kráľ, ako ho zazrel, dobre sa nezdivel hneď za ním, a čo mu aj kráľovná volala z obloka: </p><p>„Nekupuj, nekupuj, zle bude, to je mrcha kôň!“ — on ho vera len kúpil za tých sto
         dukátov. Ale sotva peniaze boli vyčítané, už kráľovná s krikom zbehla dolu: </p><p>„Ta mi toho koňa, zabite ho naskutku! Ja toho koňa poznám, to je nešťastný kôň!“ </p><p>A začne kráľa trápiť a unúvať, žeby ho dal priam zabiť a zabiť. Naostatok, keď videl, že
         kráľovná toľko lamentuje, prisľúbil jej, že ho na ráno naraz dá zmárniť. </p><p>Medzi toľkými diváky pozeralo aj jedno mladô krásnô dievča, čo obsluhovalo okolo
         kráľovnej, na toho pekného žrebca a nemohlo sa dosť načudovať, ako len môžu takô krásnô
         zviera na smrť odsúdiť. Prišlo ono večer do maštale, žeby sa ešte mohlo naň podívať. Ako sa
         tak naň díva a ľutuje krásneho koníka, prehovorí ten k nej: </p><p>„Počuješ, moja duša! Keď ty máš ľútosť nado mnou, teda ráno, keď ma budú zabíjať, príď a
         drž pred sebou biely ručníček, a keď prvá kvapka zo mňa naň kvapne, choď a zahrab ju pod
         oblok kráľovi!“ </p><p>Dievča mu to aj prisľúbilo. </p><p>Ráno, keď svitlo, vyviedli koníka na dvor, začali ho šabľami rúbať, kým ho len
         nerozsekali. Dievčatko tiež tam bolo, a keď mu prvšia kvapka na ručník zafrkla, bežalo s
         ňou a zahrabalo kráľovi pod oblok. </p><p>Kráľ na ráno ako vyzrel von oblokom, vidí pod ním v záhrade krásny rozkvitnutý strom.
         Díva sa naň, díva s útechou a rozmýšľa, kde by sa tam mohol vziať. Tu vkročí dnu kráľovná a
         ako jej ho ukáže, tá hneď dobre nezamdlela od strachu. </p><p>„Ta ho,“ povedá, „ta ho daj vyťať! Ja ho poznám, to je nešťastný strom.“ </p><p>Dosť ju kráľ prehováral, že taký krásny strom vyťať, že čo sa jej robí! Ale tá vše len
         zostala pri svojom a kráľ jej naostatok prisľúbil, že ho na ráno dá vyťať. </p><p>O tom sa dopočulo zase to dievčatko, išlo do záhrady, žeby sa nadívalo ešte na ten
         krásny strom a ako sa tak naň díva, prehovorí tento k nej: </p><p>„Počuješ, moja duša, keď máš toľko ľútosti nado mnou, na ráno, keď ma budú stínať, vezmi
         ten íverček,<sup>[<a name="d56e2432" href="#ftn.d56e2432" class="footnote">12</a>]</sup> čo ku tebe frkne, a choď ho do jazera hodiť, čo je naprostred kráľovskej
         záhrady.“ </p><p>Dievčatko sľúbilo, že tak urobí. </p><p>Keď na druhý deň ráno ten strom rúbať išli, išlo ta aj milô dievčatko. A akonáhle prvšia
         triesočka k nemu doletela, zodvihla ju a zaniesla do jazera hodiť. Tu sa tá triesočka hneď
         na zlatú kačku premenila. </p><p>Po obede išiel sa kráľ po záhrade prechodiť. Príde až k tomu jazeru a vidí na ňom tú
         zlatú kačičku plávať. Díva sa, díva na ňu, a čím sa viac díva, to ona bližšie a bližšie k
         brehu ide. </p><p>„Ej,“ povedá si, „keby som ju mohol chytiť, to by bolo s čím sa kráľovnej zavďačiť.“ </p><p>A tu sa vyzlečie z tých svojich čarovných šiat a pustí sa do vody za kačkou. Kačička si
         dala až k sebe pristúpiť, len keď ju už chcel chmatnúť, zamorila sa a vykukla zas neďaleko
         pred ním. Tak ho vodila, vodila od kraja až na prostriedok, kým raz milému kráľovi käčka
         nesplovala. Dosť sa on tam metal, volal, ale mu nikto neprišiel na pomoc. </p><p>O chvíľu aj volanie aj trepanie sa prestalo, sadol na spodok a ani chýru ani znaku viac
         o ňom. Zlatá kačka zatrepotala krídlami, zletela na breh a tam sa naraz na pekného šuhaja
         premenila. Šuhaj obliekol svoje starodávne šaty, opásal šabličku a — poď k nevernej žene! </p><p>Táto celá zdúpnela, keď sa pred ňou postavil jej prvší mužík. Potom, keď k sebe prišla,
         začala prosiť, odpytovať, ale on na to nič nepodbal. Hneďky dal zvolať súd a nevernej žene
         naraz čítali sentenciu: že ako ona dala svojho muža rozsekať, teraz nech ona bude
         rozsekaná. To sa hneď aj vykonalo. </p><p>Ubiedený ľud bol uradovaný, keď videl, že ich dobrý kráľ zase nad nimi kraľovať bude a
         ešte väčšmi sa radoval o chvíľu na novej svadbe kráľovej s tým pekným dievčaťom, čo ho od
         večitej smrti bolo zachránilo. Vtedy tam potom bolo spevu, bolo radosti bez konca kraja! </p><p> </p><div class="footnotes"><br><hr align="left"><div class="footnote"><p><sup>[<a name="ftn.d56e2432" href="#d56e2432" class="para">12</a>] </sup>triesočka</p></div></div></div><div class="chapter" lang="sk"><div class="titlepage"><div><div><h2 class="title"><a name="d56e2455"></a>My tr&#479; brat&#479;</h2></div></div><div></div></div><p> </p><p>
         <span class="emphasis"><em>Podáva P. Dobšinský tak, ako sa hovorí v dedine Sirku v Gemerskej
            stolici.</em></span>
      </p><p> </p><p>Bú edoráz edon sedl&#479;k a mau troch synó.<sup>[<a name="d56e2469" href="#ftn.d56e2469" class="footnote">13</a>]</sup> Ale bú neborák taký chudobný, šua sä sám nemau ším obšätrič, ni to ešče troch
         synó vychovač. Chlapci buli už takto došč hodní. Povia edoráz tomu najstaršimu: </p><p>„Džuro, pošuješ?“ </p><p>„Hó, apo!“ </p><p>„Muahó by si tajšč dagde službu si hľädač!“ </p><p>„Ve jä tajdem, koj som vám doma netreba.“ </p><p>Zväu kapsišku na pleco a tajšó. Ide, ide pustyma huaramí, rúdnyma cestamí, sretne ho
         edon šäntavý chlapík: </p><p>„Gdehe ideš, chlapšä?“ </p><p>„Idem si službu hľädač. Ši by ste mä nezväli?“ </p><p>„Ba vara ťä vezmem, len poj! U mnä inšua robič nebudeš, len v ednom kotle tri duše varič
         a miašäč a pritom neustajne volač: My tr&#479; brat&#479;!“ </p><p>„Dobre,“ pódá. „J&#479; aj na tom pristanem.“ </p><p>Viadó tot šänták, viadó toho parobšoka zes tia pustia huary ešče dälé, kym ho nepriviadó
         ku ednomu starymu zámku. Tam ho voviadó do edné vizby a uk&#479;zau mu edon kotel, pod kotrym i
         vtody ohen horeu. </p><p>„Tu si ju máš, tvojú robotu,“ povia šänták. „Koj mi do roka tak budeš robič, ak som či
         prik&#479;zau, naberiaš si zlata, keľo budeš chceč. Ty rob a j&#479; teraz tajdem po svojom, ve sä j&#479;
         po roku vráčím.“ </p><p>Šanták odišó a šiby ho šici šärty vedeli, k&#479; chodžiu! Milý parobšok vatriu pod tym
         kotlom, miašäu tia tri duše v nom a neustajne do roka volau: My tr&#479; bratä! Po roku prišó
         šänták, videu, ež je šitko v por&#479;dku, pódau mu: </p><p>„Naber si zlata a sriabla, keľo len kceš a choj domó!“ </p><p>Van si ho naciskau plnú plnušiškú kapsu a ponáhľäu sä domó. Ešče len zdeľäka išó, už si
         volau na otcä: </p><p>„My tr&#479; brat&#479;!“ </p><p>„Ej, tr&#479; ste, tr&#479;, a šici zdraví, koj mi už i ty ideš domó,“ odpovedau otec. Lebo sä
         nazdau, ež sä to na brató vypytuje, ši sú mu i tí zdraví. </p><p>Ale vara milý syn šitko do roka pri tom kotle zabudnú a neustajne len to honiu: My tr&#479;
         brat&#479;! hoc by sä ho tam šua buli opytovali. Otec sa chyba vtody zaraduvau, koj syn vysypau
         z kapsu dukátó na stual. Pódá i tomu druhymu: </p><p>„Ši šuješ, Andro?“ </p><p>„Šujem, šuahe kcete?“ </p><p>„Muahó by si aj ty tajšč do té služby!“ </p><p>„Tu ve j&#479; tajdem.“ </p><p>Zväu kapsu a tajšó. Ide, ide i totot druhý pustyma huaramí, rúdnyma cestamí, sretne ho
         šänták: </p><p>„Poj so mnó, chlapšä!“ </p><p>„Vara idem, až mi službu dáte.“ </p><p>„Ej, dám či, dám. Netreba či len tri duše v ednom kotlu varič a miašäč a pri tom
         neprestajne volač: Za mech pepru! Koj mä do roka statošne vyslúžiš, dám či zlata a sriabla,
         keľo či len bude ďäka.“ </p><p>Šänták ho zaviadó do zámku, uk&#479;zau mu tot kotel a náš parobok sä pribrau tria duše varič
         a variu a miašäu ich v tom kotlu do roka a naveky len to volau: Za mech pepru! Po roku mu
         dau šänták plnú plnušiškú kapsu zlata a sriabla. </p><p>Ešče len zdeľäka dochodžiu k domu, už volau otec na neho: </p><p>„Ši s dobró novinó ideš?“ </p><p>A van op&#479; na otcä: </p><p>„Za mech pepru!“ </p><p>A otec sä ozvau: </p><p>„Tuž našhe či ho teľo bude, ve by či ho aj za priahrščia došč bulo!“ </p><p>Ale milý syn nevedeu inšua, len naveky to edno honiu: </p><p>„Za mech pepru!“ </p><p>Pravda, koj zlato na stual vysypau, bulo zas šitko dobre. Otec sä nalakomiu a pódá i
         tomu trečimu: </p><p>„Ši šuješ, Jano!“ </p><p>„Šujem, šuahe?“ </p><p>„Vyber sä ešče aj ty do té služby.“ </p><p>„Tu ve j&#479; tajdem.“ </p><p>Zväu kapsu a tašó. Ide, ide i totot trečí pustyma huaramí, rúdnyma cestamí, kým sä i
         totot nestaviu u toho šäntáka. Variu a miašäu tia tri duše v tom kotlu a pri tom
         neprestajne volau: I tam nám dobre bude! </p><p>Po roku nabrau zlata a sriabla a koj prichodžiu k domu, ešče zdeľäka volau: </p><p>„I tam nám dobre bude!“ </p><p>„Ej, vara nám bude, koj ešče i ty teľo zlata nesiaš!“ </p><p>Priniasó ho, to pravda, hromadu; ale inšua nevedeu, len ustavišne to honiu: I tam nám
         dobre bude! Šua sä bú naušiu u toho šäntáka do roka. </p><p>Dobre. Vybrali sä „My tr&#479; brat&#479;“ (bo jich už lude potom nikda inak nepozvali) so šitkyma
         tyma penäzmí do jarmoku, ež celý jarmok zakúp&#479;. Na ceste dohonili ednoho šofraníka a šli s
         nim. Dohoniu ich skoro i šänták a šó s nima. Vešer prišli poľä cesty na ednú lúku a ostáli
         tam prez noc. V noci zabiu šänták šofraníka, pobrau šitko bohatstvo a myknú. Rano idú t&#479;
         druhí lude do jarmoku, vid&#479; zabityho šofraníka. Pr&#479;m a pr&#479;m milych brató pov&#479;zali a do
         mesta pred richtárä odvedli, ež to inší nemuahó urobič, chyba oni. Tu sä richtár opýtá: </p><p>„Chto toho šofraníka zabiu?“ </p><p>„My tr&#479; brat&#479;!“ zavolau najstarší. </p><p>„A zašhe ste ho zabili?“ </p><p>„Za mech pepru!“ skríkne sredný. </p><p>„Tak, tuž ale vás dámo obesič!“ </p><p>„I tam nám dobre bude!“ doložiu najmladší. </p><p>„No koj vám bude, nach vám bude!“ pódau richtár a k&#479;zau ich pod šibenicu odviašč. </p><p>Tam stáu šärt šänták (lebo to bú, koj kcete vedeč, šärt) a šäkau na jich zrácia tri
         duše. Koj ich na šiben ťähali, vtody ho oni zazrúli a na neho palcom ukäzovali: </p><p>„My tr&#479; brat&#479;!“ volau prvý. </p><p>„Tuve viamo, ež ste ho vy zabili,“ odpovedali lude. „Ale našhe ste ho zabili?“ </p><p>„Za mech pepru!“ krišäu druhý. </p><p>„Tuž ve, a za to odvisnete!“ </p><p>„I tam nám dobre bude!“ dokonšiu trečí a chrk! bulo po nich. Šärt tri duše uchyčiu a ta
         jich zväu do toho kotla miašäč. </p><p> </p><div class="footnotes"><br><hr align="left"><div class="footnote"><p><sup>[<a name="ftn.d56e2469" href="#d56e2469" class="para">13</a>] </sup>Na vysvetlenie hovoru toto: Krátko <span class="emphasis"><em>e</em></span> zmäkčuje hlásky
                  <span class="emphasis"><em>d, l, n, t</em></span> pred sebou. Latinské <span class="emphasis"><em>ae</em></span>
               vyslovuj ako predĺžené <span class="emphasis"><em>ä</em></span> [v tomto vydaní sme túto hlásku
               označovali dnes obvyklým písmenom <span class="emphasis"><em>ä</em></span>], ua — ô, uo, ia — ie, ú —
               ul, ó — ol v minulých časoch, ou v inštrumentáloch, ov v genitívoch, š — č, č — ť, dž
               — ď. A tak: šua — čuo, čo, muahó — môhol, viadó — viedol, viedou, bú — bou, bul, bol,
               byl, synó — synov, obšatrič — obšatriť, parobšok — parobčok, Džuro — Ďuro atď. Ťažšie
               slová by boli krem toho: zväu — vzal, pódá — povedá, zes — cez, koj — keď, šici —
               všetci, van — on, ďäka — ďaka, vďaka, koľko komu vďačno, priahrščia — priehrštie,
               příhrští, toľko, čo človek do oboch hrstí spolu spojených vezme, tu ve — nuž veď,
               miknú — umkol, šärt — čert.</p></div></div></div><div class="chapter" lang="sk"><div class="titlepage"><div><div><h2 class="title"><a name="d56e2611"></a>Had, mačička a psík</h2></div></div><div></div></div><p> </p><p>
         <span class="emphasis"><em>Zdelili: z Liptova Važecká zbierka; Amália Sirotková, učiteľova v Hájnikoch pri
            Zvolene; Gustáv Reuss a Karol Hrenčík z Gemera; a tento i rozpráva.</em></span>
      </p><p> </p><p>Bola jedna chudobná vdovica a mala jedného malého syna, Janíka. Janík chodil do školy,
         veľmi sa dobre správal aj učil. V tom meste, kde títo chudobní ľudia bývali, býval kráľ.
         Janík malý, ako sa vo škole odbavil, tašiel každý deň na kráľovo smetisko, dač hľadať. Raz
         sa mu pošťastilo groš nájsť. S veľkou radosťou bežal k materi a pochválil sa jej, že čo si
         on našiel. Matka so synom sa radili, čo majú s tým grošom robiť. A syn napokon povedal: </p><p>„Mamko! Ja si ten groš od príhody nechám, azda sa mi ešte zíde.“ </p><p>Zostalo tak. </p><p>Na druhý deň pobral sa Janík zas do školy, a keď už bol neďaleko nej, počuje veľký krik
         a zavýjanie. Príde bližšie a tu vidí, ako chlapci jedného malého psíka bijú. Srdce ho
         zabolelo nad neborákom psíkom a riekol im: </p><p>„Chlapci, nebiteže toho malého psíka, nebite! Radšej vám dám zaňho grajciar.“ </p><p>Chlapci odpovedali: </p><p>„Nuž daj teda a ber si ho!“ </p><p>Doniesol Janík psíka domov; matka ho lála: </p><p>„Ach, ty sprostô dieťa, čože si to urobil? Čímže ho budeš chovať? Veď sám nemáš čo
         jesť!“ </p><p>„Nelajteže ma, mamko, nie, veď ja mu budem po ulici suché kôročky zbierať, a tak ho
         budem chovať; môže nám byť ešte na dobrej pomoci.“ </p><p>A tak i bolo. Janík, kde suchú kôročku videl, každú zodvihol a doniesol svojmu
         grajciarovému psíkovi. </p><p>Onedlho zase, keď išiel do školy, počul krik. Beží ta a tu zas videl tých samopašných
         chlapcov jednu mačičku biť. Janíkovi bolo ľúto toho zvieratka; povedal im: </p><p>„Dajte mi to mača, dám vám grajciar.“ </p><p>A chlapci na tom pristali. </p><p>Janík si mačičku vzal domov. Doma ho neboráka zas len tá mať lála a povedala mu: </p><p>„Ak mi ešte dačo donesieš, ta ťa vyperiem z domu. Hľaďže ti ho, hľaď, čo ti on tu ešte
         nevystrojí.“ </p><p>Janík čušal, bál sa slovo prerieknuť, aby sa mu to hneď teraz nezviedlo, čo mu matka len
         napotom sľubovala. Zvieratká mal dve, ale grajciar už len jeden. </p><p>Raz v nedeľu, keď išiel z kostola, napadol zas na tých istých šarvancov a díval sa im
         zďaleka, ako bili jedného hadíka. Pristúpil bližšie a povedal im: </p><p>„Chlapci, nezabite to malô háďa, dajte ho radšej mne!“ </p><p>„Ej tak,“ odpovedali chlapci, „keď nám dáš grajciar.“ </p><p>Janíkovi sa už nebárs chcelo ten ostatný peniaz vydať. Ale potom sa len odhodlal. Dal im
         ten grajciar a hadíka vzal so sebou. </p><p>„Akože tu teraz domov?“ myslel si Janík, „mamka ma bude biť, ale poručeno Bohu, ako
         bude, tak bude, len ja tajdem.“ </p><p>Vnišiel do chyže, matky nebolo tam dnuká. On hadíka položil pod ohnisko k druhým svojim
         zvieratkám a čakal matku. Už bol i na tej mysli, že bude lyhať. Ale mu to nechcelo ísť. Keď
         sa matka navrátila, rozpovedal jej všetko tak, ako bolo. Ona sa i mrzela; ale jej predsa
         tak ako dobre bolo, skrze to, že Janík takô dobrô srdce má. Nechala stáť všetko tak. </p><p>Choval Janík, choval tie svoje zvieratká. Až raz hadík, keď už bol hodný, takto mu
         povedal: </p><p>„Janík, sadni si ty len na mňa, pôjdeme my k môjmu otcovi.“ </p><p>On sa nedal veľa núkať sadol na hadíka a poď, tašli horami-dolami, pokiaľ neprišli na
         miesto. Skiaď šli, kde len aký had bol, všetko vybehlo na cestu a tak sa ako kráľovi
         klaňali tomu mladému hadíkovi. Bol ten hadík toho hada, čo je všetkým hadom za kráľa, syn.
         Na ceste takto riekol k Janíkovi: </p><p>„Hľaďže, Janík! Ty si ma od smrti odkúpil. Môj otec ti za to bude dávať, čo len žiadať
         budeš. Ale ty nič inšie nechci len jeho malý prsteň, ktorý tú moc má v sebe, že keď ho tri
         razy na prste skrútneš, hneď dvanásti obrovia vyskočia a spýtajú sa ťa: Čo rozkážete, mladý
         pán?“ </p><p>Janík si to všetko dobre zachoval. </p><p>Prišli k diere, kde ten otec hadíkov býval. Tu sa hneď veľkô sipčanie hadov stalo.
         Radosť bola neslýchaná, že sa mladý princ domov vrátil. Otec syna, syn otca sa spytoval,
         ako sa má, čo a ako mu bolo, odkedy sa nevideli. </p><p>„Nebárs dobre,“ riekol napokon otec, „ja som sa za tebou jednostajne smútil.“ </p><p>„Veď by ste ma ani neboli viac videli, keby nie tento statočný človek. Ten mi odkúpil
         môj život. Odslúžte sa mu za to, otec!“ </p><p>„Odslúžim, odslúžim,“ pokýval starý hlavou, „nech si berie všetko, čo tu vidí.“ </p><p>„Ja nechcem nič,“ ohlásil sa Janko, „len ten váš malý prsteň ak mi ho dáte.“ </p><p>„Ej, ten ti nedám, ale tu máš zlata, striebra dosť, naber si!“ </p><p>„Keď nedáte, zostaňte s Pánom Bohom!“ a poberal sa preč. </p><p>„Počkaj,“ zavolá starý had, „ty si predsa len divný človek. Na, tu máš ten prsteň! Aleže
         si daj dobrý pozor naň! Naber si ešte i z tohoto zlata a choď!“ </p><p>Janko sa ponáhľal domov. Na ceste chcel sprobovať prsteň a skrútol ho tri razy. Tu hneď
         vyskočili obrovia a spýtali sa: </p><p>„Čo rozkážete, mladý pán?“ </p><p>„Rozkazujem vám, aby ste do mojej matkinej komory šesť bočiek múky, geletu bryndze
         doniesli a na pôjd šesť bokov slaniny zavesili.“ </p><p>„Dobre, dobre!“ povedali obrovia a zmizli. </p><p>Ako prišiel do mesta, kúpil jednu bochničku bieleho chlebíka. Vkročil do chyže a tu vidí
         na posteli matku od hladu omdlievať, mačičku, psíka zdochýnať. </p><p>„Mamko moja ľúba, mamko! Preberteže sa mi, preberte! Doniesol som jednu bochničku
         bieleho chlebíka, zahryznite si trochu!“ </p><p>Matka prezrela, on jej dal toho chlebíka. Mačičke, psíkovi tiež. Všetko si chutne
         pozahryzovalo a občerstvelo: </p><p>„Nuž kdeže si ty chodilo, dieťa, bez môjho vedomia?“ ohlásila sa matka. </p><p>„Nehnevajte sa, mamko, bol som s hadíkom pri jeho otcovi, aj tam som ho nechal.“ </p><p>„No, to si dobre spravil!“ povedala na to ona. </p><p>Po chvíli preriekol Janík: </p><p>„Mamko, ja som lačný. Mohli by ste trochu halušiek navariť.“ </p><p>„Ach syn môj drahý, iba ak z popola. Múky nemáme ani za náprstok.“ </p><p>„Ej, choďteže vy do tej komory hľadať, azda nájdete.“ </p><p>„Darmo tam dač hľadáš, kde si nič nepoložil.“ </p><p>„No, no, no, lenže choďte, azda nám dačo Pán Boh požehnal.“ </p><p>Naveľa len šla do tej komory, a ako sa zadivila, keď videla šesť bočiek peknej múky a
         hodnú geletu bryndze. Nabrala i múky i bryndze, zamiesila, navarila, pobryndzovala. </p><p>„Ale teraz,“ povedá, „už nemáme masti, čímže ich pomastíme?“ </p><p>„Choďte na pôjd, mamko,“ hovoril Janík, „azda tam kus slaninky nájdete.“ </p><p>Už sa nedala tak veľmi ponúkať, šla a našla slaniny dosť. Odrezala hodný kus, pokrájala,
         vypražila, omastila halušky, len tak tieklo. Najedli sa všetci do chuti a bolo im dobre. </p><p>Janík sa po kuse stal mládencom. </p><p>„Mamko!“ povie tu raz, „ja by som sa už i oženil. Má náš kráľ jednu dcéru, choďte mi ju
         za ženu vypýtať.“ </p><p>„Ach, syn môj, čože myslíš?“ zhíkla matka. </p><p>„No, len vy choďte, azda bude dač!“ nepopustil Janík. </p><p>Ako sprostá ženička, dala sa nahovoriť a tašla. </p><p>„Vinšuje vám môj syn dobrý deň a dobrô zdravie a dal vám odkázať, či by ste mu vašu
         dcérku nedali za ženu?“ riekla ku kráľovi. </p><p>„A ktože ste vy?“ opýtal sa kráľ. </p><p>„A veru ja tamto bývam v tom malom domčeku,“ odpovedala ona. </p><p>Kráľ sa smial sám v sebe. </p><p>„No dobre,“ povedá, „dobre; pozdravte vášho syna, že mu ju dám, ale tak, keď mi do rána
         taký palác dá vystavať, ako môj; inak nedostane nič.“ </p><p>Prišla domov s dlhým nosom. </p><p>„Ty blázon,“ hovorila k synovi, „veď ma ty to len vyšleš!“ </p><p>„Nuž a čože?“ </p><p>„Nuž to, že ti ju dá, keď mu taký palác do rána vystaviaš, ako je jeho.“ </p><p>„Keď je len to, mamko,“ zradoval sa Janík, „to je ešte nie tak ťažká vec.“ </p><p>Večer si ľahli spať. Jano skrútol prsteň. Dvanásti obrovia sa postavili pred neho: </p><p>„Čo rozkážete, mladý pán?“ </p><p>„To vám rozkazujem, aby ste mi do rána taký palác naproti kráľovho postavili, ako je
         jeho; ba ešte krajší.“ </p><p>„Stane sa,“ odpovedali obrovia a zmizli. </p><p>Janko bol zavčasu na nohách. Pozrel, či palác stojí. Videl, že je pekný, zobudil matku a
         poslal ku kráľovi. </p><p>„Vinšuje vám môj Janko dobrý deň a dobrô zdravie a dal vám odkázať, že palác už hotový,
         aby ste mu dali vašu dcérku.“ </p><p>Kráľ sa podíval von oblokom a videl ešte krajší palác ako svoj. </p><p>„Povedzte vášmu Jankovi, že mu ju ešte nedám, iba keď z tamtoho skalného vrchu do rána
         peknú vinicu spraví, v ktorej hrozná už budú zrelé, a nech mi pošle jednu sklenicu vína z
         toho hrozna na koštovanie.“ </p><p>Vrátila sa domov; rozpovedala ako čo. Janko skrútol prsteň, rozkázal a na druhô ráno,
         keď hore stal, bolo všetko hotovô. </p><p>Kráľ koštoval víno. Bárs sa mu páčilo, ale mu dcérku ešte predsa nechcel dať. </p><p>„Nuž prečože mu ju už nedáte,“ rečie matka. </p><p>„Ej,“ povie na to kráľ, „musí od môjho paláca k jeho remenný visiaci most spraviť, okolo
         neho všelijaké stromy dať nasadiť, z ktorých jedny budú kvitnúť, na druhých bude ovocie
         dozrievať a na tretích už bude zrelô, aby si moja dievka mohla trhať, keď pôjde zo sobáša.
         Keď to spraví, tak mu ju už len dám.“ </p><p>Janík i to vykonal a kráľova dcéra sa stala jeho ženou. Prvý deň po sobáši sa u kráľa
         hostili a na druhý deň sa mali hostiť u Janka. Kráľ, keď pozrel ráno oblokom, začudoval sa,
         že sa na Jankovom paláci kochy nekúria. </p><p>„Čože je toto,“ myslel v sebe, „hostia majú ta ísť na obed a tam ešte oheň nekladú.“ </p><p>Poslal svojho mládenca, aby obzrel, ani ako to tam ide. Ten s tým prišiel naspäť, že sa
         tam na kuchyni iba trocha kaše varí. To Janko pre psa a pre mačičku dal variť. Vtom ale
         príde Janko a povoláva všetkých na obed. Hostia nevedeli, čo je, ako je. Tašli a cestou si
         trhali ovocinu. Ale kráľ stŕpal, len ho tak zima sepala. </p><p>Keď dochádzal obedu čas, Janko vyšiel von, skrútol prsteň a rozkázal obrom tie najlepšie
         jedlá na stôl doniesť. Keď bolo všetko pekne hotovô, Janko zaviedol hostí do tej izby, kde
         bol obed prichystaný. Bolo tam tých jediel, vína od výmyslu sveta! Kráľ sa divil. </p><p>Svadba sa minula a Janko so ženou len žili, ako žili. Ona sa síce naoko stavala, že ho
         bohzná ako rada má, ale s tým so všetkým len fígle zbierala, lebo bola v porozumení s
         druhým. Nemala spočinku, kým len nevyskúmala, kde on má tú moc, a on ako dobrý muž, všetko
         jej dôverne povedal. </p><p>Raz v nedeľu volala ho, aby sa dal ískať. On povolil a medzitým i pekne zaspal. Vtom mu
         tá prsteň z malého palca potichučku stiahla, na svoj položila a tri razy skrútila. Obrovia
         vyskočili. </p><p>„Čo rozkážete, mladá pani?“ </p><p>„Rozkazujem vám, aby ste tento zámok nad čierno more na zlatý vlas zavesili; muža s
         matkou, psom a mačkou tu nechali!“ </p><p>Obrovia pokývali hlavami a zmizli a s nimi zmizol aj zámok. </p><p>Keď sa Janko prebudil, našiel sa pod holým nebom. Pozrel na malý palec, prsteň v pekle! </p><p>„No,“ rečie matke, „už sme pod závozom!“ </p><p>„Á, tak je to,“ povie na to matka, „nebolo ti vysoko čiahať, s chudobnou by si bol
         šťastlivý.“ </p><p>„No nič to, mamko, budeme my zas len tak chudobáriť, ako sme dosiaľ chudobárili.“ </p><p>A veru sa i tak stalo. Skočili zo šafľa do žochtárika! Ťažko bolo od dobrých jediel
         odvykať; psíkovi a mačičke sa tiež nedostávalo ako predtým. Všetci banovali za tým
         prsteňom. </p><p>Raz tak večer mačička so psíkom takto sa prihovorili k Jankovi: </p><p>„My tajdeme ten prsteň hľadať, či nás pustíš?“ </p><p>„Veď vás pustím,“ povie Janko, „ale sa len darmo konať budete.“ </p><p>Mačička a pes šli. Putovali horami-dolami. Každého sa spytovali, či by nevedel o takom a
         takom zámku. Všetko nadarmo! Až raz prišli nevdojak k čiernemu moru a tu vidia ten istý
         spravodlivý zámok na zlatom vlase visieť nad morom. </p><p>„No, chvalabohu,“ povie uradovaná mačička, „už je zámok tu. Ale k nemu ako?“ </p><p>„Vieš ty čo,“ odpovedal psík, „ja viem dobre plávať, sadni si ty na mňa a tak pôjdeme.“ </p><p>Mačička pristala. </p><p>Plávali, zadlho plávali. Pred samým večerom, už slnko bolo zašlo, doplávali sa k zámku.
         Tu práve vtedy vodu ťahali. Mačka so psíkom chytro skočili do vedra a dali sa vytiahnuť
         hore. Psík zostal v kuchyni skrytý, mačička si stala ku dverám. V izbe sa práve radili, že
         kde majú prsteň na noc skryť. Napokon povedala pani, že si ho položí pod jazyk a tak aj
         spravila. </p><p>Okolo polnoci, keď najlepšie spali, vkradla sa mačička do izby. Namočila si chvost,
         pretiahla cez piepor a previezla ho panej popod nos. Tej piepor v nose zavŕtal, kýchlo sa
         jej, prsteň cing na zem, mačka ho schytila a poď do kuchyne k psíkovi. </p><p>Pani vstala, zapálila sviecu, hľadala, a že dlho nenašla, nechala hľadačku na ráno. Ako
         počalo brieždiť, mačka so psom vošli do vedra, a keď slúžka ťahala vodu, pekne ich spustila
         dolu. </p><p>Naprostred mora začal psík mačičku prosiť: </p><p>„Dajže aj mne ten prsteň niesť, aby som aspoň mohol povedať, že som ho aj ja niesol.“ </p><p>„Ej tak, aby si ho stratil!“ </p><p>Ale ten ju neprestal trápiť, kým mu ho len nedala. Neďaleko brehu čľup spadol prsteň do
         mora. Vadila sa mačka naň, driapala, bila, ako len mohla. Vtom vyskočila jedna rybka z
         mora, mačka ju chytila a radosť nad radosti, tam bol prsteň v nej. </p><p>Šli ďalej svojou cestou. Psík zase len pýtal mačičku, aby mu ho dala niesť. </p><p>„Veď,“ povedá, „tu sme už na suchej zemi, tu ho nepustím do mora.“ </p><p>Dala mu ho. </p><p>Prišli k Jankovi. Mačička od radosti vyskakovala, pes čúlil. </p><p>„No, kdeže prsteň?“ spýtal sa Janko. </p><p>„Tu,“ povedala mačička, „daj ho, pes!“ </p><p>Pes nič a len bočil. </p><p>„No čože, azda si ho stratil?“ </p><p>„Veru!“ odpovedal psík. </p><p>A mačička doňho, driapala, ako len mohla. Napokon povie: </p><p>„Janko, zohni jeden klinec a priviaž mi ho na chvost, pôjdem hľadať a ty pes so mnou!“ </p><p>Pobrali sa nazad cestou. Mačička k psovi takto: </p><p>„Keď sa mi ten klinec zakvačí, taže skríkni, že je tu.“ </p><p>„Dobre!“ odpovedal pes. </p><p>Mačka orala s klincom po chodníku. Raz pes skríkol: </p><p>„Tu je!“ </p><p>Aj tam bol, vrátili sa s ním domov. </p><p>Janko mal zas prsteň a s prsteňom všetko. Oženil sa po druhý raz, vzal si chudobnú a žil
         šťastne. </p><p> </p></div><div class="chapter" lang="sk"><div class="titlepage"><div><div><h2 class="title"><a name="d56e2895"></a>Fundži palica, cepy von z vreca</h2></div></div><div></div></div><p> </p><p>
         <span class="emphasis"><em>Podal a rozpráva Mich. Ľuborecký z Novohradu hovorom tohože kraja.</em></span>
      </p><p> </p><p>Kde bolo, tam bolo, hin za čiernym morom bývau raz v jednej chudobnej dedine, neďaleko
         jednýho mesta, v ktorom jeden mocný kráľ panuvau, jeden chudobný človek a mau mnoho detí.
         Tento chudobný človek zasiau bou raz žito, z kterýho on budúcne výživu pre svoju čeliadku
         očakávau. Tu mu ale jeho žito neschádzalo a pevne veriu, že mu ho zlí duchovia zo zemi
         odniesli. </p><p>Vybrau sa tedy náš chudobný človek, že on ide u tých zlých duchov to jeho žito hľadať, a
         na cestu mu upiekla žena koláče, s kterou potravou sa potom na neistú cestu vydau. Prišou
         do jednýho mlyna, kde jedna mlynárova dovica bývala a to bola jeho kmotra. Táto ho cez noc
         na hospodu prijala aj opatrila. Ráno ako stáu, zobrau sa a išou ďalej. </p><p>Ako sa už dlho po neschodných cestách naštúlau, prišou raz do jednej úzkej doliny, na
         jednu lúčku, z obúch strán sa vysokie vrche, dubinou zarastenie dvíhali a tá dolina
         dlhučičká dlhá bola, takže jej už netrúfau na koniec dôjsti. Raz zazrie jednýho starýho
         šedivýho človeka, so šedivou bradou a veľkou zeleznou palicou, a keď sa k nemu priblížiu,
         spýta sa ho ten šedivý človek, že kde ide. Chudobný človek vyrozpráva, ako on žito zasiau a
         že mu nezišlo, takže mu ho len zlí duchovia miseli odniesti a že si ho teraz ide hľadať. </p><p>„Či ale vieš, kde tí zlí duchovia bývajú?“ spýta sa ho zas ten šedivý človek. </p><p>„Odpusťte mi,“ povie chudobný človek, „ver ja to neviem; ale ma dobrí ľudia azda len
         naradia!“ </p><p>„No, synku,“ povedá šedivý človek, „tu máš túto palicu a či vidíš tam v tej stráni to
         bralo? Keď tam prídeš, udri tri rázy na to bralo, otvorí sa ti a vyndú všeci zlí duchovia
         von, iba jeden krivý zostane v kúte o lavicu reťazou chytený, vnídi dnu a pýtaj si ten
         mlynčok od neho, čo tam nad ohnišťom majú; nebudú ti ho chcieť dati, ale sa nedaj
         odvraveti. Keď túto vec vykonáš, vráť sa zase sťato.“ </p><p>Ako mu bolo povedanô, chudobný človek tak spraviu. Prišou k bralu, udreu zeleznou
         palicou naň tri rázy, diera sa otvorila a zlí duchovia vynšli, iba jeden tam zostau o
         lavicu reťazou chytený, krivý. Ten sa ho spýtau, že čo tu hľadá? </p><p>„Ništ inšie,“ povedá chudobný človek, „len mi žito vráť, čo si mi odniesou.“ </p><p>„Ja ti tvoje žito nemám,“ zamrmle tamten, „ale čo žiadaš zaň?“ </p><p>„Nuž ja inšie nežiadam, len mi daj ten mlynčok, čo tam nad ohnišťom máte.“ </p><p>„Ej, braček ľubý! Ten mlynčok ti ja nemôžem dati, lebo by som ja sám zle schodiu; ale
         čokoľvek inšie budeš žiadať, to ti dám.“ </p><p>„Ja ti ale inšie nechcem, len mi ty mlynčok daj!“ </p><p>Čo keď ten zloboh videu, že je chudobný človek neodbytný, dau mu mlynčok a tento s nim
         išou svojou cestou. Keď prišou do tej dlhej doliny, zas postretou šedivýho človeka, který
         mu hneď predložiu tú otázku, či mlynčok má. A keď odpovedau, že áno, spýtau sa ďalej, že čo
         už teraz bude s ním robiti. Chudobný človek na to: </p><p>„Budem na ňom mleti, ač budem mati čo.“ </p><p>Nato šedivec vzau svoju zeleznú palicu od chudobnýho človeka a povedau mu, že je ten
         mlynčok taký, ač mu povie „mlynčok meľ!“ bude samučičkie samie zlatie peniaze mleti. A s
         tým šedivec z očú zmizou. </p><p>Tá kmotra mlynárka bývala práve na pou ceste od toho brala, kde tí zlí duchovia
         prebývali, až k príbytku chudobnýho človeka. Tedy sa tento zase ta usiluvau na nocľah, aj
         ho vďačne prijali. A poprosiu si kmotru, aby mu tento mlynčok do rana dakde schovala, ale
         žeby mu nepovedala: „Mlynčok meľ!“. </p><p>Mlynárka vzala mlynčok a zo žartu povedala v komore: „Mlynčok, meľ!“ </p><p>Tu jej začau mleti zlatie peniaze, že jich už nemala ani kde podievati. Pomyslela si, že
         by to dobre bolo tento mlynčok pre sebä zadržať — a hneď rozkázala tovarišom, aby jej tomu
         vo všeckom podobný mlynčok vyhotovili do rana. Tovarišia neleniví, urobili tak a tento
         napodobnený podhodila mlynárka ráno kmotrovi. Ten ho aj vzau a išou s nim domov. </p><p>„No, žena moja, neboj sa už hladu,“ volá ešte zo dverí, budeme mati všeckyho dosť.“ </p><p>Položí mlynčok na stôl a povie: „Mlynčok meľ!“ Opakuje slovo druhý aj tretí raz, ale
         jeho mlynčok ani v to nedau a boli zas len chudobní ako dosiav. </p><p>Čo by z toho mohlo byť? Trúdi sa, hlavu si láme. Ale čo nič, to nič. Pozhovára sa so
         ženou, že on to žito ešte tajde hľadati. Aj mu napiekla žena sladkáne a išou zase len tou
         cestou, čo prvej. Prenocuvau u kmotry mlynárky, odtiav prišou do tej úzulinkej dlhej
         doliny, aj zase postretou toho šedivýho človeka so zeleznou palicou. </p><p>„Kdeže bude, synku, najďalej, kde?“ opýta sa šedivec. </p><p>„Ej, otčík môj drahý! Tajdem si ja ešte to moje žito hľadati, nedostau som ja za to
         žiadnu náhradu.“ </p><p>„Ty tvoje žito nedostaneš, ale na ty túto palicu, urob tak ako predešle a pýtaj si ten
         stolík od toho krivýho, čo tam pred nim stojí, a vráť sa zase sťato.“ </p><p>Chudobný človek vzau zeleznú palicu, prišou k tomu bralu, kde zlí duchovia prebývali;
         udreu naň tri rázy, zlí duchovia povybehúvali, iba toho krivýho, o lavicu prikutýho tam
         nahali; keď sa tento chudobnýho človeka spýtau, čo tu hľadá: </p><p>„Nič inšie,“ povedá, „len mi žito vráť, čo si mi odniesou.“ </p><p>„Ja ti tvoje žito nemám,“ zamrmle tamten, „ale čo žiadaš zaň?“ </p><p>„Nuž ja inšie nežiadam, len mi daj ten stolík, čo pred tebou stojí.“ </p><p>„Ej, braček ľubý! Už som za mlynčok zle prejšou, za stolík by som ale sto ráz horšie,
         veľa žiadaš. Ale čokoľvek inšího budeš žiadati, to ti dám.“ </p><p>„Ja ti ale druhô neprímem, len mi ty stolík daj!“ </p><p>Čo keď zloboh videu, že je chudobný človek neodbytný, dau mu stolík a tento s ním išou
         svojou cestou. Keď prišou do tej dlhej doliny, zas postretou šedivýho človeka, který mu
         hned predložiu tú otázku, či ten stolík má. Keď odpovedau „áno!“, spýtau sa ďalej, že čo už
         teraz bude s ním robiti. A chudobný človek na to: </p><p>„Budem na ňom jedávati, ač budem mati čo.“ </p><p>Šedivec vzau svoju zeleznú palicu od chudobnýho človeka a povedau mu: </p><p>„Hľaďže, ten stolík je taký, ač mu povieš: ,Stolík, prikry sa!‘, hned sa prikryje a bude
         na ňom jedál, akie sa človeku len zažiadajú.“ A s tým šedivec z očú zmizou. </p><p>Že kmotra mlynárka práve na pou ceste bývala, usiluvau sa zase tatam na nocľah, aj
         šťastne dôjšou. Tu ho veľmi vďačne mali a že bou veľmi unavený, aby mu stolík dajako
         neskapau, jestliby tuho zaspau, poprosiu kmotru, aby mu ho cez noc na bezpečnô mesto
         podela, ale aby mu nepovedala: „Stolík, prikry sa!“ </p><p>Stolík sa vzau do komory a keď všetci v dome už pospali, chytrá kmotra pobrala sa do
         komory a hneď bola hotová povedať: „Stolík, prikry sa!“ Tušila ona, suka, že to nemá byť
         dač obyčajnýho. Iba keď sa jej naváľa naň jedla od výmyslu sveta a teľko, že ho ani stroviť
         nemohla. </p><p>Pozobúdzala tovarišov, počastuvala jich a kázala jim do rana vystanoviťi tomuto celkom
         podobný stolík; ktorý potom pocestnýmu, jej kmotrovi podhodila. Tento si ho rano, ako sa
         prebudiu, vzau a išou s radosťou domov, ako si on teraz už ženu aj deti nachová! </p><p>„No, ženo moja, neboj sa ty už hladu,“ volá ešte zo dverí, „budeme mať všeckýho dosť!“ </p><p>Deti pozvoláva, posadajú si okolo stolíka v tej nádeji, že sa už teraz nasýťa; bo otec
         káže stolíku: „Stolík, prikry sa!“ Opakuje slovo druhý — aj tretí raz. Ale stolík ani v to
         nedau a všeci od neho tak lační odišli, ako si k nemu vyhladovení boli posadali. </p><p>„To je už ni z Boha!“ prehovorí chudobný človek k žene „ale mňa takto cez lavičku naveky
         prevádzať nebudú! Veď ja uvidím, či ja moje žito dostanem, či ni? Ja to tak nenahám a
         pôjdem si ešte raz, čo je moje, hľadati.“ </p><p>Žena poznovu napiekla sladkáne a on išou zase len tou cestou čo predtým. Prenocuvau u
         kmotry mlynárky, odtiav prišou do tej úzulinkej dlhej doliny, aj zase postretou toho
         šedivýho človeka na tej lúčki so zeleznou palicou. </p><p>„Kdeže bude, synku, najďalej, kde?“ opýta sa ho zase šedivec. </p><p>„Ej, otčík môj drahý. Tajdem si ja ešte to moje žito hľadati. Nedostau som ja za to ešte
         žiadnej náhrady a keľko som sa ja už zaň naputuvau!“ </p><p>„Ty tvoje žito ani nedostaneš. Ale na ty túto palicu, urob tak ako predešle a pýtaj si
         tú palicu s cepámi, čo vo vreci na kline visí, a vráť sa zase len sťato.“ </p><p>Chudobný človek vzau zeleznú palicu, prišou k tomu bralu, kde zlí duchovia prebývali;
         udreu naň tri rázy. Zlí duchovia povybehúvali, iba toho krivýho o lavicu prikutýho tam
         nahali. Tento sa hneď chudobnýho človeka spýtau, čo tu hľadá. </p><p>„Nič inšie,“ povedá, „veď vieš, že iba za to žito sem chodím, čo si mi odniesou, a už mi
         ho raz len daj!“ </p><p>„Ja ti tvoje žito nemám,“ zamrmle tamten, „ale čo žiadaš zaň?“ </p><p>„Inšie od tebä nežiadam, len mi daj tú palicu s cepámi, čo tam vo vreci na kline visí.“ </p><p>„Ej, bračok ľubý! Už som za mlynčok zle prejšou a za stolík som sto ráz horšie. Ač by
         som ja tebe tú palicu s cepámi tadau, tak by som sa ja tu neobstáu. Ale vieš čo? Žiadaj
         čokoľvek inšího, všetko ti dám, a kým žiť budeš, naveky ti budem na dobrej pomoci.“ </p><p>Chudobný človek sa toho držau, čo mu staričký naručiu, a na všecko, čo sa mu tu
         narádzalo, len ni a ni! Čo keď zloboh videu, že je chudobný človek do svojej žiadosti
         začertuvaný, hodí mu vrece z klina s palicou a cepámi. A tento s nim išou, ani sa neobzreu.
         Keď prišou do tej dlhej doliny, zas postretou toho šedivýho človeka, který mu hneď tú
         otázku predložiu: </p><p>„Či to vrece s palicou a s cepámi máš?“ </p><p>„Áno, otčík môj drahý!“ </p><p>„Čože už teraz budeš s tým robiti?“ </p><p>„S palicou budem za statkom choditi, ač budem dakedy mať; cepámi si budem obilia mlátiti
         a čistô zrno do vreca sýpati, ač mi čo Pán Boh požehná.“ </p><p>Šedivec vzau svoju zeleznú palicu od chudobnýho človeka a povedau mu, že v tom vreci
         taký spôsob má, keď povie: „Fundži palica, cepy von z vreca!“ — všecko, čo mu škoditi chce,
         alebo čo sa mu sprotiví, zmláťa. V tom okamžení, ako to vypovedau, šedivec zmizou a
         nezostáu šľach ako, kam. </p><p>Že blízko mlyna, kde kmotra chudobnýho človekova prebývala, žiadnyho ľudskýho príbytku
         nebolo, zas len tatam ťahau na noc. Aj šťastne dôjšou, aj ho veľmi vďačne mali. Že bou
         veľmi unavený, aby mu vrece s palicou a cepámi nevdojak neskapalo, ač by troška tuhšie
         trafiu zaspať, poprosiu kmotru, aby mu to vrece s palicou a cepámi cez noc zachránila. Ale
         aby nepovedala: „Fundži palica, cepy von z vreca!“ </p><p>Milerada vzala mlynárka vrece s palicou a cepámi sebou do komory a už rozmýšľala, že čo
         to zas môže byť. — A ledvaže pospali, zavolá: „Fundži palica, cepy von z vreca!“ </p><p>Tu palica s cepámi vzala milú mlynárku do roboty a mlátila ju, že len tak dudotalo.
         Pozobúdzali sa všecia, lebo to išlo to mlátenia ako vo šestorky. Spustila krik a bežala ku
         kmotrovi, že ho preboha prosí, aby ju oslobodiu; že mu ta dá aj mlynčok, aj stolík, čo si u
         sebä bola podržala, lebo že jej už o život ide. Chudobnýmu človeku teraz svitlo v hlave!
         Svoj spravodlivý mlynčok aj stolík si vzau a rozkázau: „Fundži palica, cepy dnu do vreca!“
         Hneď prestále mlynárku biti, která ale málo na to zomrela. </p><p>Chudobný človek išou teraz so všeckým činom — s mlynčokom, stolíkom, vrecom, palicou a
         cepámi domov. Teraz mu už mlynčok namleu zlatých peňazí, stolík sa prikryu a dau všeckým do
         sýtosti jesti — a mali všeckýho dosť, šo jim len srdce zažiadalo, i za to žito už bou
         uspokojený, čo mu bolo skapalo. </p><p>Raz si pomyslí, že keď ho už Pán Boh tak požehnau, že zavolá k jednýmu obedu
         najjasnejšího kráľa. Čo aj urobiu. Kráľ príde, z kochu sa nekädilo. Vstúpi dnu, ohňa nikde
         nevidí. Iba sa všecko, kde sa obzerau, od zlata len tak ligotalo a nevedeu sa dosť
         prečuduvať, že kde sa to bohatstvo u tohoto človeka vzalo — lebo on o jeho psote dobre
         vedeu. Ale len čakau, že čo to ozaj z toho bude. </p><p>Tu raz, ako poludnia prišlo, rozkáže milý človek stolíku, aby sa prikryu, hneď boli na
         ňom tie najvýbornejšie jedlá. Kráľ sa ozaj pohostiu a občerstviu a potom sa odobrau a išou
         domov. Ale mu to, čo videu a skúsiu, nijak nejšlo do hlavy. </p><p>Dlho premýšľau kráľ, že čo by mau s tým človekom urobiti, lebo mu prišla chuť a bažau na
         to bohatstvo, čo tam videu. Až naposledy vymysleu a umieniu si to, že on k tým vecom silou
         mocou misí prísti. </p><p>Aj hneď vydau rozkaz, aby desiati chlapi ozbrojení išli tam a tam k tomu človeku a aby
         mu všecko, čo tam najdú, hneď sem došikovali. Desiati chlapi idú ta, rozpovedia, že na čo
         prišli, naraz povie chudobný človek: „Fundži palica, cepy von z vreca! Všeckých pobi, iba
         jednýho nahaj, který s heslom pôjde domov!“ </p><p>Tak sa aj stálo. Ten jeden potom išou domov a vyrozprávau, že ako jeho kamaráti všecia
         zahynuli a že iba len on sám jediný spomedzi všeckých zostau. </p><p>Kráľ sa na tom nahnevau a pospolu vydau rozkaz, aby hneď a hneď sto ozbrojených chlapov
         išlo tam a tam k tomu človeku a aby mu všecko, čo najdú, hneď sem došikuvali. Aj toho
         človeka poviazanýho doniesli. </p><p>Sto chlapov išlo ta, porozpovedia, že načo prišli, naraz povie chudobný človek: „Fundži
         palica, cepy von z vreca! Všeckých pobi, iba jednýho nahaj, který s heslom pôjde domov!“ </p><p>Tak sa aj stálo. Ten jeden potom išou domov a vyrozprávau, že ako jeho kamaráti do
         jednýho zahynuli a že iba len on sám jediný spomedzi všeckých zostau. </p><p>Kráľa toto heslo ešte večmi rozsršilo a zvolau celô jeho vojsko do zbroja, sám sa ale za
         vudca dau a išou s celou svojou armádou prosto na dom chudobnýho človeka. Keď tento videu,
         ako sa vojsko pred jeho domom táborom postavilo, zvolau: „Fundži palica, cepy von z vreca!
         Všeckých pobi, ani kráľa nenahaj!“ </p><p>Tak sa aj stálo. Chudobný človek potom zostau kráľom a panuje dosiav, ač neumreu. </p><p> </p></div><div class="chapter" lang="sk"><div class="titlepage"><div><div><h2 class="title"><a name="d56e3053"></a>Tri píšťalky</h2></div></div><div></div></div><p> </p><p>
         <span class="emphasis"><em>Podali: Jon. Čipka, O. Maginhradský z Malohontu; Drahotín Štúr z Veľkohontu,
            Aurel Kellner a Janko Makovický z Liptova; Mik. Ferienčik, Am. Sirotková a Pavol Križko
            zo Zvolena; rozpráva Janko Botto z Malohontu.</em></span>
      </p><p> </p><p>Jeden chudobný otec mal raz krásny párik detí, chlapčeka, ktorého volali Dražkom, a
         dievčatko. Boli to dobré, milé deti ako dva anjeliky. Mať im už dávno bola v zemi a otec sa
         sám a sám percholil ta s nimi pri svojej chudobe, ako sa najlepšie mohol. </p><p>Ale o krátky čas sa on oženil po druhý raz. Myslel si, že mu to takto lepšie pôjde
         hodina. A tu veru zo dňa na deň v tej jeho chalupe len chleba začalo odbývať a hriechu
         pribývať, lebo tá jeho druhá žena bola planá gazdiná — a pritom horšia od čerta. Po veky sa
         s mužom hrýzla a homrala na tie úbohé deti: </p><p>„Či by to,“ povedá, „parom vystačil týchto žrútov daromných chovať.“ </p><p>A vše len zle-nedobre na ne. Milé deti len poslúchali a trpeli o hlade a smäde dlho. Ale
         keď raz dievčatko vypočúvalo, ako sa ich macocha zmárniť strojí, vtedy už nebrali na žart,
         hneď za svitu pobrali nôžky na plece a hybaj šli svetom. </p><p>Ako tak idú, bežia ďalej hustými horami, kde nebolo ani neba vídať, počujú raz akôsi
         mrmlanie neďaleko seba. Vtedy sa deti dovedna stúlia od strachu, vzdychnú si, — čakajú, čo
         bude s nimi. Mysleli, že to dáky medveď, — a tu ti počujú vystreliť a zahrmieť: </p><p>„Stoj!“ </p><p>Prestrašené deti ani nevedeli už o sebe, keď k nim prišiel jeden ozrutný zbojník. </p><p>„Aha, potvory, čože sa vy tu pletiete?“ </p><p>Schytí ich za ruky a zavedie na jednu čistinku, kde pri vatre dvanásti hôrni chlapci s
         natiahnutými flintami stáli. Ohlási sa kapitán: </p><p>„Čože nám to tu za pečienku nesieš? Kto ste, čo ste, deti, a čo tu hľadáte?“ </p><p>Ale deti nemohli nič povedať, lebo boli viac na tamtom ako na tomto svete. Len keď začal
         okolo nich tichšie: </p><p>„Nebojte sa, deti, nič sa vám tu nestane. Len hovorte!“ </p><p>Vtedy sa kedys-nekedys ozvali a vyrozprávali mu o svojom celom úteku. </p><p>„Hm, bisťubohu! Keď je tak, z toho chlapčiska by sme mohli dobrého chlapa vychovať a z
         tej dievčice hodnú kuchárku; beztak sa nám práve teraz, keď nám tú starú bosorku ta čerti
         schytili, mrkvu škrabať zíde.“ </p><p>A pozrúc po chlapoch dokola, videl kapitán, že je ani jeden nie proti tomu. Vzal deti za
         ruky a zaviedol do zámku. Tam ich povodil z izby do izby, kde všelijaké krásne zbroje a
         peniaze boli, a hovoril k nim: </p><p>„Teraz tuná budete bývať; to všetko môžete užívať, čo ste videli v týchto jedenástich
         izbách, ako sa vám len páči. Len sa sem — ukazujúc na dvanáste dvere, na ktorých velikánska
         zámka visela — do tejto neopovážte! Bo by vtedy beda bolo s vami!“ </p><p>Keď im to rozpovedal, išiel preč za svojimi kamaráty a deti zostali tu samé a žili si
         ako páni. </p><p>O sedem rokov vyrástol z milého Dražka naozaj pekný chlapík a z dievčaťa hodná a krásna
         kuchárka. Len veru sa tu kapitán zaľúbil do kuchárky a kuchárka doň. Raz sa ho ona
         spytovala, že čo je to v tej dvanástej chyži, že aby jej len povedal, keď ich do nej
         nepustí. Ale sa on len vykrútol, ako vedel, spod tej otázky. </p><p>„Počkaj,“ pomyslí si dievčina, „keď mi ty nepovieš, veď sa ja to ešte sama dozviem.“ </p><p>Nastrojila bračeka, aby dal pozor, kde kapitán kľúč od tej izby poprace, a potom aby
         išiel do nej. Onedlho sa Dražkovi aj pošťastilo to sliedenie. Dopadol on ten kľúč a otvoril
         nim tú dvanástu izbu. Tu vidí v jednom kúte hlavy, v druhom ruky, v treťom nohy, v štvrtom
         drieky ľudské — a naprostriedku krvavý klát a doň zaťatý topor. Prestrašený sa hegne
         naspäť, pleskne dvermi a beží ku svojej sestričke. Príde ku nej, vyrozpráva jej o tých
         hrúzach, čo tam videl: </p><p>„Ach,“ povedá, „sestra, my tu nemôžeme zostať medzi týmito zločinci. To by aj nás,
         trebárs nevinných, tu trest boží zastihnúť musel!“ </p><p>Ale sestrička, buchnutá do kapitána, sa mu nedala prehovoriť. Bo kapitánova láska všetky
         tie zločiny tak krásne pozlátila ako mesiačkovo svetlo okolité čierne chmúry. Ešte ona
         prehovárala brata všelijak, že takto a takto, že teraz kapitána opustiť nemajú, keďže ich
         on vychoval a keď ich tak rád má. Ale jej brat len vše tú nôtu hudre okolo uší. </p><p>Tu jeden raz, ako sa ona s kapitánom kochá, vyrozprávala mu všetko, ako jej brat išiel
         do dvanástej izby a ako ju nahovára k úteku. Tu milý kapitán skočí, akoby ho pichol: </p><p>„Ha,“ povedá, „vy potvory jedny naničhodné, čo ste tu urobili, že i nám o zradu
         chodíte?“ </p><p>Alo milô dievča ho začne ľuľkať: </p><p>„Takto a takto, milý môj, veď ťa ja, hľaďže, rada mám; veď som ti to len za to
         vyrozprávala, žeby ste sa pred tým mojím bratom mali na pozore!“ </p><p>„No, keď je tak,“ povie skrotený trošku, „teda tebe sa nič nestane, ale tvoj brat zhynúť
         musí.“ </p><p>„Keď inak byť nemôže, môj milý,“ povie zaľúbená sestra, „teda ťa len ešte za to prosím,
         žeby aspoň tvoje ruky čisté boli od krve jeho.“ </p><p>„Dobre. No alo teraz musíš takto urobiť“ — a tu jej on potom rozpovedal, ako sa má
         chorou urobiť, ako má brata vypraviť od vlčice mlieko doniesť, skade sa on iste viac
         nevráti. </p><p>Na ráno prišiel verný braček sestre dobrô ráno zavinšovať. Ale ako sa preľakol, keď ju
         videl, že je ešte na posteli. </p><p>„Ach, sestra moja, čože nevstávaš? Či si mi azda chorá?“ </p><p>„Ach, chorá, brat môj, na smrť chorá, a tu sa mi snilo, že ak sa ešte dneska vlčieho
         mlieka nenapijem, nazajtra zomrieť musím.“ </p><p>„Ach, keď je len to, sestra moja, nič sa neboj! To ti ja hneď donesiem.“ </p><p>Vezme flintu a vyberie sa milý braček pre vlčie mlieko. Ide, ide pustou horou, až príde
         k jednej diere, kde sa mu z nej dve vlčie oči zablysnú. On schytí flintu, natiahne a chce
         streliť, a tu štrk, štrk! bo mu flintu bol ten zbojník pohubil. Vtom prerečie vlčica k
         nemu: </p><p>„Nestrieľaj, Dražko, nestrieľaj! Viem, čo si prišiel. Poď a nadoj si mlieka! Ale never
         tvojej sestre, lebo ti tá aj s kapitánom o život chodí. Ale sa nič neboj! Na ti túto
         píšťalku! Kedykoľvek na nej zapískaš, ja ti prídem na pomoc.“ </p><p>„Ach, veru mňa moja sestra rada vidí,“ riekol naradovaný šuhaj a bežal s mliekom, ako
         len vládal. </p><p>Vzala neverná sestra ukrutný liek od brata a vyliala ho ukradomky za posteľ. Večer
         vyrozprávala svojmu milému, že jej brat doniesol mlieka bez ublíženia a že teraz už nezná,
         čo má ďalej s ním začať. </p><p>„Urob sa zasa chorou,“ povedá, „a pošli ho ku medvedici na mlieko, však on viac
         nepríde.“ </p><p>O krátky čas zase nájde brat svoju sestru na smrť chorú. </p><p>„Ach, povedzže, povedz, sestra moja,“ povedá, „čím by sa ti dalo spomôcť?“ </p><p>A tá mu povie takým slabým hlasom, ako čo by naozaj hneď skonať mala: </p><p>„Ach, braček môj drahý, mne sa vidí, že ak mi medveďacie mlieko nespomôže, že mi inšie
         nie na tomto svete!“ </p><p>„No, nič sa neboj, sestra moja, to ti ja donesiem čo ako.“ </p><p>A vybral sa hneď na tú nebezpečnú cestu. Ako tak ide pirťami, zápoľami, prekračuje
         zhnité klady, vidí pred jednou dierou medvedicu rozvalenú, ako nadája mladé. Schytí flintu
         a chce do nej streliť. Ale medvedica hneď naňho zavolá: </p><p>„Nestrieľaj! Viem, čo chceš. Poď, nadoj si mlieka! Ale never tvojej sestre, lebo ťa tá
         len zmárniť hľadí. Ale nič to,“ povedá mu ďalej, „na ti túto píšťalku. Keď bude zle s
         tebou, zapískni na nej a ja ti prídem na pomoc.“ </p><p>„Ach, veru mňa moja sestra rada vidí,“ odpovedal jej šuhaj a bežal uradovaný s mliekom
         domov. </p><p>Sestra neverná zase vzala liek od brata a vyliala pod posteľ. Ako prišiel kapitán,
         povedala mu, že to bolo všetko darmo, že jej brat aj liek doniesol, aj sa mu nič nestalo. </p><p>„Ešte sa,“ povedá, „urob raz chorou a pošli ho mlieka od levice doniesť.“ </p><p>Urobila sa ona zase chorou a bratovi ťažkajúcemu nad ňou povedá: </p><p>„Ach, brat môj dobrý, už ja len musím zomrieť. Lebo to, od čoho myslím, že by som
         ozdravieť mohla, sa dostať nemôže.“ </p><p>„Nuž a čože to má byť?“ spýta sa jej verný braček. </p><p>„Ach,“ povedá, „mne sa prisnilo, že ma len levičie mlieko môže od smrti ratovať.“ </p><p>„No ako bude, tak bude, ja ti ho s pomocou božou doniesť musím.“ </p><p>Pustil sa teda horami, dolami, pustatinami a dlho nič nenašiel. Len už pred samým
         večerom nájde pod jedným stromom levicu s mladým. Hneď si on natiahne flintu, namieri a tu
         štrk! Vtom sa mu ohlási levica: </p><p>„Ale, ale, čo máš strieľať, veď ti flinta zahubená. Poď len sem, viem, čo hľadáš. Nadoj
         si mlieka a never viac tvojej zradnej sestre. Keby ale dakedy tesno bolo s tebou, na, túto
         píšťalku! Len raz zapískni na nej a ja ti prídem na pomoc.“ </p><p>„Ach, veru mňa moja sestra rada vidí,“ povedá prekvapený šuhaj a beží, čo len vládze, s
         liekom ku svojej sestričke. </p><p>Sotva dostala do rúk ten tretí liek, ani ho dobre k ústam nepričkla, už zase šust s ním
         pod posteľ. </p><p>Na druhý deň, kým brat po poľovačke chodil, uzriekla sa neverná sestra s milým
         kapitánom, ako ho z tohto sveta odpravia. Hneď ako on večer dvere otváral, už mu sestra s
         líškavými rečmi išla v ústrety: „Ach, braček môj dobrý, keď si sa mi už toľko po tieto dni
         namordoval pre mňa, teraz, keď mi je už lepšie, pripravila som ti teplú kúpeľ. Viem, že ti
         to dobre padne.“ </p><p>Brat o ničom nič nešípil, povyzliekal sa a vošiel do kade. Tu sestra zase príde k nemu s
         nožnicami: </p><p>„Ach, ukážže, braček môj, ukáž,“ povedá, „nech ti nechty ostrihám.“ </p><p>A on dôverne podal ruky svojej sestre. </p><p>Vtom mu milá sestra ruky poviazala a na zbojníka zavolala. Ten príde s jedným veľkým
         palošom a začne mu šimrinkovať nad hlavou: „Hoj,“ povedá, „ty potvora nevďačná! Tu zhynieš
         teraz, skôr ako by si nás mal zradiť.“ </p><p>„Ach, sestrička moja, preboha ťa prosím, urob mi aspoň to kvôli: Podaj mi tam z tej
         mojej kapsičky tie tri píšťalky, nech si ešte naostatok zapískam!“ </p><p>Sestra sa na bratove slová ani nehla; ale kapitán so smiechom vytiahne píšťalky: </p><p>„Tu si ich máš, len si ešte zapískaj, len! Veď ti to bude ostatné pískanie!“ </p><p>Milý Dražko zapískne raz — dva — tri, tu sa dvere zamknuté otvoria a vlk, medveď a lev
         skočia zrazu na toho kapitána a roztrhnú ho na tri kusy. Potom sa pustia po zámku, celú
         zberbu, čo sa práve bola zo zboja vrátila, poškrtili a do dvanástej chyže na hŕbu
         poznášali. </p><p>Sem doviedol potom brat svoju nevernú sestru: „Tu,“ povedá, „budeš svoje hriechy
         oplakávať, kým všetky tieto mŕtve telá nepoješ.“ </p><p>A zamkol ju dnu. Potom pozamkýnal ten celý zámok, opásal šabličku a vybral sa s tými
         zvermi do šíreho sveta. </p><p>Ako on tak ide, príde raz do jedného mesta, čo bolo samým čiernym súknom obtiahnuté.
         Spýta sa, že prečo je smutnô celô to mesto — a tu mu s plačom ľudia vyrozprávajú, že už
         všetky svoje paničky jednému drakovi podávali a že mu dneska práve ostatnú kráľovu dcéru
         zaniesť majú. </p><p>Šiel on hneď ku kráľovi a povedal mu, že sa on odváži oslobodiť jeho dcéru. </p><p>„Dobre,“ povie mu smutný kráľ na to; „však je už známa odmena: Kto si ju koľvek od draka
         vymôže, toho ženou sa stane. Ale viem, že z toho nič nebude. Jeden môj najprvší víťaz už od
         sedem rokov brúsil na toho draka hroznú svoju šabľu a teraz, keď je treba, skapal!“ </p><p>„Ej,“ povedá Dražko, „len sa vy na mňa a na Boha spoľahnite, dačo nebude dcéra vaša
         oslobodená!“ </p><p>O chvíľu začnú vyzváňať a celô mesto vyprevádza s nariekaním krásnu kráľovskú dcéru, až
         neďaleko jaskyne drakovej. Pred jaskyňou zastal čierny vozík a z neho skočí od boku krásnej
         panny odhodlaný šuhaj a zavolá: </p><p>„Potvora, poď von! Tu ti je kráľova dcéra!“ </p><p>Tu si drak vytiahne ako na hotovo sedem hrozných hláv a šuhaj so svojimi zvermi vtedy
         doňho! — Naraz mu z nich štyri odtrhli. Ale teraz len ešte vyhúkne do nich zo štyroch
         hrdiel jedovatá krv a zo troch gáfľov<sup>[<a name="d56e3222" href="#ftn.d56e3222" class="footnote">14</a>]</sup> dym a plameň. Dcéra kráľova vtedy zavrela oči a oddala sa do ochrany božej. Nič
         nevídať len krv, dym a plameň! </p><p>Po chvíli, ako zodvihla oči, vidí svojho osloboditeľa s krvavým mečom oddychovať nad
         zabitým drakom. — Tu od veľkej radosti naspäť zamdlela. Náš Dražko po skončenej práci
         povyrezúval z obsekaných hláv jazyky, vystrel sa na pažiť a sladko usnul. Aj zmordované
         zvery usnuli s ním. </p><p>Vtom príde potichu ten víťaz, čo za sedem rokov brúsil šabľu a teraz bol skapal, zabije
         spiaceho Dražka, vezme hlavy z draka a poď s omdletou princeznou ku kráľovi, aby žiadal o
         jej ruku. </p><p>Verné zvery, ako sa raz prebudia, vidia svojho pána zabitého. Zaručali bolestným hlasom,
         že sa hory doly ozvali a rozbehli sa vo tri strany lieky hľadať. O krátky čas sa navrátia.
         Vlčica s medveďom doniesli vody a lev jednu zelinku. Keď ho od krve dobre poumýval, priloží
         mu lev odťatú hlavu na väzy a potrie tou zelinkou — a hľa! V tom okamžení skočí šuhaj na
         nohy vyťahujúc sa: </p><p>„Oj, ale som si dobre zdriemol,“ povedá. </p><p>„Pekne by si ty bol spal až do súdneho dňa, keby nie my!“ </p><p>Tu mu zvery vyrozprávali všetko, čo ako sa s ním bolo stalo. </p><p>Potom sa zobral aj so svojimi kamaráty do mesta. Tu ako príde ku bráne, počuje zďaleka
         hudbu v paláci. Spytuje sa, čo sa to tam robí. A tu mu každô s podivením vyrozpráva, že či,
         povedá, nezná, že sa princezná za svojho a celého mesta osloboditeľa vydáva. </p><p>To mu naraz pídilo do nosa, videl, že je zajac v kapuste. Pošle on ta vlčicu s jedným
         lístkom ku mladej neveste. Vlčica premihla ako vietor cez kopy zavýjajúcich psov a
         zostrašených svadobníkov a položila svoju hlavu rovno na lono princezke. Táto ju hneď
         poznala a vzala ukradky ten lístok z pysku. Mladý zať, čo si pyšne na zlatej stoličke
         sedel, zarazil sa na tom. A ona mu pretvárene riekne: </p><p>„Ach, milý môj, vidíš, ako sme zabudli na týchto pomocníkov tvojich. Ak by sa neboli
         sami hlásili, boli by celkom bez svadobného ostali. Teraz im to ale musíme vynahradiť!“ </p><p>A vtom priviazala vlčici hodný batôžtek koláčov na hrdlo. Ako ju Dražko zazrie cez hŕby
         psov sa prebíjať s batôžkom, ani ju nedočká, len: </p><p>„Poďme, poďme do paláca! Všetko je dobre. Princezná nás predsa má v pamäti!“ zavolá na
         svoje zvery. </p><p>Tu príde do paloty svadobnej. Princezka hneď skríkla od radosti a bežala mu v ústrety.
         Zastaví sa na tom celá svadba a mladý zať zbledol na zlatej stolici. Kráľ sa šuhaja hneď
         spýta, čo sem prichádza, a on začne hovoriť: </p><p>„Najjasnejší kráľu! Prišiel som sem pozrieť toho šťastnejšieho odo mňa víťaza, čo draka
         zabil a vašu dcéru a celô mesto oslobodil. Prišiel som sa podívať aj na tie hrozné hlavy z
         draka, čo vám ich doniesol.“ </p><p>Tu mu ich na jeho žiadosť predložia a on ich začne prezerať. </p><p>„Ale milí páni! Či to možná vec, aby hlava bez jazyka bola?“ </p><p>A keď celô zhromaždenie odpovedalo, že to nemôže byť, pootvára všetky hlavy a zadivení
         hostia videli, že všetky boli prázdne. Vtedy vytiahne zo svojej kapsičky sedem dračích
         jazykov. </p><p>„No,“ povedá, „ktože teraz mohol draka zabiť? Či ten, čo hlavy, či ten, čo jazyky
         doniesol?“ </p><p>Mladý zať zaraz padol zo zlatej stoličky omdletý na zem. Kráľ s celým húfom sa tohto
         opravdivého víťaza spytuje, ako je to, čo je to a on a princezka všetko vyrozprávajú, čo
         ten kujon bol a ním urobil; a zas ako princezku chcel zmárniť, ak nebude svedčiť, že on
         toho draka zabil. Tu celá svadba chytila poháriky a: </p><p>„Nech žije Dražko, náš spravodlivý osloboditeľ!“ zavolali, že sa celý palác zatriasol. </p><p>Kráľ princezkinu peknú ruku oddal do Dražkovej ruky a toho zločinca kázal vyviesť na
         dvor, kde mu tou ostrou šabľou, čo si ju za sedem rokov ostril, hlavu odťali. </p><p>Po svadbe dosť zdržiaval kráľ u seba svojho hodného zaťa. Ale sa on len vybral aj so
         ženou do svojho pustého zámku. Príde ta a pootvára brány i pusté chyže. Odomkne zahrdzavený
         zámok aj na tej dvanástej. Tu vidí svoju sestru v jednom kútiku, ako práve ostatnú kosť z
         tých mŕtvych tiel obciciava. </p><p>To ho prejalo veľmi, zmiloval sa nad ňou, pustil ju von a dovolil jej, aby tu s nimi
         vedno bývala. Tu žili spolu dôverne za drahný čas. Sestra sa takou úprimnou, vernou zdala
         byť, ako čoby sa nič nebolo prihodilo. Ale to len naoko, bo v srdci na brata pomstu varila
         a umienila si, že ho zmárni. </p><p>Raz, ako mu posteľ poprávala, položí mu ten koštiaľ, čo už k ostatku v tej dvanástej
         izbe na tak ostro bola scicala ako ražeň, pod plachtu, žeby sa naň, keď ľahne, prepichol.
         Milý brat o ničom nevedel. Večer, ako si do postele ľahol, tak ho ráno princezná
         prepichnutého našla. Neborká od strachu skríkla a zamdlela. Na to pribehnú verné zvery i s
         falošnou sestrou. Obzerajú svojho pána, prevracajú z boka na bok, až zočia ten koštiaľ z
         boka trčať. </p><p>Hneď mu ho lev vytrhne a začnú ho trieť oživujúcou zelinkou, kým len neožil. Potom sa
         Dražko spytoval, čo sa to s ním bolo stalo a zvery ukázali na koštiaľ. A ani nečakali na
         odpoveď, len tú jeho nevernú sestru na márne kusy roztrhali. </p><p>Dražko potom po smrti svojho svokra<sup>[<a name="d56e3278" href="#ftn.d56e3278" class="footnote">15</a>]</sup> šiel i s princezkou ta do toho mesta, odkiaľ ona bola, a kráľovali dlho — a
         ešte dosial kráľujú, ak nepomreli. </p><p> </p><div class="footnotes"><br><hr align="left"><div class="footnote"><p><sup>[<a name="ftn.d56e3222" href="#d56e3222" class="para">14</a>] </sup>roztvorených pyskov</p></div><div class="footnote"><p><sup>[<a name="ftn.d56e3278" href="#d56e3278" class="para">15</a>] </sup>tesťa</p></div></div></div><div class="chapter" lang="sk"><div class="titlepage"><div><div><h2 class="title"><a name="d56e3284"></a>O Mechúrikovi</h2></div></div><div></div></div><p> </p><p>
         <span class="emphasis"><em>Poviestku túto žartovnú podal a rozpráva J. Botto tak, ako na Rimavskej doline
            hovoria.</em></span>
      </p><p> </p><p>No tak počujte! Bou vám edon raz edon mechúrik a tot sa vybrau do sveta. Ako tak ide po
         kuse, nechutne, zívajúci tým svetom, sám ako palec, sretne sa ta s ednou slámkou. </p><p>„Pamodaj šťastie, mechúrik!“ </p><p>„Pamodaj aj tebe, slámka! Kdeže ideš, kde?“ </p><p>„Tuž ľa, idem dade svetom.“ </p><p>„No, kod te svetom ideš, tak poď so mnou, ved aj jej<sup>[<a name="d56e3306" href="#ftn.d56e3306" class="footnote">16</a>]</sup> ta idem, pôjdeme vedno.“ </p><p>Tak sa pohou milý párik vo meno božie zas ďalej. Veselo im to už dvom bolo; čo krok, to
         smiech robeli celou cestou. Mechúrik hrdý sa len tak vantoleu<sup>[<a name="d56e3312" href="#ftn.d56e3312" class="footnote">17</a>]</sup> cez mestá a dedine a slámka išla ako na strunách a na všetkie strane sa
         klaňala. Mechúrik sa smieu na nej a ona zas na nem. Ako tak prešli hodný kus sveta, tu sa
         zas sretnú s ednym uhlíkom. </p><p>„Pamodaj šťastie, dobrí lidie!“ </p><p>„Pamodaj, pamodaj! Deže ideš, de?“ </p><p>„Tuž ver vám jej idem svetom.“ </p><p>„Tak sem ruku, kamarát, poď aj te s nami, ved aj me ta idemo.“ </p><p>A uhlík hneď hotový, dau sa im do kamarátstva. </p><p>Tak idú oni všetci trej pekne-krásne tym svetom. Išlo im to za edon čas ako po masle,
         kým za hradskou išli. Iba edon raz prídu k ednej veľkej vode. Tu už bola hned galiba
         hotová. Boli be radi na druhú stranu. Mechúrik so slámkou be bou len prešou, preplovau. Ale
         neborák uhlík! Tomu bolo tesno; lebo vedeu, ak ide čez tú vodu, že sa naraz tam zatopí.
         Začau on lamentácie spievati, proseu tých dvoch: </p><p>„Takto a takto, kamaráti moji, ved ma len dáko prepravte!“ </p><p>Mechúrik nič, ani nepočúvau, len si hrdo preplávau ako kačica na druhý breh. Ale slamka
         sa zmilovala nad nim, zvela<sup>[<a name="d56e3333" href="#ftn.d56e3333" class="footnote">18</a>]</sup> ho na chrbiet a pustila sa s nim na vodu. Pluje, podhŕna sa s nim horko-ťažko,
         len ako tu prídu na posried vode, milá slamka prehorí a uhlík cup do vode, hned sa tam
         zatopeu! To vidí mechúrik na brehu, tak sa na tom rozrehotau, že sa naraz tam od smiechu
         rozpukou! </p><p> </p><div class="footnotes"><br><hr align="left"><div class="footnote"><p><sup>[<a name="ftn.d56e3306" href="#d56e3306" class="para">16</a>] </sup>ja</p></div><div class="footnote"><p><sup>[<a name="ftn.d56e3312" href="#d56e3312" class="para">17</a>] </sup>z boka na bok valil</p></div><div class="footnote"><p><sup>[<a name="ftn.d56e3333" href="#d56e3333" class="para">18</a>] </sup>vzala</p></div></div></div><div class="chapter" lang="sk"><div class="titlepage"><div><div><h2 class="title"><a name="d56e3339"></a>Kozičky</h2></div></div><div></div></div><p> </p><p>
         <span class="emphasis"><em>Podali: Ľudovít Gál a Pavol Dobšinský z Gemera; rozpráva Janko Botto.</em></span>
      </p><p> </p><p>Počujte, deti, počujte, poviem vám jednu rozprávku! </p><p>V jednej hore, v jednom domčeku bývala raz jedna koza so svojimi mladými. Starala sa ona
         o svoje mladé ako každá mať. Nedala im ani von vychodiť, bála sa, že by ich tam dakde vlk
         zjedol. Keď von vyšla dačo doniesť, dobre ich dnu pozatvárala, aby ani vietor k nim prísť
         nemohol. V tej istej hôrke býval aj jeden vlk pľuhavý. Ten si na ne vše zuby ostril, ale to
         všetko dosiaľ nadarmo. </p><p>Jeden raz sa matka vyberá od nich a povedá im: </p><p>„Deti moje, deti, tu vás zase za jeden čas zamknem. Neotvárajteže nikomu, len keď sa vám
         ja ohlásim takto: Kozičky, kozičky, otvorte mi dvierka! Nesiem vám na rožkoch sienka, v
         pyšteku vodičky a v cecíčkoch mliečka! Vtedy mi otvorte!“ </p><p>A s tým odišla. </p><p>Vlk to pod oblôčkom všetko vypočúval, a keď už mať bola preč, začal na dvere klopať: </p><p>„Kozičky, kozičky, otvorte mi dvierka! Nesiem vám na rožkoch sienka, v pyšteku vodičky a
         v cecíčkoch mliečka!“ </p><p>Kozičky počúvajú. </p><p>„Ej,“ povedá, „to je nie naša mamička, lebo naša mamička tenšie spieva. Choďže ho preč,
         skiaď si prišiel; my ti neotvoríme.“ </p><p>Vlk odišiel od jedu zavýjajúci: </p><p>„Počkajte len, počkajte, veď vy mne hneď otvoríte.“ </p><p>Bežal on rovno k jednému kováčovi. </p><p>„Počuješ ty, či by si mi nevedel moje hrdlo na tenšie spraviť, dobre by som ti
         zaplatil?“ </p><p>„Ej, prečo nie,“ povie kováč, „len ho sem na nákovadlo.“ </p><p>Tu si vlk priloží a dvaja mu začnú naň mlátiť, kým len takým tenkým hlasom nezačal
         kričať ako cap, keď ho za živa derú. </p><p>„Dosť, dosť, už bude dosť tenkô!“ </p><p>Milý vlk, takto vymuštrovaný, si ostril zuby ako na istô. Išiel ku tým kozičkám a klopal
         na dvere: </p><p>„Kozičky, kozičky, otvorte mi dvierka! Nesiem vám na rožkoch sienka, v pyšteku vodičky a
         v cecíčkoch mliečka!“ </p><p>Ale kozičky mu zas len odpovedia: </p><p>„Ej, choďže ho preč, ty si nie naša mamička, lebo naša mamička ešte tenšie spieva.“ </p><p>Vlka malo roztrhnúť od jedu, keď si musel prázdne pysky oblizovať. Šiel on zase k tomu
         kováčovi, že by mu hrdlo ešte na tenšie skoval. Dvaja mu zase zo dvoch strán naň mlatky
         mlátili, kým takým hlasom ako koza nepišťal: </p><p>„No,“ povedá, „prestaňte, dobre je už!“ </p><p>Zaplatil kováčovi a vybral sa ku kozičkám. Príde predo dvere, zaklepe a zavolá: </p><p>„Kozičky, kozičky, otvorte mi dvierka! Nesiem vám na rožkoch sienka, v pyšteku vodičky a
         v cecíčkoch mliečka!“ </p><p>Tu sa milé kozičky nazdali, že to ich vlastná matka, otvorili, vlk — ham, naraz schytí
         jedno, druhô a zje. To tretie, ako vidí, čo sa robí, hybaj do pece! Ta vlk nemohol, lebo sa
         nespratal za ním. </p><p>Po nečase, keď už vlk, pánbohvie, kde bol, príde mať a vidí dvere pootvárané, krvi plno
         a deti nikde! Naraz zdúpnela tam od strachu a dala sa do nariekania: </p><p>„Ach, deti moje, deti, čože ste ma nepočúvali, čože si ja už teraz bez vás počnem!“ </p><p>Vtom sa vytiahne to tretie kozíča z pece — triaslo sa ešte i teraz ako prút — a
         vyrozprávalo svojej matičke s plačom, ako sa to všetko s nimi zviedlo. Matka, keď videla,
         že ešte aspoň jedno dieťa má, trochu sa uspokojila. </p><p>A tak sa potom len s tým jedným tešievala, a teší sa až dosiaľ, ak nezomrela.<sup>[<a name="d56e3411" href="#ftn.d56e3411" class="footnote">19</a>]</sup>
      </p><p> </p><div class="footnotes"><br><hr align="left"><div class="footnote"><p><sup>[<a name="ftn.d56e3411" href="#d56e3411" class="para">19</a>] </sup>Podľa druhého rozprávania dal si vlk u kováča zakaždým až do tretice píšťalku
               kovať a na tej potom kozičkám pod oblôčkom spieval: „Kozíčky, kozíčky, otvortežé mi,
               nesiem vám na rožkoch sénca, v pyšťoku vodíčky a v cicíčkoch mliéčka!“</p></div></div></div><div class="chapter" lang="sk"><div class="titlepage"><div><div><h2 class="title"><a name="d56e3418"></a>Mať a macocha alebo zlatá páva</h2></div></div><div></div></div><p> </p><p>
         <span class="emphasis"><em>Podali: Ľudovít Reuss, Janko Rimavský a Pavol Dobšinský z Gemerskej; rozpráva
            Janko Botto</em></span>
      </p><p> </p><p>Bol raz jeden kráľ a ten mal troch synov a tak sa v nich tešil, že by ich nebol dal ani
         za celý svet. Tešil sa v nich ich dobrý otec, tešil, ale ich dobrá mati nemohla sa v nich
         dlho tešiť. Neborká, raz padne do choroby a cíti, že sa s nimi rozlúčiť musí. Ako raz
         všetci traja okolo jej smrteľnej postele smutne stoja, zodvihne ešte raz hlavu a hovorí: </p><p>„Deti moje, deti, akože vás tu zanechať na tomto svete, ako sa s vami rozlúčiť! Ale nie,
         nermúťte sa, ja na vás ani po smrti nezabudnem. Teraz, deti moje, nate tieto tri oriešky,
         zahrabte si ich každý večer do popola, ony vám budú na dobrej pomoci.“ </p><p>A ako to povie, dušu vypustí. Zaplakali traja synovia, zaplakal aj muž a zaplakala aj
         celá krajina za dobrou kráľovnou! </p><p>Ale viete, všetko na svete len do času. Kráľ po roku zhodil smútok a oženil sa. Dostal
         on driečnu ženu, ale siroty nedostali matku, len macochu — a aj o tej sa vravelo, že je
         striga. A vskutku to nebola len macocha, ale aj striga. Lebo ju nič tak nezlobilo, ako keď
         sa na týchto troch hodných kráľovičov dívať mala. </p><p>„Počkaj,“ pomyslela si, „však vy tu nebudete dlho kašu dúchať!“ </p><p>Raz večer, ako dolu políhali, milá macocha chodí, obšmieta sa okolo chyže, kde tí traja
         kráľoviči spali, načúva, klope na dvere: </p><p>„Či spíte? Či čujete, vy mladí kráľoviči!“ </p><p>Tí, pravda, dobre už spali, ale tie tri oriešky, čo si ich boli do popola zahrabali, tak
         ako im to mať bola naručila, odpovedia: </p><p>„Nespíme, my čujeme, hádky sebe zahádame!“ </p><p>A striga s dlhým nosom odišla. </p><p>Na druhú noc príde zase striga s jedným veľkým nožom. Načúva pri dverách, a tam ticho
         ako v hrobe. </p><p>„No, tí iste už spia,“ pomyslela si, ale predsa pre lepšiu istotu zabúcha: </p><p>„Či spíte, či čujete, vy mladí kráľoviči!“ </p><p>A tu sa jej orechy ozvali: </p><p>„Nespíme, my čujeme, hádky sebe zahádame!“ </p><p>„Ale kýže toto parom zamrmlal, tu musí dačo inšie byť vo veci,“ hútala stará. </p><p>Na druhý deň zatým, keď kráľovičovia boli preč z chyže, ona sa vkradla dnu, všetko všade
         poprevracala, aj len v peci, ale kde nič, tu nič, len ako sa z pece von ťahá, tu jej dačo
         udrelo do nosa, — ňuchá, ňuchá. </p><p>„Aha,“ povedá, „to tu bude iste dáky čert v tom popole, ale počkaj, však ho ja vykúrim!“ </p><p>Na tretí večer dala tak zakúriť do pece, že dobre všetky myši z domu nevyplašila, a milé
         oriešky sa piekli a horeli. Príde ku dverám, počúva, ale tam už nič nepočuť. Zaklope: </p><p>„Či spíte, či čujete, vy mladí kráľoviči!“ </p><p>„Nespíme, my čujeme, hádky sebe zahádame!“ ohlási sa jej potichu jeden z tých troch
         orieškov, čo ešte nebol celkom stletý. </p><p>Dobre strigu hneď čert tam nevzal od zlosti. Odišla sebe pod nos homrajúc: </p><p>„No, však vy už hneď budete boží, len kým si tento nôž nabrúsim.“ </p><p>O chvíľku príde zase s nabrúseným nožom, načúva, klope, volá, ale sa nik neozýva. Vtedy
         potíšku otvorí dvere, pritiahne sa k posteli a šmyk jeden za druhým všetkým trom hlavy
         odrezala a tie mŕtve telá zavliekla do tej poslednej chyže, kde kráľ len raz do roka
         chodieval. </p><p>Bolo na ráno potom hľadania, behania po zámku, na všetky strany a nik neznal,
         nevyzvedel, kde sa kráľovičovia podeli. Kráľ chudák si nevedel od žiaľu rady. </p><p>Po nečase, raz ako práve tá striga kráľovu chyžu vymetá, priletí na okno jedna páva a
         začne sa dnu dobíjať. </p><p>„Aha, ty pľuha škrekľavá, či ho ideš!“ kričí na ňu a vybíja ju metlou. Ale kráľ jej
         povie: </p><p>„Ach, nevybíjaj, nie, to peknô stvorenie; radšej ju dnu pusť, že sa aspoň s ňou
         poteším,“ — a otvorí jej okno. </p><p>Tá milá páva príde k nemu, do ruky mu vloží z pyšteka jednu zelinku a začne spievať: </p><p> </p><p>
         <div class="literallayout"><p><span style="white-space: pre;">
<span class="emphasis"><em>Sadla páva vedľa pána,</em></span>
<span class="emphasis"><em>doniesla mu tri noviny —</em></span>
<span class="emphasis"><em>zarezanie jeho syny.</em></span>
<span class="emphasis"><em>Ležia, ležia v tej palote,</em></span>
<span class="emphasis"><em>kde on chodí len raz v roce;</em></span>
<span class="emphasis"><em>doniesla mu takej masti,</em></span>
<span class="emphasis"><em>čo zahojí jejich kosti!</em></span>
</span></p></div>
      </p><p> </p><p>To zaspievala a odletela. </p><p>Kráľ zadivený pozeral za ňou v myšlienkach; prišlo mu na um, že to iste nebola páva ako
         páva, ale že to musela byť jeho nebohá žena. Bežal hneď na to do tej ostatnej chyže, kde
         vskutku svojich troch synov zarezaných našiel. Potrie im hrdlá tou zelinkou a traja synovia
         — ešte raz hodnejší — skočia na nohy. </p><p>„No, to je dobre, ale teraz beda tomu, kto to spravil!“ </p><p>Hneď sa to ale vyzvedelo, že veru to druhý nemohol urobiť, ako sama kráľovná; lebo že
         len tá mala kľúče slobodné. A tu hneď kráľ rozhnevaný kráľovnú dá chytiť a zavolá na
         sluhov: </p><p>„Vyveďte na dvor štyri najdivšie kone, priviažte im túto potvoru na chvosty, nech ju v
         štyri strany sveta roznesú!“ </p><p>Ako riekol, tak sa stalo. Štyri kone vyviedli, priviazali im kráľovnú o chvosty,
         pošibali a z milej strigy ani len franforce nezostali. </p><p>Od toho času sa kráľ už viac neženil, len sa so svojimi troma synmi tešil a kráľoval,
         kráľoval, až kým nezomrel. </p><p> </p></div><div class="chapter" lang="sk"><div class="titlepage"><div><div><h2 class="title"><a name="d56e3538"></a>Rovnopekný pár</h2></div></div><div></div></div><p> </p><p>
         <span class="emphasis"><em>Podal a rozpráva A. H. Škultéty z Malohontu</em></span>
      </p><p> </p><p>Stalo sa. Keď sa nestalo, už sa ani nestane, lebo sa už prestali robiť divy, aké sa za
         blahoslavenej pamäti Kaukoňkráľa robili. </p><p>Bol raz jeden kráľ a jedna kráľovná a tí mali bohatstva toľko, že sa im žiaden druhý
         kráľ na svete nemohol rovnať. Ale to všetko bohatstvo neveľa ich tešilo, ba čo viac z roka
         na rok boli smutnejší, lebo nemali žiadneho potomka. </p><p>„Ach, komuže my, komu po smrti našej toto kráľovstvo a všetky naše poklady zanecháme!“
         horekovala kráľovná. „Ktovie, do akých sa to planých rúk dostane a potom príde všetko na
         skazu!“ </p><p>Aj kráľovi tie isté myšlienky nedali pokoja, ale len predsa tešil kráľovnú: </p><p>„Ej, netrápže sa, duša moja, netráp, ešte všetko dobre môže byť, ešte aj nás Pán Boh
         môže požehnať.“ </p><p>A Pán Boh ich naozaj požehnal, lebo o rok porodila kráľovná krásneho syna. Tu bola
         radosť neslýchaná! Na všetky strany bežali poslovia zvolávať panstvo z celej krajiny.
         Hostina trvala za celé tri týždne a hudba vyhrávala deň i noc. Lebo by to kráľ nebol dal za
         celý svet,že sa mu jeho najväčšia žiadosť vyplnila. </p><p>Kráľovskí rodičia sa tešili vo svojom synovi, až z neho vyrástol hodný chlap. Tu otec aj
         matka počnú ho nahovárať, aby sa oženil. </p><p>„Urobže nám,“ vraj, „syn môj, tú radosť, aby sme sa ešte na tvojej svadbe na naše staré
         dni hodne poveseliť mohli!“ </p><p>Radili mu hneď túto,hneď tamtú princezku, jednu od druhej krajšiu,aby si vybral po vôli.
         Ale jemu sa ani jedna nepáčila, a keď mu len predsa pokoja nedali, napokon im povedal, že
         sa on veru nebude ženiť. To sa kráľovi veľmi nespáčilo. </p><p>„Akože by to,“ vraj, „bolo, keby si sa neoženil?“ </p><p>Tu by po jeho smrti krajina zase len bez dediča ostala. </p><p>I veru zase ho len prehovárali a všakovak zaobchádzali. Aj to nestálo nič. </p><p>Tu keď videl kráľ, že už po dobrote nikde s ním nezájdu, natiahol struny a začal milého
         syna tuhšie obracať. Ale všetko darmo. </p><p>Naostatok sa kráľ tak rozhneval, že ho dal do jednej izby zatvoriť, kde doteraz ešte
         nikto nebýval, a postavil k nemu na vartu jedného sluhu. </p><p>Predo dvermi, tam, kde princa zatvorili, bola hlbočizná studňa, v tej studni bývala
         jedna striga. Okolo polnoci, keď už v zámku všetko spalo, vytiahla sa von a tu sa jej
         svetlo cez kľúčovú dierku zablysne. Lebo pri princovi, aj keď zaspal, musela svieca horieť.
         Strige to divno bolo: </p><p>„Čože sa to,“ vraj, „v tejto izbe svieti? Musím ja to vidieť.“ </p><p>Pokukne kľúčovou dierkou a zazrie princa na posteli. Hneď sa spravila na mušku, vletela
         dnu a dívala sa na neho, dívala, i pokrúcala hlavou: </p><p>„Akýže si mi ho,“ vraj, „krásny!“ </p><p>Keď sa už do sýtosti nadívala, vyletela zase von a išla po svete blúdiť. </p><p>Ako tak hore-dolu blúdi, stretne sa s jedným vysokým chudým chlapom, a to bol tiež
         strigôň. Hneď sa vám oni poznali. </p><p>„Skadeže, vraj, ideš?“ spýta sa jej strigôň. </p><p>„Od môjho krásneho princa,“ odpovie mu striga. „A ty že odkiaľ?“ </p><p>„Od mojej krásnej princezky!“ </p><p>„Od tvojej krásnej princezky?“ </p><p>„Od mojej krásnej princezky. A aby si vedela, že nad tú niet krajšej na svete.“ </p><p>„Dajže si pokoj,“ povie na to striga, „môj princ je sto ráz krajší, a keď neveríš, bež,
         dones tú tvoju princezku; potom sa nahľadíš.“ </p><p>Ako strela vychytil sa strigôň a o chvíľku doletel aj s princezkou. Dobre. Milú
         princezku zanesú do princovej izby a položia ju do postele k nemu. Tu sa počnú zase
         škriepiť: </p><p>„Princ je krajší!“ </p><p>„Princezka je krajšia!“ </p><p>A tak za chvíľu trvalo. Naveľa už strigu namrzelo: </p><p>„No, čakaj,“ povedá, „hneď ja urobím hádke koniec.“ </p><p>A vtom dupla nohou, len sa tak celá izba striasla. Tu sa naprostred izby jazerná
         priepasť otvorí a najvyšší sudca z pekla postaví sa pred nimi: </p><p>„No, čo chcete?“ povedá; „čo mi zase nedáte pokoja?“ </p><p>„Nehnevajže sa, nehnevaj,“ krotila ho striga, „len sme sa tu trochu poharkali, že kto je
         z týchto dvoch krajší? Ja hovorím, že princ, a tento zase, že princezka. Čože ty na to
         povieš?“ </p><p>„To sa ukáže hneď,“ zadudral sudca z pekla, „uvidíme, ako sa jedno k druhému budú mať.“ </p><p>Tu sa všetci traja premenili na mušky a sudca z pekla brnkol popod nos princovi, že sa
         hneď prebudil. Ako zazrel pri sebe princezku, začudoval sa veľmi a vlastným očiam neveril,
         lebo sa mu zdalo, že sa mu to len sníva. Ale keď sa lepšie rozhľadel, videl, že predsa len
         nespí. Tu začal horekovať na svojich rodičov: </p><p>„Čože si,“ vraj, „oni myslia? Prečože mi ju neukázali vo dne?“ </p><p>I díva sa na ňu, díva a čím viac sa díva, tým väčšmi sa mu páči. </p><p>„Ej, keby mi,“ vraj, „túto boli ukázali, ani slova by som nebol riekol. Akáže si mi
         krásna, akáže si mi utešená!“ </p><p>Medzi takou rečou premenil svoj prsteň s princezkiným. Tu zbrnkla zase mucha: Princ
         usnul a teraz princezku zobudili. I tá, keď princa pri sebe zazrela, sprvu sa začudovala
         veľmi a potom si ťažkala na rodičov, že prečo jej ho neukázali vo dne? Díva sa na neho,
         díva, a čím viacej sa díva, tým väčšmi sa jej páči. </p><p>„Ej, keby mi,“ vraj, „tohoto boli ukázali, ani slova by som nebola riekla. Akýže si mi
         krásny. Akýže si mi utešený!“ </p><p>Na to chcela svoj prsteň s princovym prečarať, ale tu vidí, že je už premenený. </p><p>Vtom zbrnkla mucha a princezka zaspala. Muchy sa premenili zase, ako boli skorej. </p><p>Teraz sudca z pekla taký súd vyniesol, že sú rovní v kráse. S tým sa prepadol a strigôň
         zaletel s princezkou, odkiaľ ju bol doniesol. </p><p>Striga sa spustila do svojej studne. </p><p>Ráno, akonáhle sa princ prebudil, hneď sa spytoval sluhu, čo je to za jedna, ktorá tej
         noci pri ňom spala? Neborák sluha, ktorý o ničom nevedel, čo sa robilo, lebo spal ako
         zarezaný, — všakovak sa sprvu vyhováral a napokon zo žartu povie, že sa mu to azda len tak
         snívalo. </p><p>Ale princ sa na to nahneval veľmi, schytil sluhu a chcel ho do tej studne predo dvermi
         hodiť. Len horko-ťažko sa mu vydriapal z rúk a celý prestráchaný bežal ku kráľovskému
         komorníkovi, že vraj mladý princ nemusel dobre s rozumom pochodiť, že sa ho za dáku paničku
         dovedoval, čo pri ňom v noci spala, a že keď mu nič o nej povedať neznal, že ho do studne
         chcel hodiť. </p><p>Komorník nebral vec na žart. Naskutku šiel ku princovi. </p><p>„Dobrô ráno! Akože ste spali?“ </p><p>Ale namrzený princ mu odsekol: </p><p>„Čo sa to máš spytovať? Radšej mi povedz, čo to za jedna, ktorá tej noci pri mne spala?“ </p><p>„Ja,“ vraj, „o žiadnej nič neviem,“ vyhováral sa zadivený komorník. </p><p>A keď sa ho princ len mocne pätil, aby povedal, lebo ak nie, že zle bude, tu aj on počal
         myslieť, že sa veru princ z rozumu musel pohnúť, — a ponáhľal sa ku samému kráľovi. </p><p>Keď kráľ počul, čo sa s princom stalo, predesil sa veľmi a zalomil rukami: </p><p>„Bože môj, Bože! Čoho som sa na moje staré dni dožil. To ma už musí do hrobu priviesť!
         Ach, keby som len nebol tak tvrdo s ním zachodil! Keby som ho len nebol do tej izby
         zatvoril!“ </p><p>Tak bedákajúci prišiel k synovi. </p><p>„Akože sa,“ vraj, „syn môj drahý, máš? Čože sa ti stalo?“ </p><p>„Veď vy dobre viete, čo sa mi stalo,“ odpovedal princ. „Ale, otec môj, to by som sa
         predsa nebol ponazdal, že so mnou také žarty budete vystrájať.“ </p><p>Darmo sa kráľ tak i tak vyhováral, že on o ničom nevie, princ sa nedal upokojiť a len
         vtedy uveril, keď mu otec na kráľovskej korune prísahu zložil. </p><p>Ako sa to stalo, princ naskutku ochorel a uľahol. </p><p>Tá princezka, ktorá v noci pri princovi bola, bolo tiež tak vyžiadanô jedinkô dieťa
         bohatých kráľovských rodičov. Keď už dorástla na vydaj, pýtali ju na všetky strany bohatí
         princovia, ale sa jej ani jeden nepáčil. </p><p>Naveľa sa otec pohneval a dal ju tiež do samotnej izby s jednou starou slúžkou zatvoriť. </p><p>Po tej noci, akonáhle sa prebudila, hneď sa spytovala za toho princa. Tu keď jej o ňom
         nikto nič nevedel povedať a napokon sám otec na kráľovskej korune prísahu zložil, aj ona
         naskutku ochorela a obľahla. </p><p>Kráľ s kráľovnou, v strachu veľkom za princezku, dali hneď zavolať doktorov a každý
         radil, čo vedel. Ale to všetko nič nespomáhalo a princezke bolo zo dňa na deň horšie. </p><p>Na šťastie tá stará slúžka mala jedného syna vojaka. Ten sa chytil rozumu a prosil
         kráľa, aby ho prepustil, že vraj on, čo hneď na kraj sveta pôjde, musí vynájsť takého
         doktora, ktorý princezku vylieči. Dobre. Hneď na druhý deň vybral sa na cestu. </p><p>Už sedemdesiat šesť krajín prešiel — a ešte po vôli doktora nenašiel. Tu v sedemdesiatej
         siedmej príde do toho mesta, kde ten chorý princ ležal. </p><p>„Čo tu,“ vraj, „za novina?“ spytuje sa ľudí. </p><p>„Smutná novina!“ dostal odpoveď, „kráľov syn je na úmor chorý.“ </p><p>I vyrozprávali mu celú vec. On naradovaný pobral sa hneď do kráľovského zámku a ohlásil
         sa, že je on taký a taký zo sedemdesiatej siedmej krajiny doktor a sľuboval, že princa
         vylieči. </p><p>„Daj si pokoj,“ povedal mu kráľ; „dosť tu bolo už doktorov a žiaden nemohol spomôcť.“ </p><p>Naveľa mu ale predsa len dovolil, aby proboval šťastie. </p><p>„No, dobre,“ vraj, „len sa teraz odstúpte málo a nechajte ma samého s chorým!“ </p><p>Všetci odišli z izby a on sa posadil k posteli princovej. Tu začal rozprávať o tej
         princezke, a čo len vedel, vyrozprával všetko. </p><p>Ako to princ vypočúval, nebolo mu treba inšieho lieku, naskutku zmocnel tak, že mohol
         sedieť. Vtom sa kráľ s kráľovnou vráti a tu vidia, že im syn už sedí. Od veľkej radosti
         plakali ako deti. O týždeň bol princ chlap celkom na mieste. </p><p>Tu povie doktor princovi, že je už čas, aby sa na cestu dali, lebo že by medzitým
         princezka od veľkého žiaľu ľahko aj zomrieť mohla. A hneď sa medzi sebou uradili, čo a ako
         spravia? </p><p>Prichystali si oni ukradomky po páre šiat a pýtali sa od kráľa na poľovačku. Potom dali
         osedlať kone; vzali so sebou jedného sluhu, a šli do najbližšej hory. Keď už hodne hlboko
         zašli, skočili dolu a kone priviazali o strom. Tu sa princ obráti k sluhovi a povie mu, aby
         šiel nazbierať suchého dreva, že si budú oheň klásť. </p><p>Ako sluha odišiel, rozsekali jeho koňa, chytro preobliekli šaty a tie, v ktorých z domu
         vyšli, pofŕkali krvou. Posadali zase na kone a cválali ďalej. Tu príde sluha s drevom, vidí
         rozvláčeného koňa a zakrvavené šaty. Zdesil sa prenáramne, lebo sa nazdal, že ich divá zver
         roztrhala. I bál sa vrátiť domov a len sa hore-dolu potĺkal. </p><p>Príde poludnie, princa s doktorom doma čakajú. Príde i večer — tu ešte nič. Kráľ s
         kráľovnou prestráchaní, celú noc nemohli oči zažmúriť, a ledvaže sa brieždiť počalo, hneď
         vyslali dvanástich chlapov, aby šli princa hľadať. Chlapi sa vrátili skoro a vyrozprávali,
         čo videli a čo našli. Tu bol plač a smútok v celom kráľovskom meste. </p><p>Ale princ s doktorom leteli deň i noc, až prišli do zámku, kde chorá princezka ležala.
         Vojak šiel popredku do izby sám. Tu princezka na posteli, viacej už mŕtva ako živá a kráľ s
         kráľovnou plačú, nariekajú nad ňou. </p><p>„No, nič vraj, neplačte,“ ohlásil vojak, „už som našiel doktora, ten ju istotne
         vylieči.“ </p><p>„A kdeže je? Čo si ho hneď nedoviedol?“ kráľ s kráľovnou razom sa spytujú. </p><p>„Tu je, nebojte sa,“ povie na to vojak; „ale vás prosí, aby ste sa trochu odstúpili,
         lebo že vraj musí skorej samotný s princezkou hovoriť.“ </p><p>Kráľ s kráľovnou sa odstúpili do bočnej izby a vojak zavolal princa. </p><p>Ako princ dnu vkročil, princezka ho naskutku poznala, vystrela proti nemu ruky a
         preriekla slabým hlasom: </p><p>„To je on! To je on! Ach, vitaj, vitaj! Dobre, že si prišiel. O hodinu bolo by už
         pozde!“ </p><p>Ej, bol to za doktor! Chorá pri ňom okrievala na vidomoči, a keď sa rodičia vrátili,
         nevedeli od radosti, čo robiť, že ich dcéra za tak malú chvíľku k sebe prišla. </p><p>Princ sedel jednostajne pri svojej milej, ale sa rodičom do známosti nedal, a aj
         princezke povedal, aby bola ticho. Len keď už celkom ozdravela, vyjavila svojim rodičom, že
         je to on, po ktorom sa dovedovala, — a on sa im predstavil ako kráľovský syn. O krátky čas
         bola svadba rovnopeknému páriku! </p><p>A keď sa tu dakoľko pobavili, vybrali sa všetci, starí i mladí, k princovým rodičom,
         ktorí ho dosiaľ ako mŕtveho oplakávali. No, a tu len ešte potom bolo radosti, vítania,
         objímania, hostiny, hudba, tanec, a čo len všetko nie! </p><p>Po smrti starých kráľov pripadli obe krajiny na mladého princa. </p><p>Na vŕbe zvonec, rozprávke konec. </p><p> </p></div><div class="chapter" lang="sk"><div class="titlepage"><div><div><h2 class="title"><a name="d56e3741"></a>Hrdá panička</h2></div></div><div></div></div><p> </p><p>
         <span class="emphasis"><em>Podali: Ľud. Reuss z Gemera a Ondrej Srenka z Liptova; rozpráva A. H.
            Škultéty.</em></span>
      </p><p> </p><p>Bolo, bolo, ale neviem kedy. Stará Ťapa o tom znala. Ale keď som sa jej spytovala,
         riekla, že zabudla, až od mlčania aj na tŕň vychudla, aj umrela, o tom mi predsa povedať
         nechcela. </p><p>Pri zelenom háji stál malý drevený domček a v tom domčeku bývala chudobná vdovica s
         jedným jediným chlapčekom. Jej nebohý muž býval horárom, a kým ten žil, nevedeli, čo je to
         psota. Ale po jeho smrti všakovak sa im krútilo. Nevoľná mati chodievala do hája, to na
         jahody a maliny, to na hríby a lieskovce a dobrí ľudia jej nadávali za to tu kus strovičky,
         tam kus múčičky, omasty a mliečka. </p><p>Kým ona takto hore-dolu chodila, chlapček sa pekne sám bavil v izbe, alebo vyšiel na
         dvor a tam sa ihral. </p><p>Raz tiež ostal takto samotný a matka mu bola naručila, aby kým sa domov vráti, nalámal
         suchého rážďa na oheň, čo vo dvore na hromade ležalo. Ako to rážďa začal lámať, tu sa
         spopod neho vytiahol jeden veľký had a plazil sa chytro ku jednej rozpuknutej skale i skryl
         sa tam. Chlapcovi sa ten had veľmi zapáčil a bol by sa chcel s ním poihrať. I šiel a sadol
         si pred tú skalu, že sa mu azda ukáže, ale veru milý had nechcel vykuknúť. Od tých čias
         chodieval každý boží deň vyzerať ku tej skale a kládol popred dieru zo svojho jedla, len
         aby toho hada vyvábil. </p><p>V jedno ráno mu nechala mať za tanier sladkého mlieka. On chytrý, odniesol tanier pred
         dieru a zastal si obďaleč. Hadovi to mlieko zavoňalo. Vyliezol von a pomaly sa priplichtil
         ku tanieru. Ako chlapec hada zazrel, od radosti dobre z kože nevyskočil a díval sa, díval
         na neho, kým len všetko to mlieko nevypil. Keď bol tanier prázdny, had sa skrútol a šuchol
         zas do diery. Náš chlapec ale bol rád, že našiel spôsob hada vyvábiť, a kedykoľvek mu matka
         mlieko nechala, naraz bežal s ním ku diere a sám radšej o hlade býval. </p><p>Ked sa takto častejšie vídali, had ostal celkom krotkým a napokon už aj zo samej
         chlapcovej ruky jedával. Toto kamarátstvo trvalo medzi nimi za mnohé roky. Pod tým časom
         chlapec vyrástol na hodného šuhaja, ale neborák had ostarel veľmi a ostatná hodina sa mu
         blížila. Ako ho zas v jedno ráno išiel navštíviť, už sa ledva vytiahol von z diery a takto
         smutným hlasom k nemu prehovoril: </p><p>„Janko, Janko! Rád by som ešte s tebou aj ďalej tuto žiť, ale darmo — mne je už raz
         koniec. Ale aby si mal odo mňa pamiatku, chcem sa ti napokon za tvoju lásku odslúžiť. Tu
         máš tento klobúčik, túto píšťalku a túto sekerku. Keď si ten klobúčik na hlavu položíš,
         dostaneš strieborné vlasy. Keď na píšťalke zapískaš, musí každý tancovať, kým ju len od úst
         nevezmeš. A keď sekerke zavoláš: „Sekerka, rúbaj!“ bude rúbať, kým jej len nepovieš: Dosť!“ </p><p>Ako to had doriekol, bolo po ňom. </p><p>Jankovi šlo do plaču za starým kamarátom, ale keď videl, že už inak nebude, odniesol ho
         do jeho diery a tam ho skalami zamuroval. </p><p>No ešte to nebol ostatný smútok pre neho. O krátky čas mu zomrela aj dobrá mati a on
         ostal samotný ako palec. Už ho tu teraz zhola nič netešilo. Tak len vzal k sebe tie tri
         veci, čo mu starý had poručil, a pustil sa do sveta, že si ide dáku službu hľadať. </p><p>Chodil on dlho sem i tam a prešiel nejednu dedinu, nejedno mesto, ale nikde nič nemohol
         vybadať. Naveľa, naveľa dostal sa na jeden briežok, a tu sa mu zďaleka zablyšťali
         strieborné makovice veličizného zámku. Zradoval sa nad tým veľmi a vzdychol si zhlboka: </p><p>„Azda sa mi, azda, podarí nájsť tuto dávno hľadaný pokoj!“ Ale to bol nešťastný zámok, v
         ktorom už sila ľudstva pohynula. Lebo kto sa ta raz dostal, viacej sa živý nevrátil. To,
         pravda, náš šuhaj nevedel a on sa pustil veselo dolu briežkom, rovno ku samému zámku. Ako
         ku bráne prišiel, hneď sa dal ohlásiť u pána a ponúkol sa mu do služby. Pán ho veľmi vďačne
         videl a povedal mu: </p><p>„Dobre, syn môj, dobre! U mňa sa ti nájde služba. Môžeš moje ovce pásť. Ale ti popredku
         musím povedať, že je to nie ľahká vec. Ak si nie šuhaj smelý a mala by ti dajedna skapať,
         radšej sa ani na to nedávaj!“ </p><p>„Ej, čože by tam skapala,“ ohlásil sa Janko, „ja ich budem vedieť zavarovať.“ </p><p>A kráľ mu na to: </p><p>„Dobre,“ vraj, „keď sa tak úfaš; môžeš ich vyhnať trebárs hneď ráno. Na každej visí
         strieborný zvonček a ony ťa samy povedú na pole, kde sa majú pásť. Ty všade len za nimi
         choď! A keď ich statočne zavaruješ, v nájme nemáš mať krivdy, ja ti za službu dobre
         zaplatím.“ </p><p>Tak už mal Janko istô miesto a bol rád. Hneď mu ukázali, kde bude bývať, aj dobrú večeru
         mu dali. Po dobrej večeri skoro si ľahol spať, lebo z dlhej cesty bol ustatý veľmi a zišlo
         sa mu vydýchnuť. Ale len čo zdriemol, hneď ho zobudil strašný sen. Potom už celú noc nemal
         pokoja, bo sa jednostajne zo sna strhával. Ešte sa len brieždiť počalo, už bol na nohách.
         Postavil si na hlavu ten klobúčik a vyšiel von, že sa dookola poobzerá. </p><p>V zámku ešte všetci spali, iba pánova dcéra bola už hore a kukla práve von oblokom. Tu
         jej do očí padol Janko, šuhaj švárny ako kalina a strieborné vlasy sa mu len tak jasali.
         Temer ani vlastným očiam neverila a dívala sa, dívala na švárneho šuhaja, kýmkoľvek sa na
         druhú stranu neuchýlil. Tu ju prenikol žiaľ a vzdychla zhlboka. </p><p>„Ach, škoda ťa, šuhaja, škoda! I ty si sa musel sem dostať, aby si na večné veky
         zahynul!“ </p><p>Odvrátila sa od obloka a bielou šatkou si utrela slzy. </p><p>Janko sa vrátil dnu. Klobúčik skryl do kapsičky a obliekol sa do pastierskych šiat. </p><p>Po chvíli vypustil ovce so striebornými zvonci a šiel za nimi pomaly, ako mu kráľ bol
         rozkázal. </p><p>Sotva dakoľko sto krokov prešiel s nimi, už zďaleka videl široko rozprestrenú rovinu,
         ktorá všetkým činom tak vyzerala, akoby ju na medeno zafarbil. To sa volalo pole medenô. </p><p>Ovce sa obrátili v tú stranu, a keď prišli na to pole, začali sa pásť. Janko sa oprel o
         svoju sekerku a díval sa, ako si chutne šklbkajú tú medenú trávu. Ale tu zrazu počne vietor
         fúkať, čo ďalej, to horšie. Ovce sa do hŕby zbíjajú, krútia a bľačia a v poli sa všetko
         vetrom hýbe. Janko nevedel, čo to má znamenať, a ledva sa už na nohách držal. Tu zazrie od
         východu veliký čierny oblak sa valiť. </p><p>„No, to bude za príval,“ myslí si; „kdeže sa tu, hriešny človek, skryť?“ </p><p>Ale nebol vám to oblak ani príval. Len zrazu, kde sa vzal, tu sa vzal, zatrepoce nad ním
         šarkan so šiestimi hlavami a strašne zavolá: </p><p>„Kto ti to dovolil do tohoto pastviska ovce hnať? Nevieš, že som ja pánom tohoto poľa, a
         kto sa mi opováži škodu robiť, že ten tu musí skapať?“ </p><p>A vtom už natŕčal pazúry, že ho ide roztrhať. </p><p>„No len, no,“ ohlásil sa Janko, „lenže sa tak veľmi nenáhli! Ale mi dovoľ, aby som ti na
         tejto píšťalke ešte aspoň raz zapískal.“ </p><p>„To môžeš,“ zadudral šarkan a Janko začal na píšťalke preberať. </p><p>Ako prvý raz zapískol, šarkan sa strhol. I počne sa pomaličky z boka na bok kývať, a čo
         ďalej pískal, tým väčšmi sa musel natriasať. To sa mu vonkoncom nepáčilo, ale čože robiť,
         keď žily v ňom ihrali? A Janko mu s tým väčšou chuťou len pískal a pískal. Keď už bol
         celkom vykonaný a už len tak jachtal, zavolal na Janka: </p><p>„Dosť už, dosť! Veď vidíš, že sa ledva prevaľujem. Ja ti už nič neurobím, len ma nauč na
         tej píšťalke pískať.“ </p><p>„No, veď je nič,“ povie na to Janko. „Ale tvoje pazúry sú nesúce na to, iba ak ich dáko
         na tenšie spravíme.“ </p><p>„Rob, čo chceš s nimi, len ma nauč prepletať,“ privolil šarkan. </p><p>„Dobre.“ Stál tam neďaleko jeden peň. Do toho Janko svoju sekeru zaťal, takže sa hodne
         nadštiepil. </p><p>„No, sem si vopchaj tvoje drapľavé pazúry.“ </p><p>Čo keď šarkan urobil, šuhaj chytro vytrhol sekerku a pazúry ostali v klepci. </p><p>„Ej, kýho čerta ty to so mnou chceš vystrájať?“ zavolal nahnevaný šarkan. </p><p>A Janko mu povie: </p><p>„Len pozhovej málo, hneď to bude. Ale mi skorej povedz, čo mi dáš zato, keď ťa naučím
         pískať?“ </p><p>„Ej, čert tam po pískaní,“ metal sa šarkan, „len moje laby osloboď.“ </p><p>A Janko mu zas povie: </p><p>„To nejde tak ľahko, ešte si trochu musíš povýskať.“ Šarkan už nemohol ďalej od bolesti: </p><p>„Pusť ma,“ povedá, „radšej ti dám jedno medenô jabĺčko a jeden prútik, ktorým keď ho
         uderíš, hneď sa ti ono obráti na medený zámok, a tam nájdeš, čo len budeš chcieť.“ </p><p>„A kde máš to jabĺčko,“ spýtal sa Janko. </p><p>„Hľa, tamto leží v kríku i s prútikom.“ </p><p>Šuhaj pobehol ta a hneď šibol prútikom jabĺčko i v tom okamžení stál pred ním utešený
         medený zámok. Vnišiel do brány, tu hneď všetka čeľaď okolo neho a spytuje sa: </p><p>„Čo rozkážete, mladý pán?“ </p><p>On im nerozkázal nič, len sa pobral rovno hore schodmi, poprechodil všetky izby,
         popozeral, kde aká drahá vec, a nechal všetko na mieste, iba si jedno pero vzal, čo na
         stole v medenom pohári stálo. Potom vyšiel von, šibol na zámok prútikom a ten sa zas
         premenil na jabĺčko. </p><p>„No, to je dobre,“ povedal šarkanovi; „ale ty mne ešte viacej musíš dať. A ty, milá
         sekerka, rúbaj!“ </p><p>I hneď sekerka začala rúbať a stínala do radu hlavy. Len keď už na ostatnú mierila,
         zavolal šarkan: </p><p>„Všetko toto pole ti dám, len mi aspoň túto jednu hlavu nechaj!“ </p><p>Ale Janko i tej jednej neveril, teda sekerke nezabránil ďalej ťať. Keď bolo po
         šarkanovi, obrátil sa zase ku svojim ovciam. Tie sa už teraz pokojne pásli a okolo večera
         samy sa skrútili nazad. Šuhaj si zapäl to pero z medeného zámku za klobúčik, a tu od
         veľkého blesku zasmial sa celý kraj. Tak podperený stúpal veselo domov. Ale keď už neďaleko
         zámku boli, ten klobúčik a to pero zase skryl. </p><p>V zámku nevedeli pochopiť, čo to za príčina, že ovce tak dlho nejdú, keď predtým ešte
         ani obed nebol, už pribehli domov. Tu keď sa Janko s ovcami ukázal, vyvalili oči, ako sa to
         mohlo stať, že tento tam nezahynul. Ale kráľ bol veľmi rád, že takého chlapa ku svojim
         ovciam dostal, pri ktorom mu ani len jedna neskapala. </p><p>Keď už ovce pozatvárali, pribehla panička k Jankovi a takto ho osloví: </p><p>„Hej, pastieru, kdeže máš to pero, čo sa od neho všetko tak jasalo? Dajže mi ho, daj!“ </p><p>„Oj, veď som ja žiadne pero nemal; veď som ja v takom poli pásol, kde žiaden kvietok
         nebol,“ vyhováral sa Janko. </p><p>Ale tá sa tak ľahko odpraviť nedala. </p><p>„Ej,“ povedá, „dobre som ja oblokom videla, čo sa máš tajiť. Len mi ho ty daj!“ </p><p>I neprestala ho dotedy dopierať, až jej to pero dal. A tá mu bola veľmi rada. </p><p>Janko si chutne povečeral a potom šiel na odpočinok. Ale horkýže jeho odpočinok; nemohol
         vonkoncom usnúť, čo mu ten strašný šarkan vždy pred očima stál. Ešte len svitalo, skočil na
         nohy; postavil si na hlavu klobúčik a vyšiel von. Panička i teraz zazrela striebrovlasého
         šuhaja a tešilo ju, že sa mu nestalo nič. Ale keď si pomyslela, že ešte všetko nepreskočil,
         bolo jej ho ľúto. </p><p>Janko sa vrátil dnu a po chvíli vypustil ovce. Teraz si kráčal pyšno za nimi, lebo už
         poznal moc svojej píšťalky a sekerky. Ale ho trocha predsa omínalo, že čo to vraj bude zase
         dnes? Vtom zodvihol oči a dobre že hneď neoslepol, taký blesk ho zarazil. To sa blyšťalo
         striebornô pole, na ktorom sa teraz ovce mali pásť. </p><p>Sotvaže počali striebornú trávu šklbkať, zaduje vietor a všetko z koreňa vyvracia. Ovce
         nebožiatka bľačia a do hŕby sa zbíjajú. Na nebi sa dvíha ťažká mrákava. V huku strašnom
         prihrmí deväťhlavý šarkan a z celého hrdla zareve: </p><p>„Ký čert ťa sem dovliekol, že mi nedáš pokoja a smieš škodu robiť na mojom poli? Aby si
         vedel, stadiaľto viac živý nepôjdeš.“ </p><p>A už natŕčal pazúry, že ho na márne kusy rozdriape. </p><p>„Ej, nieže tak strmo, nie. Azda sa len dajak pokonáme,“ ohlásil sa Janko a píšťalku
         priložil k ústam. </p><p>Ako raz zapiskol, šarkan sa hneď začal nadŕdať a potom čím ďalej mu pískal, tým väčšmi
         sa metal a lúčal, až ho už celkom sila nechávala. Tu sa voľky-nevoľky začal prosiť: </p><p>„Prestaň, chlapče, prestaň! Neurobím ti nič, len ma nauč na tej píšťalke pískať.“ </p><p>Dal si aj tento pazúry zakvečiť a potom, aby sa oslobodil, ponúkol mu striebornô jabĺčko
         s prútikom. </p><p>Janko hneď dobehol preň. Šibol jabĺčko prútikom a v tom okamžení stál pred ním utešený
         strieborný zámok. Poobzeral i tu všetko, ale nevzal nič, iba zase jedno pero, čo na stole v
         striebornom poháre stálo. Zámok premenil na jabĺčko a jabĺčko skryl. Potom povedal
         šarkanovi: </p><p>„No, to je dobre; ale ty mne ešte viacej musíš dať. A ty, milá sekerka, rúbaj!“ </p><p>Sekerka začala hneď rúbať a už zoťala šesť hláv. Šarkan sa prosil, aby mu aspoň tie tri
         hlavy nechal, že mu dá toto celô striebornô pole. Ale Janko volal: </p><p>„Len rúbaj!“ </p><p>Tak odfrkli aj ostatné tri hlavy. Ovce sa už teraz pokojne pásli a okolo večera samy sa
         skrútli nazad. Šuhaj zapäl to pero za klobúčik a celý kraj sa od blesku zajasal. Tak si
         veselo vykračoval domov. Ale keď sa ku zámku blížili, to pero a ten klobúčik zase skryl. </p><p>Kráľa tešilo, že sa mu ovce i teraz bez chyby vrátili, a Janka veľmi chválil. Ale
         panička zase sa prikradla k nemu a pýtala si to pero, čo sa celá dolina tak od neho jasala.
         Šuhaj by sa darmo bol tajil, nuž jej ho len dal. A ona mu bola rada. </p><p>Po večeri si Janko ľahol spať. Ale ani teraz nemal pokoja, lebo celú noc bol v bitke s
         tými šarkany a nevedel sa rána dočkať. Pred východom slnka si postavil klobúčik na hlavu a
         vyšiel na slobodnô. Panička ho zazrela i teraz, ale sa naskutku odvrátila preč, lebo ju
         veľký strach pojal, že ten švárny šuhaj pri treťom raze akiste tam zahynie. </p><p>Janko vyhnal ovce, ktoré si bystro a veselo poskakovali, lebo cítili, že teraz majú
         dobrého pastiera. A šuhaj za nimi idúci si premýšľal, akého dnes hosťa bude mať. Tu zrazu
         do očí mu udrel náramný blysk, všetko sa pred ním zažltelo. To bolo zlatô pole, v ktorom sa
         dnes ovce mali pásť. I došli na to pole a s veľkou chuťou začali šklbkať zlatú trávičku. </p><p>Ale hneď na to zahvižďal náramný víchor, na nebi sa ťažké čierňavy dvíhajú a v huku
         strašnom prihrmí dvanásťhlavý šarkan. V letku vytrhol z koreňa jedného duba, tak ako nič, a
         rovno na Janka letí. </p><p>„Kto ti dal slobodu v mojom poli škodu robiť?“ zaručal strašne a chcel ho tým dubom
         zahlušiť. Ale v tom okamžení ozvala sa píšťalka. Šarkan sa spätil a počal sa i s tým dubom
         od zeme nadhadzovať, takže s ním hodnú jamu do zeme vypral. Tak musel tancovať, kým sa len
         celkom umorený na zem nezvalil. </p><p>„Dosť už, dosť,“ zavolal ťažko odfukujúc; „neboj sa, už ti nič neurobím, len ma nauč na
         tej píšťalke pískať.“ </p><p>„Dobre,“ povie na to Janko, „ale si musíš dať skorej tie tvoje krivé pazúry naprostiť.“
         I zarázštipcoval mu ich tak tuho, že hen na tri siahy krv vysíkla. Šarkan zreval od
         náramnej bolesti a Janko sa usmechoval: </p><p>„Nič to,“ povedá, „nič, veď to ti skoro prejde; ale by som rád vedieť, čo mi dáš, keď ťa
         naučím tak pekne pískať?“ </p><p>„Ej, čert ma tam po pískaní,“ kričal ten v klepci, „len mi laby pusť! Radšej ti dám
         jedno zlatô jabĺčko a jeden prútik, ktorým keď ho udrieš, hneď sa ti obráti na zlatý zámok.
         Hen v tom kríku si ho hľadaj!“ </p><p>Janko našiel to jablko a hneď ho na zlatý zámok premenil. V zámku sa poprechodil, všetko
         poprezeral, ale nechal všetko stáť, iba si jedno pero vzal, čo na stole v zlatom poháre
         stálo. Zámok premenil zas na jablko a šarkanovi povedal: </p><p>„No, to je dobre. Ale mne ty ešte viacej musíš dať. A ty, milá sekerka, rúbaj!“ </p><p>Sekerka hneď a zaraz začala rúbať a už deväť hláv ležalo na zemi. Tu sa šarkan veľmi
         prosil, aby mu aspoň tie tri hlavy nechal, že mu daruje toto zlatô pole. Ale Janko na to
         nepočúval; rozkázal sekerke aj tie ostatné hlavy zoťať. </p><p>S tým sa vrátil ku ovciam, ktoré sa pokojne pásli po zlatej tráve, a keď sa večer
         blížil, samy sa obrátili nazad. Janko si podperil klobúčik tým perom a celá dolina sa
         zaligotala ako od slnka. Ale keď k zámku dochádzali, pero s klobúčikom zase skryl, takže o
         tom nikto nezvedel, iba panička, ktorá sa i teraz oblokom dívala. </p><p>Keď pán videl, že mu ovce šťastlive domov prišli, hneď dal Janka pred seba zavolať a
         povedal mu: </p><p>„No, ty si hodný chlap, z teba budem mať potešenie. Lebo si ty vykonal, čo doteraz
         päťdesiati vykonať nemohli. Do tých čias, kým sa ti samému bude páčiť, môžeš pri mne ostať
         a nájom budeš mať, aký ešte žiaden pastier nemal.“ </p><p>To počula aj panička a tešilo ju veľmi, že ten švárny šuhaj i naďalej ostane v zámku.
         Ako od pána odišiel, hneď vybehla za ním a povedala mu: </p><p>„Dajže mi to pero, daj, čo sa celá dolina od neho tak ligotala.“ </p><p>I neprestala pýtať, kým jej ho len nedal. Tak už mala aj zlatô pero a naradovaná
         položila ho ku tamtým dvom. </p><p>Teraz sa už Janko nemal čo báť a slobodne pásaval hneď v medenom, hneď v striebornom,
         hneď v zlatom poli. Ale ako sa mu vodilo po tie prvšie dni, o tom nikomu nepovedal ani len
         slovo. </p><p> </p><p>* </p><p> </p><p>Onedlho zatým mala sa tá panička vydávať. A tu ten poriadok nastrojili, že dali vystaviť
         jednu vysokú vežu s viacej oblokmi, jeden ponad druhý. Do jedného z tých oblokov kázala
         panička pripraviť to medenô pero, a že kto vraj na koni tak vyskočí a to pero schytí, že za
         toho pôjde. </p><p>Ako sa o tom chýr rozletel, tu na ustanovený deň zišli sa zo všetkých strán kniežatá,
         rytieri a páni, ktorí by radi boli paničku dostať, lebo bola veľmi pekná. Medenô pero stálo
         pripravenô v obloku; pán s paničkou sa dívali zo zámku. </p><p>Dali znak a skákanie sa započalo. Tu kniežatá, rytieri a páni popchýnali svoje
         najvybranejšie kone a vyskakovali za radom. Ale neboráci nič nemohli zdolať, iba čo si
         ruky, nohy a druhé údy pokaličili. </p><p>Janko, ako inakedy, pásol i teraz svoje ovce. Jedna žena, ktorá bola do poľa vyšla,
         zastavila sa pri ňom a vyrozprávala mu, čo sa v zámku deje. </p><p>On si pomyslel hneď, čo má urobiť. A keď ho tá žena nechala, vyňal medenô jabĺčko, šibol
         ho prútikom, i v tom okamžení stál pred ním medený zámok. Vnišiel dnu a rozkázal, aby
         osedlali koňa a pre neho aby doniesli rytiersky oblek. Naraz naskutku zadupotal pri ňom
         medený tátoš a pre neho bol hotový medený oblek. Chytro sa pristrojil; vysadol na tátoša a
         letel do zámku. </p><p>Všetci sa zadívali na toho švárneho rytiera a každô sa mu klaňalo. Ale on sa neveľa
         obzeral, len popchol svojho tátoša, vyskočil popod samý oblok a schytil medenô pero.
         Zatľapkali mu všetci diváci, a on poď rovno ku paničke. Uklonil sa pekne a podával jej to
         pero. </p><p>Ale sa paničke nepáčil ten medený oblek. Ona hrdá viacej čakala a nechcela vziať to pero
         z rytierovej ruky. Ako to tento videl, zvrtol sa, sadol na tátoša a zmizol. Pána, pravda,
         mrzelo, že to jeho dcéra spravila, ale už bolo darmo. </p><p>Prešlo dakoľko mesiacov a tu panička prosila otca, aby dal poznovu vyhlásiť, že kto ku
         striebornému peru na koni vyskočí a schytí ho, ten dostane jej ruku. Ale to pero bolo o
         jeden oblok vyššie pripravenô. I teraz sa zhŕkla sila kniežat, rytierov a pánov, čo by radi
         boli tú peknú paničku dostať. Ale darmo sa chlapili, darmo popchýnali svoje cifrované kone;
         bo ani jeden nemohol k tomu striebornému peru vyskočiť. </p><p>Janko bol pri ovciach a dopočul, čo sa zase v zámku vystrája. Šibol prútikom striebornô
         jabĺčko: strieborný zámok stál pred ním. Rozkázal, aby mu osedlali koňa a pre neho aby
         doniesli rytiersky oblek. Naskutku zadupotal pri ňom strieborný tátoš a pre neho bol hotový
         strieborný oblek. Chytro sa pristrojil, sadol na tátoša a preletel do zámku. </p><p>Tu všetci dobre si oči nevyhľadeli na tom švárnom rytierovi a každô sa mu vystupovalo.
         On popchol svojho tátoša, ten do skoku a Janko mal v ruke striebornô pero. </p><p>Díval sa na to pán, dívala sa i panička. Ale keď jej to pero podával, nechcela mu ho z
         ruky vziať. Ten strieborný oblek primálo sa jej videl: ona hrdá ešte viacej čakala. Janko
         si z toho neveľa robil, sadol na tátoša a zmizol. </p><p>Pán sa na dcéru veľmi nahneval a dlho sa nechcel udobriť. Ale tá ho dotedy unúvala,
         dotedy prosila, kým sa len zas po jej vôli nestalo. Do najvyššieho obloka pripravili zlatô
         pero a pustili ešte raz chýr, že kto k tomu obloku na koni doskočí a to pero schytí, že
         panička už naiste toho bude. Aj na tento chýr prišli mnohí probovať šťastie; ale keď
         pozreli do tej výšavy, prešla každému chuť a nikto sa neopovážil skákať. </p><p>Tu priletí Janko v zlatom obleku na zlatom tátošovi. Lebo bol dopočul, čo sa v zámku
         deje, a chytro sa v zlatom zámku takto pristrojil. Diváci od veľkého blesku dobre neoslepli
         a každô híkalo nad tou nevídanou krásou rytiera. Ale Janko sa im nedal dlho prizerať; ale
         vyletel na svojom tátošovi ako vták a schytil zlatô pero. Pán a panička sa na to dívali a
         táto len tak rástla od veľkej radosti, že sa jej taký rytier dostane. </p><p>Dobre, lenže sa raduj! Ale si ho ešte trochu počkáš! </p><p>Rytier predstúpil so zlatým perom v ruke a netrpezlivá panička už sama čiahala po ňom.
         Medzitým si Janko dač bol premyslel a nepodal jej ho. Len sa pekne uklonil a povedal: </p><p>„Dovoľte, krásna panička, aby toto pero pri mne ostalo. Ale ak mi dáte na to ruku, že
         chcete za mňa ísť, tak vám ho o dva mesiace donesiem a odvediem vás so sebou.“ </p><p>Pán milerád privolil k tomu a panička tiež vďačne dala ruku. S tým sa zlatý rytier Janko
         odobral, vysadol na tátoša a preletel do zlatého zámku. </p><p> </p><p>* </p><p> </p><p>V pánovom zámku sa konali veľké strojby ku svadbe a už len čakali, kedy tie dva mesiace
         prejdú. Najmä paničke sa to videlo byť dlho a každô ráno, každý večer čítala na prstoch,
         koľko je ešte dní, kým jej zlatý rytier príde. Tu predsa raz svitol deň, na ktorý sa bol
         mladý zať sľúbil, a vytešená hrdá panička dobre z kože nevyskočila. </p><p>Slnko už bolo hodne vysoko — zlatý rytier nejde. Čakajú, vyzerajú. Bude blízko poludnia
         — ale doteraz nič. Len pred samým poludním hlási sa jeden žobráčik na talige s jedným
         chudým zodraným koníkom a pýta sa do zámku. Pustili ho dnu a on vo svojich starých
         poplátaných hábach hybaj rovno do tej izby, v ktorej panička bývala. Stúpil až blízko nej a
         podával jej ruku: </p><p>„Boh daj šťastia, krásna panička, prišiel som si pre vás.“ </p><p>Panička nastráchaná i nahnevaná vykríkla: </p><p>„Hybajte mi z očí, tu nemáte čo hľadať, ja vás nepoznám.“ </p><p>„Ach, ach, že ma nepoznáte,“ usmial sa žobráčik; „len sa mi dobre prizrite! Ja som ten
         medený a strieborný rytier, z ktorého ruky ste vy hrdá nechceli vziať pero. A ten zlatý
         rytier, ktorému ste pred dvoma mesiacmi ruku dali, tiež nebol druhý, iba ja, to všetko vám
         dosvedčia tieto tri perá.“ </p><p>Tu položil na stôl medenô, striebornô i zlatô pero a pri tom povedal: </p><p>„No, a teraz ani slova viacej, vy musíte ísť so mnou, náš hintov stojí vo dvore.“ </p><p>Panička sa pustila do hrozného plaču a na ten plač pribehol sám otec. Keď sa presvedčil,
         čo je vo veci, zarmútil sa, pravda tiež, ale nič nedal znať na sebe, len sa obrátil k
         dcére: </p><p>„Tak, hrdá panička, bolo ti toľko nepreberať, čo si dostala, to máš. Teraz sa obleč tak,
         aby si rovná vyzerala tvojmu mužovi, a poručenobohu choď!“ </p><p>Čože bolo robiť? Plačúci sa preobliekla do dákych starých šiat, plačúci sa odobrala od
         otca, a tak vysadla na tú taligu. </p><p>Janko pošibal chudého koníka a viezol svoju mladuchu dlho, dlho, až prišli ku jednej
         hore. Tu zosadol a povie hrdej paničke: </p><p>„Hľa, v tomto kraji my budeme bývať. Tu môj pán má jeden zámok, tam budeme slúžiť. Ja
         bežím oznámiť pánovi, že veziem moju nevestu, a spýtam sa ho, že či prijme aj teba do
         služby. Ty zatiaľ len tu počkaj, veď sa ja hneď vrátim.“ </p><p>Ako na kuse prešiel, šibol medenô jabĺčko prútikom a naraz sa postavil v medenom poli
         medený zámok. Vnišiel dnu a takýto poriadok spravil: </p><p>Rozkázal sluhom, aby sa do panských šiat poobliekali a ako hostia v zámku sa držali. On
         a jeho pani, že im budú slúžiť. </p><p>Keď toto a inšie usporiadal, vrátil sa ku hrdej paničke a takto ju oslovil: </p><p>„No veru, môjho pána nieto doma, včera odišiel na druhý zámok. Tuto ale prišlo veľa
         hosťov, skorej teda nemôžeme za mojím pánom, akoby sme týchto odbavili. Nuž poď chytro so
         mnou!“ </p><p>Hrdá panička so sklopenou tvárou voľky-nevoľky kráčala za Jankom. Ako do zámku prišli,
         najskôr ju voviedol do jednej malej izbičky a tam sa obliekli ako sluha a slúžka. Potom šli
         do tej svetlice, kde boli tí prestrojení hostia. </p><p>Tu hneď jeden z nich rozkázal zakrývať stôl, Janko aby natočil čo najlepšie víno a ona
         aby nosila z kuchyne jedlá. </p><p>Ej, nebolo to hrdej paničke po vôli. Ale čože bolo robiť, musela poslúchnuť. Hostia sa
         najedli, napili a pobrali sa preč. Tu si naši mladoženísi sadli a zajedli si z toho, čo na
         stole ostalo. Na to sa ohlásil Janko: </p><p>„No, moja drahá, teraz pôjdeme za naším pánom do druhého zámku.“ </p><p>Posadali na taligu a zase ju len kadekde vozil. Naveľa sa dostali do jednej utešenej
         dolinky a po stráni sa zelenal háj. Janko vypriahol koníka a svojej mladuche povedal: </p><p>„To hľa, za týmto hájom je druhý zámok môjho pána; ale sa idem skorej prezvedieť, či ho
         doma nájdeme. Ty zatiaľ len tu ostaň, veď sa ja vrátim hneď.“ </p><p>Ako na vrch toho hája došiel, šibol prútikom striebornô jabĺčko a naraz sa postavil v
         striebornom poli strieborný zámok. Vnišiel dnu a tu hneď jedného sluhu spravil pánom a
         prikázal mu, aby sa poriadne držal. On a jeho pani že po chvíli prídu a budú sa do služby
         ponúkať. Ale aby im tu službu odoprel a do susedného zámku ich upravil.“ </p><p>Janko sa vrátil do doliny a ešte zďaleka zavolal: </p><p>„No, moja drahá, stúpajme skoro, pán je doma.“ </p><p>Prišli teda do toho strieborného zámku a ona sa nevedela dosť prenačudovať tej velikej
         kráse. Prestrojený pán ich veľmi pekne prijal, ale veru, že sa tu pre ňu služba nenachodí.
         Medzitým v susednom zámku, že potrebujú práve jednu slúžku, a jej k vôli, že i jej muža
         prepúšťa tatam. </p><p>Ale hrdá panička s plačom sadala na taligu, že ju v tom krásnom zámku ani len za slúžku
         prijať nechceli. A Janko ju tešil, aby už len toľko neplakala, že im aj v tom treťom zámku
         dobre bude. Ale ona len plakala a plakala. Tak prešlo dakoľko hodín a za ten čas sa dostali
         pod jeden vŕšok. </p><p>„No, tu musíme postáť,“ povedal Janko; „za týmto vŕškom je ten tretí zámok môjho pána.
         Ja sa bežím popredku podívať, čo ako je tam; ty len počkaj málo tu, hneď sa zase vrátim.“ </p><p>Ako sa cez ten briežik prevážil, šibol prútikom zlatô jabĺčko a naskutku sa postavil v
         zlatom poli zlatý zámok. Tu ho hneď všetka čeľaď obhŕkla a on vydal rozkaz, čo a ako majú
         robiť. S tým sa poponáhľal nazad a po chvíli priviedol svoju milú ku zlatému zámku. Tá
         zhíkla nad tou nevídanou krásou a on jej povedal: </p><p>„No, moja drahá, tu my budeme slúžiť. Poď teda za mnou dnu!“ </p><p>Ona nepovedala nič, len si vzdychla, že nemôže byť paňou v takom utešenom zámku. Ako
         jedny schody prešli, upravil ju do jednej izby a chytro za ňou dvere privrel. Tu hneď
         priskočili k nej štyri komorné s najkrajšími šatami, čo sa len tak od zlata a drahých
         kameňov blyšťali, a počali ju obliekať. Ona od divu nevedela, či to má byť naozaj, či sa
         jej len tak sníva? Ale komorné nedbali na jej divenie, len sa obracali, aby čím skorej bola
         od päty do hlavy pristrojená. Tak stála už tu v tej najkrásnejšej ozdobe. </p><p>Vtom sa roztvorili dvere, zlatý rytier vstúpil dnu a hneď ju za ruku chytil. </p><p>„No, moja drahá, odteraz si nie slúžka, ale pani vo troch zámkoch. To som ti len trochu
         naučenia chcel dať, aby si nebola prihrdá.“ </p><p>Medzitým sa zlatý rytier zvrtol a postavil si na hlavu ten svoj klobúčik, podperený
         troma pery. Len teraz sa milej paničke otvorili oči: Po tom klobúčku a po strieborných
         vlasoch poznala, že je to ten Janko, ktorý jej bol tie perá daroval. </p><p>Tu jej vyrozprával všetko, čo sa mu so šarkany povodilo, ako k týmto zámkom prišiel a
         rytierom sa stal. Ona pri všetkom tom od veľkého divu a neslýchanej radosti i plakala i
         odpytovala ho i bozkávala. </p><p>No, ale teraz už bolo všetko dobre. Nechybelo im iba vtáčacie mlieko. Keď sa už za jeden
         čas medzi sebou natešili, išli navštíviť mladej paninho otca. Ten neborák sa veľmi smútil
         za svojou dcérou i za Jankom, o ktorom nevedeli, kde sa tak zrazu podel. Ale teraz len
         zaplakal od radosti, keď sa mu Janko ako zať ukázal a pri ňom videl dobre zaopatrenú dcéru. </p><p>Potom si už žili po vôli hneď na jednom, hneď na druhom, hneď na treťom zámku. A z tej
         hrdej paničky sa stala tichá, dobrá a statočná pani. </p><p> </p></div><div class="chapter" lang="sk"><div class="titlepage"><div><div><h2 class="title"><a name="d56e4077"></a>Kraľčík, Kucharčík, Popelčík</h2></div></div><div></div></div><p> </p><p>
         <span class="emphasis"><em>Podali: Ondrej Chriašteľ zo Zvolenskej, Karol Venich z Malohontu, Adolf Ghillányi
            z Liptova a dľa mena neznámy pisateľ v Levočskom zábavníku. Porovnal
            P.Dobšinský.</em></span>
      </p><p> </p><p>Bolo to za onoho blahoslaveného času, keď svine črieviky nosili a žaby v čepcoch chodili
         a straky klobúky nosili; keď somári<sup>[<a name="d56e4091" href="#ftn.d56e4091" class="footnote">20</a>]</sup> po ulici ostrôžkami čerkali a zajace na psov trúbili. Vtedy bolo dobre dievkam:
         psi im riad umývali, svine pece mazali, husi izby vymetali, ryby — podustvy im handry na
         Hrone prali a raci ich plákali. Nebojte sa dievčatá! Už začínajú zase svine črieviky nosiť,
         žaby v čepci chodiť, straky podperené klobúky nosiť; somári zase po uliciach ostrôžkami
         čerkajú a zajace na psov trúbia. Budú ešte časy! </p><p>Za onoho blahoslaveného času bol teda jeden kráľ a mal veľmi peknú ženu. Ale tá jeho
         pekná žena nemala žiadnych detí. Tu kráľ dal po krajine vyhlásiť, že kto by sa taký našiel,
         kto by jeho žene poradil, od čoho by dieťa dostala, ten že dostane velikú odmenu. Radili
         kráľovnej všeličo, ale nadarmo. </p><p>Napokon prišla jedna stará baba a priniesla jej jednu rybku<sup>[<a name="d56e4099" href="#ftn.d56e4099" class="footnote">21</a>]</sup>, aby tú zjedla, ale aby nikomu z nej ani len okúsiť nedala. Hneď bežala
         kráľovná do kuchyne a kázala tú rybku usmažiť a prihrozila kuchárke, aby to jedlo ani len
         neprivoňala. </p><p>„Ej, čerta ja budem jedlo variť a ani len neokoštujem, či je slanô, alebo neslanô!“
         hovorila kuchárka pritom jedle a okoštovala ho. </p><p>Keď už bolo jedlo hotovô, zaniesla ho kráľovnej a tá hneď tú rybku zjedla. Kuchárka
         vyniesla tanier von do kuchyne a tam sa obšmietala popelka, čo pece podkurovala. Tá ten
         tanier od rybky oblízala. Tak teda kráľovná, kuchárka a popelka ostali odrazu ťarchavé a
         razom aj porodili na istý deň a mala každá z nich hodného chlapčeka. </p><p>Tých chlapcov nazvali potom po matkách Kraľčíkom, Kucharčíkom a Popelčíkom, a kráľ ich
         dal všetkých troch rovnako vychovať a vyučiť. Lenže tu Popelčík bol zo všetkých najmúdrejší
         a najinakší.<sup>[<a name="d56e4109" href="#ftn.d56e4109" class="footnote">22</a>]</sup>
      </p><p>Traja chlapci pomaly dorastali, už aj vyrástli na hodných šuhajov. Tu sa razom
         predstavili všetci traja pred kráľa a prosili ho, aby ich pustil sveta skúsiť. Kráľ ich
         pustil, len im prihrozil, aby sa jeden druhého nespúšťali a dobre sa držali. </p><p>Posadali si teda na tátoše a ešte v ten deň pekný kus sveta prebehli, až sa v jednej
         velikej doline stavili a tam prenocovali. Na svitaní sa zobudili a Popelčík vzal do ruky
         budzogáň a zahodil ho, ako najďalej mohol. </p><p>„No,“ povedá, „tam my budeme fruštikovať, kde ten budzogáň padol!“ </p><p>Šli a trvalo to dobrú chvíľku, kým k tomu budzogáňu prišli; tam fruštikovali. Po
         fruštiku vzal Popelčík budzogáň a zahodil ho ešte ďalej: </p><p>„No,“ povedá, „tam budeme obedovať!“ </p><p>Šli a okolo poludnia dobehli na to miesto, kde budzogáň padol. Hneď zosadli, kone
         pustili popásť sa a naobedovali sa. Po obede vzal Popelčík budzogáň a zahodil ho čo
         najďalej: </p><p>„No,“ povedá, „pri tom budzogáni budeme nocovať!“ </p><p>Budzogáň padol zrovna k železnému mostu. Večer dotiahli všetci traja tatam a urobili si
         taňu, že tam budú nocovať. </p><p>„Ale,“ povedá Popelčík, „tu tento železný most voľač značí. My musíme strážiť, čo to
         bude. Ktože je z vás smelého srdca, že tento môj meč do rána na tom moste zavaruje?“ a hneď
         zapäl svoj meč naprostred mosta. </p><p>„No, ja som ten!“ povie Kraľčík. „Vy si spokojne spite, veď ja dobrý pozor dám na
         všetko.“ </p><p>A v sebe si myslel: </p><p>„Len vy usnite, ľahnem si i ja. Blázon by ja bol nevyspať sa!“ </p><p>Tí dvaja si ľahli ku ohníku a Kucharčík hneď chrápal. Len Popelčík nespal; ale urobil
         sa, akoby aj on už chrápal. Keď i toho Kraľčík chrápať počul, ľahol si ku vatre a fučal ako
         mech. Popelčík len na to čakal. Pozbieral sa potíšku hore a strážil na tom železnom moste. </p><p>O polnoci zaduje povíchrica, voda hučí a most sa trasie. Tu trojhlavý šarkan na tátošovi
         sem letel. Šarkanov tátoš potkol sa pred mostom. </p><p>„Hoj, čo sa bojíš, tátošík?“ ozve sa šarkan. „Veď je Popelčík dobrý chlap, ale ja som
         lepší. Hneď sa budeš v jeho krvi kúpať.“ </p><p>„Budeš, nebudeš!“ povie Popelčík, vytiahne šabľu, pretiahne ju tri razy po ocieľke a
         pritiahne sa k drakovi. </p><p>Šmyk! Razom boli tri hlavy dolu! Telo šarkanovo sa skydlo do vody a tá ho preč odniesla.
         Potom už aj Popelčík pokojne spal až do rána. </p><p>„No, čože bolo cez noc?“ spytujú sa ráno tamtí Kraľčíka. </p><p>„Čože by?“ povedá. „Nič!“ </p><p>„No, keď tu nič, tak poďme ďalej,“ vraví Popelčík; „azda tam dač bude.“ </p><p>I tak sa pobrali a navečer prišli ku striebornému mostu. Zase zapäl Popelčík svoj meč
         naprostred mosta a povedal: </p><p>„No, ktorý sa dáte na to, že mi tento meč do rána tu zavarujete?“ </p><p>„Ja sa dám na to!“ ozval sa Kucharčík a pri tom ostalo. </p><p>Kraľčík a Popelčík chrápu si sladko pri vatre, ale Popelčík len naoko. To im Kucharčík
         závidel a ľahol si tiež ku ním a hneď zaspal. </p><p>Popelčík sa teraz podvíhal a stal si na strieborný most. O polnoci zaduje povíchrica,
         voda hučí a most sa trasie; bo šesťhlavý šarkan letí proti mostu. Pred mostom sa šarkanovi
         tátošík potkol. </p><p>„Hoj, tátošík, čo sa bojíš?“ vraví drak. „Vari ťa to straší, že Popelčík môjho brata
         zabil? Neboj sa, hneď sa budeš v jeho krvi kúpať!“ </p><p>„Budeš, nebudeš!“ povie Popelčík, vytiahne šabľu a pretiahne si ju po ocieľke. </p><p>Bili sa. Drakove hlavy popadali do vody a za nimi sa skydlo i telo jeho; voda všetko
         preč odniesla. Popelčík sa dobre vyspal do bieleho rána. </p><p>„Čože si vyvartoval tej noci?“ opytujú sa bratia Kucharčíka, ktorý sa pred ránom zase
         bol podvíhal a na moste stál ako statočný. </p><p>„Nič!“ povedá tento. </p><p>„No, keď nič,“ rečie Popelčík, „tak poďme ďalej!“ </p><p>Šli a navečer prišli ku zlatému mostu. </p><p>„Teraz už ja budem na varte,“ hovorí ostatným Popelčík, a títo pristali, najmä že tam
         neďaleko videli jednu chyžku, a tá bola prázdna. </p><p>„Len si ty vartuj,“ mysleli si: „my sa aspoň dobre v posteli vyspíme; jednako sme sa už
         dosť po tvrdom napotĺkali.“ </p><p>Ale Popelčík vedel, že keď dosiaľ zle bolo, bude teraz horšie. Nuž im zavesil v tej
         chyži nad posteľ svoje zápäsky<sup>[<a name="d56e4187" href="#ftn.d56e4187" class="footnote">23</a>]</sup> a povedal im: </p><p>„Hľaďteže vy, nespite aspoň do polnoci, a ak z týchto zápäsiek potečie krv, tak mi
         príďte na pomoc, ak potečie voda, tak môžete pokojne spať.“ </p><p>Bratia sľúbili a Popelčík šiel na vartu. </p><p>Vartuje, vartuje a od dlhej chvíle číta si hviezdy. O polnoci zadunie zem, víchor
         zarachotí, voda zahučí a most sa trasie. To dvanásťhlavý drak letel proti nemu. Pred mostom
         sa drakov tátoš potkol a zastal. </p><p>„Čože stojíš, tátošík?“ povie drak. „Neboj sa preto, že Popelčík mojich dvoch bratov
         skántril, mňa ale neskántri; skoro sa budeš v jeho krvi kúpať.“ </p><p>Ale tátošík sa nepohýnal. </p><p>„Pusť ma, Popelčík, cez ten most!“ zareve drak. </p><p>„A veď si poď!“ víta ho Popelčík s naostrenou šabľou. </p><p>Drak sa pustil do bitky a tu prvých šesť hláv sfŕklo len, ako sfŕklo. Ale tamtie padali
         len s biedou. Popelčík sa mocne rúbal a zo zápäsiek začala krv kvapkať, ale bratia sa
         nezobudili. Po biede zronil drakovi ešte tri hlavy a zo zápäsiek už cidlíkom krv tiekla.
         Ešte mu nik neprichodil na pomoc. Pozbieral ostatnú silu a sťal drakovi aj pokonné tri
         hlavy. Vtom sa ale i on ako omdletý vyvalil na zem a spal tam. </p><p>Milô slniečko zobudilo bratov za rána. Tu sú oni cele krvou zatečení. </p><p>„Hop,“ povedá, „s naším bratom je zle!“ Poskákajú na nohy, poberú šable a bežia mu ako
         na pomoc. Tu na jednej strane mostu spí ich brat a po druhej strane rozváľanô telo
         šarkanovo. Báli sa Popelčíka zobudiť, až sa tento sám prebudil a vysmieval ich, že ako mu
         prišli na pomoc. Títo mlčali, bo mlčať museli. Telo drakovo hodili do vody, ktorá sa
         náramne spenila a preč ho odniesla. Potom si posadali na kone a šli ďalej. </p><p>Už boli pekný kus cesty ubehli, keď Popelčíkovi zíde na um, že si tie zápäsky v tom
         domčeku zapomenul. </p><p>„Počkajte,“ povedá, „bratia! Idem si pre tie zápäsky, veď sa ja hneď vrátim.“ </p><p>I tak šiel k tomu domčeku. Tu ale začul už teraz, že sa tam dnu voľakto zhovára. Hneď si
         on ulapil koňa o stroma na stranu a sám sa ťahal na prstoch pod oblôčok a načúval, čo sa
         tam dnu robí. A tam sedela za stolom stará striga aj s troma dievkami a takto sa radili: </p><p>„No, už my tých musíme z toho sveta zniesť za to, čo nám Popelčík mužov pobil,“ ohlási
         sa jedna z tých dievok. </p><p>„Keby aspoň Popelčíka nebolo, tých dvoch by sme ľahšie skazili,“ rečie stará. </p><p>„Aj tak ich my obriadime. Premením sa ja na hrušku. Budú hladní, a keď si zo mňa
         odtrhnú, nuž ich otrávim,“ hovorila najstaršia. </p><p>„A ja sa urobím na studnicu, a keď sa zo mňa napijú, roztrhám ich,“ riekla stredná. </p><p>„A keby tak neskapali, ja sa spravím na slnce a spálim ich,“ doložila najmladšia. </p><p>„No, to dobre bude!“ vravela im stará a ešte si v jedno-druhom trkotali. </p><p>Vtom sa Popelčík tuvon premenil na čiernu mačku a vyskočil hore na oblôčok. </p><p>„Aha, mamo, aká to pekná mačka na obloku; pusťte mi ju dnu,“ hovorí najmladšia dievka. </p><p>Stará striga otvorila oblok a mačka skočila dnu a bežala najmladšej rovno na lono.
         Najmladšia sa poihráva s tou mačkou, toľko sa poihráva, až raz mačka skočí na zem a začne
         popod lavice mriavkať. Raz ti vyskočí nad posteľ, uchytí zápäsky a dva skoky, bola už von
         oblokom. </p><p>„Hej,“ povie stará striga, „toto je zle. To sám Popelčík tu bol. Len sa skoro za nimi,
         kým bratov nedohoní.“ </p><p>Ale Popelčík ako Popelčík už vtedy sedel zase na koni a bratov hneď a hneď dohonil. </p><p>Putujú si oni traja pekne tými horami. Okolo poludnia boli už hladní aj smädní, lebo
         slnce statočne pripekalo. Tu prídu na jednu zelenú lúku a naprostred lúky stojí hruška a na
         hruške plno ovocia, dobre sa konáre nelámali. </p><p>„Toto ti je práve pre nás,“ hovorí Kraľčík, „tu sa nám aj kone popasú, aj sa najeme, aj
         smäd si tými hruškami zahasíme.“ </p><p>„Neopováž sa mi týkať ničoho!“ rečie Popelčík. Priskočil k hruške a zatne nakríž šabľou
         do nej. Hneď striekala krv na všetky strany z tej hrušky. </p><p>Idú ďalej, prídu zase na zelenú lúku a pokraj lúky studnica a z nej vyteká čerstvá voda.
         „No, ale sa už aspoň napijeme!“ rečie Kucharčík a zosaduje z koňa, že si priľahne. </p><p>„Dočkaj si trocha!“ volá Popelčík, skočí z koňa a zatne tri razy kríž nakríž šabľou do
         tej studne. Hneď sa valila zo studne číra čistá krv. </p><p>Idú zase ďalej a neprešli ani len dobrých sto krokov, tu sa dostali na čistiny a slnce
         začalo páliť, ani čo by rozžiareným železným šínom pripekal. </p><p>„Toto je tu zle na nás; nieto sa ani kde ukryť,“ hovoria tí dvaja. </p><p>Popelčík im naručil, aby urobili z kepeňov šiatrik. Pokryli sa pod ten šiatrik, ale to
         nič neplatilo. Tu raz Popelčík vyskočí spod šiatrika a švihne tri razy kríž nakríž šabľou
         ponad šiatrik. Krvavý šiatrik ho obsypal a bolo po horúčosti.<sup>[<a name="d56e4257" href="#ftn.d56e4257" class="footnote">24</a>]</sup>
      </p><p>Bezpečne si už potom kráčali ďalej a prišli na jedno miesto, kde sa cesta na troje
         delila. </p><p>„Bračekovci!“ povie im tu Popelčík, „už som sa ja s vami dosť nachodil, teraz už pôjdeme
         každý druhou cestou. Vy choďte jeden naľavo, druhý napravo a ja pôjdem tou prostrednou
         cestou rovno, sťaby strihal. O rok sa zase tu zídeme a rozpovieme si, čo ktorý z nás
         vykonal.“ </p><p>To sa všetkým páčilo a tak sa pustili každý svojou cestou. </p><p>Milý Popelčík ako povedal, tak šiel rovno doprava, sťaby ste strihali. Raz večer prišiel
         do jedného domu. V tom dome býval kováč a ten kováč bol vlkolak a kováčka striga, tá istá,
         čo jej Popelčík aj dcéry aj zaťov zmárnil. </p><p>„Počkaj, vtáčik,“ myslela si baba, „už si mi v klietke; tak ľahko mi neuletíš.“ </p><p>„Či by ste ma,“ povedá Popelčík, „neprenocovali aj s mojím tátošom?“ </p><p>„I veľmi vďačne!“ vrtila sa stará baba okolo neho. </p><p>Tátoša mu kázala uviazať do staje, jeho zaviedla do chyže, počastovala ho dobre a
         uložila do postele. Ale ráno, keď vstal a tátoša si pýtal, bola to už baba cele druhá. </p><p>„Ty taký a taký,“ vyškierala zuby pred ním, „čo si mi zaťov aj dcéry pomárnil! Veď ja
         tebe dám tátoša! Treba tebe starô trlo, nie tátoš. Ale keď si taký chlap, dones mi paničku
         so zlatými vlasami, zlatú kačku s dvanástimi zlatými vajcami a zlatú kozu, tak si dostaneš
         tvojho tátoša, ale inak nie, aby si vedel! Bežkaj si teraz pešo tam a tam do toho mesta,
         tam sú ti.“ </p><p>„No, veď je nič,“ rečie Popelčík; „veď si ja zájdem aj do toho mesta.“ </p><p>Ale to nebolo tak ľahko, ako si on myslel. Nachodil sa neborák dlho po horách, po
         kadejakých pustatinách, kde ani vtáčika ani letáčika vídať nebolo, nerečiem, že dákeho
         človiečika. Raz už potom prišiel na jednu veľmi starú cestu a šiel tou cestou dlho dlho. Tu
         sedel pri ceste jeden starý človiečik a Popelčík sa mu poklonil: </p><p>„Pamodaj šťastia, staručký!“ </p><p>„Pamodaj i tebe, synček zlatý! Kdeže ideš, kde?“ </p><p>„Hja, veru tam a tam, do toho mesta pre zlatú paničku, zlatú kačku a zlatú kozu. Či by
         ste ma nenaradili, kade ja to mám ísť a ako ja to dostanem?“ </p><p>„Choď len, syn môj, touto starou cestou, už skoro ta dôjdeš. Dávno tie veci na takého
         víťaza čakajú, ako si ty. Keď prídeš k mestu, tam bude nad bránou jeden bubon visieť. Neboj
         sa nič! Zosním si ten bubon, udri naň a bubnujúci iď cez mesto pred tú najvyššiu palotu.
         Tam si zastaň a bubnuj, kým ti len všetko nevydajú.“ </p><p>Poďakoval sa Popelčík za dobrô naučenia a príduc do mesta, všetko tak robil, ako mu
         starký prikázal. Bubnuje pred tou palotou, pošle sa ho kráľ opýtať, že čo chce. </p><p>„Nič,“ povedá, „len paničku so zlatými vlasmi, zlatú kačku s dvanástimi vajcami a zlatú
         kozu,“ a bubnuje ďalej. </p><p>Zase sa pošle král opýtať, že kto je on, keď si to smie žiadať. </p><p>A on odpovie: </p><p>„Ja som Popelčík!“ </p><p>Hneď mu vydali i zlatú paničku i zlatú kačku i zlatú kozu. S veľkou radosťou išiel už
         teraz naspäť ku kováčovi. </p><p>Za ten čas sa aj kováč pousiloval, ako by Popelčíka zmárniť mohol, ak by sa ešte aj z
         toho mesta navrátil. Vykopal si v tej stajni, kde Popelčíkovho tátoša držali, hlbokú,
         hlbočiznú jamu a naplnil ju vodou, že ho tadnu strčí, keď si pre koňa pôjde. Príde Popelčík
         s tou zlatou pannou, aj s kačkou a kozou a oddá všetko kováčovi a ježibabe, že aby mu už
         teraz tátoša vydali. </p><p>„A veď ti ho my,“ povedá, „dáme, len si choď preňho! Tam ti je v tej deviatej stajni.“ </p><p>A ten kováč šiel zápäť za ním, že mu ako tú stajeň ukáže. Ale Popelčík už šípil, že to
         zase dáky fígeľ bude. Otvorí dvere na stajni a zbadá hneď tú jamu. Len sa mu bolo zvrtnúť a
         už kováč ležal v jame a zatopil sa. Tu ježibaba oddá sa doňho, povedá: </p><p>„Ty taký a taký, čo si mi muža zabil! Tovarišia zahrievajte kliešte, že ho na kusy
         roztrháme. Dám vám po dukáte!“ </p><p>A tovarišia už leteli s rozpálenými kliešťami na neho. Popelčík chytro zavolá: </p><p>„Tovarišia, chyťte tú babu! Dám vám zlatú kozu!“ </p><p>Títo, že sa i tak na ňu hnevali, chytili milú babu a na kusy ju tými horúcimi kliešťami
         roztrhali. Popelčík im oddal tú zlatú kozu a sám si vysadol so zlatou pannou a so zlatou
         kačkou na tátoša a tak sa hrdo poberal preč. </p><p>Tam na tých troch cestách čakali ho už jeho bratia a hanbili sa veľmi, že oni nič
         nevykonali a on že sa s takými peknými vecmi navracuje. </p><p>„Ani,“ povedá, „otcovi na oči nejdeme.“ </p><p>Ale ich on prehovoril, aby len šli. Tak šli. Ale tých dvoch to deň a noc škrelo, že sa
         tak bez ničoho domov navracajú. Len sa ti oni Popelčíkovi za chrbtom zhovorili, že ho
         zabijú a jeden že si prisvojí pannu, druhý kačku. Tak aj urobili: Popelčíkovi v noci na
         spaní hlavu zoťali a sami tašli slávne domov. Pri mŕtvom Popelčíkovi nezostal nikto, iba
         jeho tátošík. </p><p>Smutný pásaval sa tátošík kolo mŕtveho na lúčke a spomôcť mu nemohol. Raz vidí jedného
         hadíka so zelinkou v pysku, ako sa cez tú lúčku ponáhľal. </p><p>„Kdeže sa ponáhľaš, kde, hadík môj, s tou zelinkou?“ opytuje sa tátošík. </p><p>„Kdeže by,“ odpovie hadík, „otcovi mi hlavu rozmliaždili, nuž ho idem kriesiť.“ </p><p>„Daj mi,“ povedá, „naraz tú zelinku! Či nevidíš, že tu človek zabitý!“ </p><p>„Ej,“ povedá hadík, „hľadaj si, keď chceš mať.“ </p><p>„Nuž ale nedáš?“ </p><p>„Nedám!“ povedá. </p><p>Len raz dupol tátošík nohou, hneď hadovi zelinka z pysku vyfrkla. Tátošík ju vzal,
         potrel pánovi hrdlo, hneď sa mu hlava prirástla a on ožil. </p><p>„Ej,“ povedá, „čiže som dobre spal!“ </p><p>„Veď by si ty bol spal na večnosť,“ rečie tátošík. „Len sadaj a poď!“ </p><p>Letí si Popelčík na tátošíkovi a doletuje k rodnému mestu. To bolo spolovice červeným a
         spolovice čiernym súknom potiahnutô. </p><p>„Čože tu nového?“ spytuje sa ľudí. </p><p>„Čože by,“ povedá, „i radosť i žalosť. Radujeme sa, že Kraľčík zlatú pannu doniesol a
         ide s ňou na sobáš a Kucharčíkovi zlatá kačka zlaté vajcia nesie; smútime sa zase, bo nám
         Popelčík, ktorý býval zo všetkých najinakší, dakde vo svete zahynul!“ </p><p>Viac mu nebolo treba. Len popchol koňa a stavil sa rovno pred kostolom, kade na sobáš
         šli. Ako ho zlatá panna zazrela, hneď priskočila k nemu a pred všetkými ho objala, že je to
         jej Popelčík, čo si ju zaslúžil. Keď sa kráľ o všetkom dozvedel, oddal hneď Popelčíkovi aj
         zlatú pannu aj zlatú kačku aj kráľovstvo. Mesto dali hneď cele červeným súknom potiahnuť a
         slávili svadbu, akej viac nebude, kým svet svetom bude. </p><p>Tí dvaja ale museli za pokutu vždy Popelčíkovi slúžiť, lebo Popelčík bol najinakší víťaz.<sup>[<a name="d56e4358" href="#ftn.d56e4358" class="footnote">25</a>]</sup>
      </p><p> </p><div class="footnotes"><br><hr align="left"><div class="footnote"><p><sup>[<a name="ftn.d56e4091" href="#d56e4091" class="para">20</a>] </sup>osli</p></div><div class="footnote"><p><sup>[<a name="ftn.d56e4099" href="#d56e4099" class="para">21</a>] </sup>podľa iných bieleho hada</p></div><div class="footnote"><p><sup>[<a name="ftn.d56e4109" href="#d56e4109" class="para">22</a>] </sup>Ad. Ghillanyi nazýva ich Biroň, Duboň a Vševed. Rozprávka jeho má názov „O
               Pipapendi Gorošovi“, len škoda, že jej koniec voľakde sa stratil, takže v počiatku,
               ktorý pri rukách máme, o Pipapendi Gorošovi ani zmienky nieto. Ghillanyi rozpráva
               tiež, že ich kráľ sám vypravil do sveta a kráľovstvo tomu prisľúbil, kto najvzácnejší
               poklad donesie zo sveta, bo kráľovstvo na troje deliť a zoslabiť nechcel. — A zase O.
               Chriašteľ menuje týchto troch synov takto: Pesúčin, Kucharčík, Kraľčík. Ten prvý bol
               od sučky, čo šamotiny zo zeme polízala, keď kuchárka pri varení bieleho hada
               zapomenula, že ani šamotiny z toho jedla žiadno zviera nesmie zjesť.</p></div><div class="footnote"><p><sup>[<a name="ftn.d56e4187" href="#d56e4187" class="para">23</a>] </sup>zápästky (rukavice, aké na ruke hneď za päsťou i obecný ľud niekde nosí)</p></div><div class="footnote"><p><sup>[<a name="ftn.d56e4257" href="#d56e4257" class="para">24</a>] </sup>Podľa rozprávania O. Chriašteľa premieňali sa tieto tri dcéry na lúku, vodu a
               posteľ. Na lúke mali traja bratia kone popásť, na vode napojiť a navečer na posteľ sa
               uložiť, aby ich tá zadusila, keby pri lúke a pri vode neboli skapali. Popelčík,
               rozumie sa, to všetko porúbal.</p></div><div class="footnote"><p><sup>[<a name="ftn.d56e4358" href="#d56e4358" class="para">25</a>] </sup>Podľa Chriašteľovho rozprávania končí sa poviestka tak, že napokon títo traja
               bratia (Pesučin, Kucharčík a Kraľčík ako ich on menuje) išli pomedzi veľa žobrákov,
               ktorí zo všetkých strán na nich volali a ktorým peniažky hádzať museli, ale obzrieť
               sa na tých žobrákov nesmeli. Kucharčík a Kraľčík sa ale obzreli a tam skapali. Jediný
               Pesučin (Popelčík) domov sa navrátil. Doma podľa tohto rozprávania už len kráľovná
               žila a tá dala polovicu mesta čiernym súknom obvinúť, na znak, že sa spolovice
               raduje, spolovice smúti za jej synmi. Najmladší teda potom sám kraľoval.</p></div></div></div><div class="chapter" lang="sk"><div class="titlepage"><div><div><h2 class="title"><a name="d56e4364"></a>Piatko a Pustaj</h2></div></div><div></div></div><p> </p><p>
         <span class="emphasis"><em>Podali: Jonatan Čipka a Karol Venich z Malohontu, Ľudovít Reuss, Ľudovít
            Michalovič a Pavol Dobšinský z Gemerskej, rozpráva tento posledný.</em></span>
      </p><p> </p><p>Išli vám raz jedni vozári<sup>[<a name="d56e4378" href="#ftn.d56e4378" class="footnote">26</a>]</sup> z ďalekej krajiny do domu. Vozy mali síce ťažko naložené, bo veľa drahého
         tovaru viezli, ale im šlo všetko dobre, cesta sa im míňala, ani sami nevedeli ako. </p><p>Len ti tu raz tomu prednému zastanú kone na rovnej ceste. Paholok ich pošibal bičom, ale
         tie ani na krok, len sa späli. Gazda skočí z voza a začne kone z boku obšívať papekom; ale
         tie ani vtedy nepohli. </p><p>„Nuž kýho Paroma, že sa tie ani hnúť nechcú?“ </p><p>Pozrie pred kone a tu leží v prachu malý chlapec a pretiera si oči. </p><p>„Nuž, chlapče, čože ty tu robiš?“ povie mu gazda. </p><p>„Veď ja neviem,“ ozve sa chlapec. </p><p>„A odkiaľže si?“ </p><p>„Veď ja neviem.“ </p><p>„A kdeže ti otec alebo mať?“ </p><p>„Veď ja neviem.“ </p><p>„A akože ťa volajú?“ </p><p>„Veď ja neviem,“ rozplakalo sa chlapča. </p><p>„No neplač! Vezmem ťa sebou, či prídeš?“ </p><p>„Veď ja nedbám,“ prisviedčal chlapec. </p><p>I tak ho vzal ten gazda sebou, položil ho na voz, zaviezol do domu a že sám nemal detí,
         prijal ho za svoje. </p><p>Ešte raz sa ho vypytovali, kto by bol, čo by bol. Ale keď ani to nevedel povedať, ako ho
         volajú, nuž sa ho ďalej nevypytovali a nazvali ho Piatkom. Lebo to bolo práve v piatok, keď
         ho na tej ceste našli. </p><p>Milý Piatko vyrástol na hodného šuhaja a ako taký chodieval už potom sám na furmanky:
         skupúval zbožia, privážal a rozvážal a kupčil sám miesto otca, ktorý už teraz len doma
         sedával. </p><p>Ako si tak furmančí náš Piatko, príde raz do jedného velikého mesta a že bola práve
         nedeľa, išiel aj on s druhými ľuďmi do kostola Pánu Bohu sa pomodliť. Tu v bránke kostola
         ležal mŕtvy a po jednej strane mŕtveho hromada palíc. Každý, kto do kostola šiel, vzal z
         tej hromady jednu palicu, udrel toho mŕtveho a hodil zase palicu na druhú stranu. Prišiel
         rad aj na Piatka, aby toho mŕtveho udrel. </p><p>„Nuž ale, dobrí ľudia, čože vy toho mŕtveho tak bijete, veď vám ten už neublíži?“
         spytuje sa Piatko. </p><p>„Neublíži, neublíži,“ odpovedajú mu ľudia, „ale za života nám veľa ostal dlžen, a tak
         teraz po smrti toľko palíc vytrpieť musí, koľko zlatých dlžen ostal.“ </p><p>„A či by to veľa bolo?“ spýtal sa zase Piatko. </p><p>„Len tridsať tisíc,“ hovoria mu; „pätnásť tisíc sme mu už vysádzali, ešte mu toľko odbiť
         treba.“ </p><p>„No, nebite ho! Zaplatím ja zaňho.“ </p><p>I tak vyplatil dlžoby za toho mŕtveho a dal ho pekne zachrániť.<sup>[<a name="d56e4430" href="#ftn.d56e4430" class="footnote">27</a>]</sup> Jednu paličku z tých, čo ho nimi bili, vzal sebou na cmiter a zapichol do hrobu
         koniec hlavy mŕtveho a tak odišiel zbohom. Peňazí mu síce málo ostalo, ale to málo Pán Boh
         požehnal a Piatko nakúpil ešte zbožia dosť a šťastne sa navrátil domov z tej cesty. </p><p>Takto doma, najmä cez zimu, nemal čo robievať. Chodieval teda na poľovačku. Raz ako tak
         poľuje a chodí namrzený po hore, po poli celý boží deň, že nič nemohol dostať, vidí jedno
         malô vtáča na konári sedieť. Prásk, vystrelí a vtáča padlo na sneh. Piatko príde na to
         miesto a ako vtáča hore dvíha, tu vidí na snehu tri kvapky krvi z neho. Zamyslel sa,
         zahľadel sa na ten sneh a na tie tri kvapky krvi, až napokon prerečie: </p><p>„Moja žena musí byť biela ako sneh a červená v lícach ako krv!“ </p><p>Ako to povedal, pobral sa domov a tam vyrozprával, ako sa mu vodilo, aj čo si on to
         umienil. Otec a mať proti tomu nič nemali, jednako ho už oženiť chceli; len aby si tedy
         prezrel takú ženu, čo by bola biela ako sneh a mala červené líca ako krv. </p><p>Dlho on prezeral medzi dievčatmi, ale v tom vidieku takého dievčaťa nebolo. Napokon si
         on vec tak rozhútal, že si pôjde do šíreho sveta takú ženu hľadať. </p><p>Ešte v ten deň povedal domácim, čo on to zamyslel a tí na to: </p><p>„Veďže,“ povedá, „len choď a urob si po vôli!“ </p><p>I tak sa vybral aj s jedným sluhom na cestu. Idú, idú, putujú z kraja do kraja, z
         vidieka do vidieka, prizerajú sa každej paničke do tváre, ale žiadna nebola biela ako sneh
         a červená ako krv. Pekne prešli aj to mesto, v ktorom Piatko toho mŕtveho spod tých palíc
         bol vykúpil a Piatkoví to už ani na um nezišlo. Za mestom, ako idú vedľa cmitera, kukne
         nevdojak ten sluha tadnu a povedá: </p><p>„Ej čiže sú to pekné tri paličky v tom kruhu<sup>[<a name="d56e4451" href="#ftn.d56e4451" class="footnote">28</a>]</sup> tamto na tom hrobe. Boliže by nám do cesty!“ </p><p>Piatko pozrie tiež v tú stranu a vtedy mu ešte len napadne, ako on tam dal toho mŕtveho
         pochovať a že tu just na tom hrobe tie paličky rástli. Skočí sám dnu do cmitera a odreže si
         jednu, že mu bude pamiatka na toho mŕtveho. Sluha si tiež odrezal tú druhú a s tým sa
         chceli preč poberať. </p><p>„Veďže ešte aj tú tretiu odrežte! Tá bude pre mňa!“ ozve sa hlas za nimi. </p><p>Obzrú sa a tu ti stojí chlap ozruta, za takých dvoch, ako boli oni. </p><p>„A ktože si ty?“ opýta sa ho Piatko. </p><p>„Ja sa volám Pustaj a ďalej sa nič nespytuj, len mi káž odrezať tú tretiu palicu a sluhu
         pusť domov, keď chceš, aby si dostal ženu bielu ako sneh a červenú ako krv.“ </p><p>Piatko si pomyslel: </p><p>„Keď nešlo dosiaľ tak, azda pôjde takto!“ a pristal na tom, ako mu Pustaj kázal. Sluhu
         prepustil domov s heslom, že sa mu na ceste dobre vodí. </p><p> </p><p>* </p><p> </p><p>Piatko s Pustajom putovali ďalej. A ten Pustaj bol len tak po žobrácky oblečený. Okolo
         poludnia ohlási sa Pustaj: </p><p>„No Piatko, už by si si voľač aj zajedol?“ </p><p>„Ej veru by som si!“ rečie Piatko. </p><p>„No, či vidíš tamto ten zámok? Tam my budeme dnes obedovať.“ </p><p>„Ale choď, ty žobrák, veď nás tam ani nepustia takých otrhaných.“ </p><p>„Ej, čoby tam nie! Len ty, hlaďže, poď za mnou a mňa pusť napred!“ </p><p>Šiel Pustaj<sup>[<a name="d56e4490" href="#ftn.d56e4490" class="footnote">29</a>]</sup> dnu na bránu, tu brána zavrená. Zavolal: </p><p>„Otvorte!“ </p><p>„Kto to?“ ohlási sa mu strážnik. </p><p>„Ja som Pustaj, len rúče otváraj!“ </p><p>„Ale veď sme my počuli, že Pustaj dávno umrel.“ </p><p>„Ej, čo tam umrel! Keby som bol umrel, nebol by som tu.“ </p><p>„A načože ideš?“ </p><p>„Veď vy viete, načo Pustaj chodí. Prichystajte pre sto chlapov obed a pre sto koňov sena
         i obroku!“ </p><p>Pustaj býval predtým pánom pri vojsku. Preto tak i teraz rozkazoval; a tí mu na to: </p><p>„Ej, Pustaj, neurob nám to! Vidíš, bol suchý rok, neurodilo sa nám, nemáme ti z čoho
         dať. Len choď ďalej! Radšej tebe dačo podhodíme.“ </p><p>Na veľa prosenia Pustaj utíchol a povedal: </p><p>„No, keď už tak ničoho nič nemáte, aspoň pre mňa a pre môjho kamaráta obed pripravte.“ </p><p>Čo sa i stalo. </p><p>Po obede, keď odchodili, opýtali sa Pustaja v tom zámku, že čo žiada. A on, že bol v
         chatrnom obleku, vyžiadal si len jeden starý kepeň, čo tam za dvermi na klinci visel. Ten
         mu dlho nechceli dať, že tak a tak, nač by mu bol ten starý, že mu radšej dajú nový. </p><p>„Vy blázni!“ rečie Pustaj, „ba načo by mi bol nový? Veď vidíte, že by ma ľudia vysmiali,
         keby videli pod novým kepeňom otrhané šaty.“ </p><p>Naveľa, naveľa dali mu ten starý kepeň. Keď vyšli za bránu, povedal Pustaj Piatkovi: </p><p>„Vidíš, Piatko, tento kepeň sa nám zíde. Bo je to taký kepeň, že kto sa doňho zakrúti,
         toho nikto nevidí.“ </p><p>A zakrútil sa doňho. </p><p>Na druhý deň okolo obedu začne zase Pustaj: </p><p>„Ej, Piatko, už by sme si aj zajedli.“ </p><p>„Veru by sme si, keby len voľač bolo.“ </p><p>„No,“ povedá, „vidíš ten zámok? Tam my budeme dnes obedovať.“ </p><p>„Choď mi z očú, žobrák! Veď ťa tam ani nepustia.“ </p><p>„No, len poď pomaly za mnou! Však uvidíš.“ </p><p>Búcha Pustaj na bránu: </p><p>„Otvorte!“ </p><p>„Kto tam?“ spytujú sa ho. </p><p>„Pustaj prišiel!“ </p><p>„Pustaj? Veď sme my počuli, že ten dávno zomrel.“ </p><p>„Ej, keby som bol zomrel, nebol by som tu!“ </p><p>Hneď ho pustili a opytovali sa ho, že čo im doniesol. </p><p>„Však vy viete, čo ja nosím. Nahotujte pre dvesto chlapov jediva a piva a pre dvesto
         koňov sena a obroku!“ </p><p>„Ach, Pustajko, preboha ťa prosíme, neurob nám to! Neurodilo sa nám ničoho nič, nemáme
         ti z čoho dať. Radšej tebe miesto toho dačo podhodíme, len nám teraz pokoj daj!“ </p><p>Na veľa prosenia udobril sa Pustaj a kázal len pre dvoch dobrý obed pristrojiť. Najedli
         sa, napili sa aj s Piatkom a po obede, keď odchádzali, opýtali sa ich ešte, že čo žiadajú
         na cestu. </p><p>„Len mi,“ povedá Pustaj, „tamto tú zahrdzavenú šabličku dajte, čo tam na stene visí.“ </p><p>„Načože by ti tá bola? Veď ti my radšej novú dáme.“ </p><p>„Netárajte, blázni! Starý kepeň, nová šabľa — ako by to bolo? Veď by ľudia na mňa prstom
         ukazovali, že som šialené huby pojedol!“ </p><p>I tak museli mu tú starú šabličku dať. Keď boli za bránou, povedal Pustaj: </p><p>„Vidíš, Piatko, to sa nám zíde. Táto šabľa sama od seba všetko zrúbe, čo jej len
         rozkážeš.“ </p><p>Idú, idú dlho, už bol druhý deň a ešte nejedli nič. Až sa naostatok približovali k
         jednému zámku. </p><p>„Či vidíš, Piatko, tamto ten zámok?“ povie Pustaj. </p><p>„Vidím,“ rečie tento. </p><p>„No, tam my budeme dnes obedovať.“ </p><p>„Ale taže sa dakde skry, ty žobrák, veď teba tam ani nepustia.“ </p><p>„Ešte že nepustia! Len poď pomaly za mnou, ja idem vopredok.“ </p><p>Príde Pustaj pred bránu a volá: </p><p>„Otvorte!“ </p><p>„Kto tam?“ </p><p>„Pustaj.“ </p><p>„Iďže si, ty bludár,“ hovoria mu zase, „veď Pustaj dávno zomrel!“ </p><p>„Keby som bol zomrel, nebol by som tu; len vy otvorte!“ </p><p>„Nuž a čo nám za chýr nesieš?“ </p><p>„Veď vy viete, aké chýry Pustaj nosí. Dúškom mi ho nahotujte pre tristo chlapov jedenia
         a pitia, pre tristo koňov obroku a sena!“ </p><p>Títo sa mu začali prosiť: </p><p>„Nežiadaj to od nás, Pustajko! Neurodilo sa nám ničoho nič. Choď len ďalej! Radšej tebe
         dačo podhodíme.“ </p><p>Naveľa dal sa im uprosiť, kázal len pre dvoch dobrý obed prichystať. Obed bol hneď na
         stole a dvaja cestovníci sa napukali. Po obede vravia v tom zámku Pustajovi: </p><p>„No, čože takto žiadaš od nás?“ </p><p>„Len mi tamto ten uvláčený meštek dajte, čo sa to tam pod pecou povaľuje, aby som si mal
         kde grajciar, kde dáky groš odložiť.“ </p><p>„Ej,“ povedajú mu, „načože by ti ten deravý meštek bol, veď by ti z toho všetky
         grajciare vypadali? Radšej ti my dáme novučičký nový.“ </p><p>„To by bolo naopak sveta: starý kepeň, zhrdzavená šabľa a nový mešec! Len sem s tým
         starým meštekom.“ </p><p>Či chceli, či nechceli, museli mu ho napokon dať. Keď vyšli zo zámku, hovorí Pustaj: </p><p>„Vidíš, Piatko, ten meštek sa nám zíde. Lebo je to nie meštek ako meštek. Ale je to taký
         meštek, že keď ho potrasieš, kopu dukátov ti nasype.“ </p><p>Keď už tieto tri zámky obchodili, tak prišli ku jednému mestu a Pustaj hovorí: </p><p>„Či vidíš to mesto? Tam býva tvoja milá: biela ako sneh, červená ako krv. Ale ty len tu
         za mestom ostaneš a ja pôjdem sám tadnu. Veď sa ja skoro vrátim pre teba.“ </p><p>I tak šiel Pustaj sám do mesta a zasadol si v krčme za vrch stola. </p><p>„Krčmár, nalej vína!“ </p><p>„Ba či by si mal odkiaľ zaplatiť, ty žobrák?“ povie krčmárka. </p><p>Ale krčmár sa zľakol ozruty chlapa, nuž natočil tam dákych zlievkov a doniesol mu ich.
         Pustaj mu za to víno vylepil dukát na stôl. Hneď ho obsluhovali ako dákeho magnáša. </p><p>Tu si Pustaj rozkázal zlatý koč priviezť, ešte aj na kolesá zlaté ráfy pribiť a štyri
         paripy do koča zapriahať. Tak letel von z mesta ako víchor. </p><p>Piatko za mestom len vyzeral a vyčkával, kedy Pustaj príde. Tu vidí zlatý koč so štyrmi
         paripami, ako proti nemu beží, a vzdychne si: </p><p>„Ej, Bože ti môj milý, či som sa ja nemohol doma voziť a teraz tu chodím s Pustajom,
         dobre si po kolená nohy nezderiem a ani sám neviem, kde som!“ </p><p>Vtom ho koč prebehne, obráti sa a zastane pri ňom. </p><p>„No, sadaj hore,“ povie Pustaj z koča, „ideme tadnu.“ </p><p>Tu Piatko ani nevedel, kde sa má podieť od radosti. Vysadol ku Pustajovi a leteli do
         mesta. </p><p>Kým tak bežali, Pustaj ustavične len sypal z toho starého mešca dukáty do koča, kým len
         plný koč nenasypal. Keď už do mesta prišli, kázal Pustaj Piatkovi na jednu i na druhú
         stranu koča tie dukáty po uliciach rozhadzovať a Piatko ich rozsypal plnou hrsťou. Na to
         zosadli v hostinci a jedli, pili po pansky. </p><p>Skoro sa dostalo kráľovnej do uší, že čo sa po meste robilo, že tam taký a taký pán
         zosadol. Ešte v ten večer dala kráľovná Piatka ku sebe zavolať. Piatko sa dobre opatril
         dukátmi a tašiel. Ako kráľovnú zazrel, hneď poznal, že je to tá, ktorú hľadal: biela ako
         sneh a červená ako krv. Chutne si s ňou zavečeral a po večeri hrali sa v karty. </p><p>Kráľovná obyčajne každého obhrala. Ale Piatko si z toho nič nerobil, bo meštek slúžil
         vždy dukátmi, čo by koľko bol prehrával. Ako sa tak zabávajú, zhovárajú, opýta sa jej
         Piatko, že či pôjde za neho. Kráľovná vzala striebornú lyžičku a vyhodila von oblokom do
         mora a riekla: </p><p>„Ak mi zajtra večer tú lyžičku donesieš, teda budem tvoja!“ </p><p>Smutný odišiel Piatko preč, lebo nevedel, ako by on tú lyžičku z toho mora dostať mohol.
         Ale Pustaj stál pod oblokom a vedel o všetkom, čo sa robí. Keď tá lyžička dolu letela,
         rozkázal kepienku: </p><p>„Kepenček, prestri sa nad more!“ </p><p>A ten zachytil lyžičku a doniesol mu ju.<sup>[<a name="d56e4662" href="#ftn.d56e4662" class="footnote">30</a>]</sup>
      </p><p>Piatko bol na druhý deň veľmi smutný a tým smutnejší, čím viac sa približoval večer, keď
         mal zase ísť ku kráľovnej. </p><p>„Čože si taký smutný?“ spytuje sa ho Pustaj. </p><p>„Akože by som nebol smutný, keď kráľovná včera striebornú lyžicu do mora hodila a riekla
         mi, že ak jej ju nedonesiem, nikdy nebude moja.“ </p><p>„Ak je len to, nesmúť sa ani za okamženie,“ hovorí Pustaj. „Dnes ráno som sa prechodil
         po rínku a tam just jednu veľkú rybu na poly pretínali, v nej sa našla strieborná lyžička.
         Odkúpil som ju a — tu ju máš!“ </p><p>Podával mu tú spravodlivú lyžicu, ktorú večer kráľovná von oblokom vyhodila. </p><p>Uradovaný šiel Piatko ku kráľovnej a podal jej lyžicu. Veselo večerali a hrali sa. Pri
         zhovorke opytuje sa zase Piatko, že či už pôjde zaňho. </p><p>„Pôjdem,“ povedá, „ak mi zajtra večer tento prsteň donesieš.“ </p><p>S tým sňala zlatý prsteň a vyhodila von oblokom ďaleko do mora. Pustaj stál i teraz pod
         oblokom a na jeho rozkaz kepenček zachytil prsteň a doniesol mu ho. </p><p>Smutný poberal sa Piatko od kráľovnej a smutnejším vyzeral ešte, keď na druhý deň
         prsteňa nikde nebolo. Žaloval sa Pustajovi a chcel sa už radšej domov navrátiť, ako s
         hanbou pred kráľovnú predstúpiť. </p><p>„Oj, nebojže sa, neboj!“ vraví mu Pustaj. „Čo len prsteň, ten je tu. Prvej predával tu
         jeden chlapec ryby, odkúpil som mu ich a v jednej z nich našiel som prsteň. Choď len a
         zabávaj sa s kráľovnou! Veď uvidíš, čo ti zase povie.“ </p><p>Tašiel vytešený Piatko i s prsteňom ku kráľovnej, šiel aj múdry Pustaj za ním vo svojom
         kepienku tak, čo ho nik nevidel. U kráľovnej veselo večerajú, hrajú sa, zhovárajú sa a
         medzi rozprávkou oddá Piatko prsteň a pýta sa kráľovnej, že či už pôjde zaňho. </p><p>„Pôjdem,“ povedá, „keď uhádneš, kde ja tej noci budem a koho mám frajera.“ </p><p>Ej, to by Piatko nebol čakal, ale čože mal robiť? Horko-ťažko mu padalo od nej odísť a
         ešte mu svet bol otupnejší, keď doma ani Pustaja nenašiel. </p><p>Ale Pustaj dobrý pozor dával na všetko, čo sa bude robiť. Ako Piatko od kráľovnej
         odišiel, stala si táto naprostred chyže a zavolala do tretieho razu: „Zem otvor sa! — Zem
         zatvor sa!“ </p><p>Vtom sa zem otvorila a ona tadnu skočila. Zem sa zase zavrela a kráľovná sa pri pekelnej
         bráne stavila. Za ňou ale v kepeni svojom letel všade Pustaj. </p><p>Pred pekelnou bránou čakal na kráľovnú čert<sup>[<a name="d56e4699" href="#ftn.d56e4699" class="footnote">31</a>]</sup> s hintovom. Kráľovná si vysadla do hintova k čertovi a Pustaj v kepeni utajený
         na bak ku kočišovi. Bežia tým peklom, bežia, prídu do medenej hory. Pustaj sa načiahne z
         boku a odlomí si medenú halúzku a skryje razom pod kepeň. Zahučala treskom medená hora.
         Kráľovná sa preľakla a zvolala: </p><p>„Hľadajte, hľadajte, tu za mnou dáka pohona.“ </p><p>Čerti hľadali na všetky strany, ale nič nenašli. </p><p>Bežia ďalej, prídu do striebornej hory. Pustaj sa načiahne a odlomí si striebornú
         halúzku. Zahučala strieborná hora a preľaknutá kráľovná hovorí: </p><p>„Tu za mnou pohona. Hľadajte, hľadajte na všetky strany!“ </p><p>Čerti poprezerali všetko, kde len zamysleli, ale nevideli ani ducha. </p><p>Bežia ďalej a prídu do zlatej hory. Načiahne sa Pustaj a odlomí si zlatú halúzku.
         Zahučala hukom zlatá hora a kráľovná kričí: </p><p>„Hop! To je už zle, za mnou musí pohona byť!“ </p><p>Čerti zastali, poskákali z hintova, prezerali každý kútik, každú dierku. Ešte len aj
         lôniky z osiek čert povyberal, či tam dačo nebude. Ale kde nič, tu nič. </p><p>Tak prišli do čertovho zámku, ktorý bol zo samých človečích hláv a kostí vystavený. Tu
         bola hostina. Čerti si pripíjali z koštiaľových pohárov. Kráľovnú posadili za stôl a
         navečerali sa s ňou. Po večeri skákali čerti s kopyty po britvách a dvanásti rad radom
         pojímali kráľovnú do tanca. Ona po tých britvách za každým tancom pár črievic zodrala a pod
         stôl hodila. Tam sa bol učupil v kepienku Pustaj a zbieral všetky tie črievice. Dvanásť
         tancov tancovala, dvanásť tých črievic podrala, a keď dvanásta hodina odbila, šla domov tou
         istou cestou a Pustaj tiež. </p><p>„No, Piatko, akože si spal?“ spytuje sa Pustaj Piatka, keď tento ráno oči pretieral. </p><p>„Horkýže tvoje spal,“ vraví Piatko, „keď ti mi kráľovná kázala zvedieť, kde ona tej noci
         bola a koho má frajera a večer ani teba tu nebolo, čo by si mi bol voľač poradil!“ </p><p>„Netráp sa ty už toľko,“ vraví mu Pustaj. „Bo vidím, že by si od samého trápenia na
         triesku vychudol. Nebola by to cesta pre teba bývala. Bol som ja s kráľovnou miesto teba.
         Len ber tieto halúzky a tieto črievice a choď razom k nej!“ </p><p>S tým mu oddal medenú, striebornú a zlatú halúzku i tie rozcapartené črievice a
         rozpovedal mu všetko a napokon mu povedal, že už aj on ide s ním ako dobrý priateľ. </p><p>Prišli do zámku a kráľovná ich vítala: </p><p>„No, čože mi nového nesiete tak zavčas rána?“ </p><p>„A,“ povedá Piatko, „bola si tej noci tam a tam; máš čerta frajera. Musí to pravda byť,
         lebo át, tu sú tieto halúzky z medenej, striebornej a zlatej hory a tu sú aj tie črievice,
         čo si pri tanci podrala.“ </p><p>Kráľovná nemohla ďalej, musela sa im poddať. Tu kázal Pustaj nahotoviť tri korytá a
         posadil kráľovnú do prvšieho a ťal čerta tou paličkou, čo si na tom hrobe odrezal, kým len
         plnô koryto penami nebolo. Potom vzal druhô koryto, posadil ju do toho a bil zase tou
         paličkou, kým i to druhô plnô krvou nenatieklo. Vzal aj tretie koryto a bil ju do tretieho
         razu, kým ho len plnô slzami nenaplakala. Keď bolo koryto plnô slzami, vtedy sa kráľovnej
         vzdychlo a prvý raz v svojom živote povedala to slovo: „Bože!“ </p><p>„No už teraz môžeme bezpečne s ňou domov ísť. Lebo som už všetky čertovské fígle z nej
         vybil,“ povedal Pustaj. </p><p>Tak si teda viezol Piatko nevestu bielu ako sneh a červenú ako krv do domu. Len ti tu
         prídu raz na jeden most a Pustaj povedá: </p><p>„Piatko, my sme sa oba za touto nevestou ustávali a to mi len uznáš, že som ja viac
         urobil ako ty, ale ja viac nechcem, len koľko na moju čiastku príde. Roztneme si ju na
         spravodlivé polovice a tebe bude jedna, mne druhá.“ </p><p>Plakal Piatko, že či by to ozaj tak muselo byť. </p><p>„Veru tak,“ rečie Pustaj; „ani ináč nepristávam.“ </p><p>„Urobže si teda, ako chceš; ja ti nebránim, bo si si ju ešte lepšie zaslúžil ako ja.“ </p><p>Milá nevesta si musela ľahnúť na ten most a Pustaj vzal tú starú šabličku, čo ju v tom
         druhom zámku dostal a zaťal, ale len opakom, že sa neveste nič nestalo. Tu vyskočia spopod
         toho mostu všetci čerti akoby na obranu a na predku ten najväčší, jej frajer, z pekla.
         Pustaj chytro zavolá: </p><p>„Šablička rúbaj!“ </p><p>Hneď rozsekala toho najväčšieho čerta na kusy a ostatní, ako šabličku videli, razom sa
         poprepadúvali. </p><p>„Vidíš, Piatko,“ rečie teraz Pustaj, „len som ťa chcel skúsiť, či mi vďačný budeš, a od
         týchto čertov ešte napokon oslobodiť. Ja od teba nežiadam nič. Teraz je nevesta celá
         tvoja.“ </p><p>Ako prišli k tomu cmiteru, kde sa Pustaj k Piatkovi pripojil, povie zase Pustaj: </p><p>„Či sa pamätáš ešte, koho si dakedy tu dal pochovať?“ </p><p>„Veru mi prichodí na um, že som dakedy, kým som po cestách chodieval, tu jedného človeka
         dal zachrániť.“ </p><p>„No vidíš, ten človek som ja a za ten dobrý skutok som sa ti hľadel odslúžiť. Teraz ti
         ešte ďakujem, že si ma vtedy od tej bitky oslobodil a pekne ma zachrániť dal.“ </p><p>Vtom sa Pustaj premenil na bieleho holuba a odletel preč do svojho hrobu. Piatko ale
         šiel domov a slávil nádhernú svadbu s nevestou bielou ako padlý sniežik a červenou v
         líčkach ako krv. </p><p> </p><div class="footnotes"><br><hr align="left"><div class="footnote"><p><sup>[<a name="ftn.d56e4378" href="#d56e4378" class="para">26</a>] </sup>furmani</p></div><div class="footnote"><p><sup>[<a name="ftn.d56e4430" href="#d56e4430" class="para">27</a>] </sup>pochovať</p></div><div class="footnote"><p><sup>[<a name="ftn.d56e4451" href="#d56e4451" class="para">28</a>] </sup>kríku</p></div><div class="footnote"><p><sup>[<a name="ftn.d56e4490" href="#d56e4490" class="para">29</a>] </sup>Čipka a Venich menujú ho Umrlým Fiľkom. Podľa ich rozprávky bývali v týchto
               zámkoch, do ktorých najprv prišli, čerti. Umrlý Fiľko čertov pobil a odňal im
               šabličku, kepeň a mešec. — Podľa Reussovho rozprávania bývali v týchto zámkoch
               kráľovské dcéry a Pustaj, ktorý sa tu zase Čiernym chlapom volá, poslal do zámku
               kráľovského princa (ako ho Reuss menuje), aby si pýtal od nich tie zázračné veci. Keď
               mu ich nechceli vydať, len povedal: „Janko (Pustaj) je tu!“ A hneď mu ich vydali, bo
               Janka (Pustaja) znali a báli sa ho.</p></div><div class="footnote"><p><sup>[<a name="ftn.d56e4662" href="#d56e4662" class="para">30</a>] </sup>Reuss rozpráva, že kráľovná mala ešte otca, a keď sa Piatko ako vohľač u otca
               hlásil a otec dcéru k obedu volal, táto dala odkázať, že príde, ak jej ten vohľač
               toľko dukátov pošle, koľko kvapák vody jej na zem odpadlo, keď sa ráno umývala.
               Piatko nevedel, koľko by to bolo, lebo už boli kvapky obschli, nuž si dal doniesť
               umývač a plný jej ho dukátmi nameral. Na druhý deň sa mu len tak sľúbila len tak
               sľúbila ukázať, ak uhádne, kde ona tej noci bude. Pustaj potom šiel za ňou do pekla,
               atď. — Podľa Čipkovho rozprávania dala kráľovná Piatkovi zlatý prsteň, aby ho po tri
               dni na prste zavaroval a nezaspal. Piatko, trebárs ho od toho Pustaj veľmi varoval,
               napil sa zakaždým pri večeri vína a po všetky tri noci zaspal. Kráľovná každú noc
               prišla sama ku spiacemu, zosňala mu prsteň a kázala ho slúžkam prvú noc na smetisko,
               druhú do mora a tretiu noc do studne hodiť. Ale kepenček vždy doniesol prsteň.</p></div><div class="footnote"><p><sup>[<a name="ftn.d56e4699" href="#d56e4699" class="para">31</a>] </sup>podľa iných dvanásťhlavý šarkan</p></div></div></div><div class="chapter" lang="sk"><div class="titlepage"><div><div><h2 class="title"><a name="d56e4772"></a>Zlý brat</h2></div></div><div></div></div><p> </p><p>
         <span class="emphasis"><em>Povesť túto podávame doslovne tak, ako ju napísal Janko Kalinčiak v Bratislave r.
            1842 do Prostonárodného zábavníka v podnárečí liptovskom.</em></span>
      </p><p> </p><p>Bola raz jedna mať a tá mala dvoch synov. Keď starší syn mau dvanásť rokov, nuž mu
         mamička povedala: </p><p>„Ach, syn môj drahý, úprimný, nože si už choď dade do sveta niaku službu hľadať! Lebo
         vás vaša mamička už ďalej živiť nemôže.“ </p><p>A starší syn sa rozžehnau s matkou i bratom a išiou ta deľako do sveta. </p><p>A keď už i ten mladší dorástou, nuž mu mamička povedala: </p><p>„Nože, syn môj drahý, choď i ty dade do sveta! Lebo ťa ja už ďalej živiť nemôžem.“ </p><p>A upiekla mu mamička na cestu tri posúšky, a on veľmi zaplakau a rozžehnau sa s dobrou
         matkou i išiou ta deľako cez hory, cez lesy do šíreho sveta. A tak išiou za dlhý čas; už sa
         mu aj posúšky minuli; išiou, a už ništ nemau, hyba sa korienkami na ceste za dlhý čas
         živiu. </p><p>Raz bou už veľmi hladný. Šadiaľ na šetkých stranách hľadau, obzerau sa; ale nič nevideu.
         Hyba raz vidí voľačô takô veľkô ako dom sa pred sebou hýbať — a to bou taký veliký mravec.
         Nuž tuná sa hneď dau doňho i volau: </p><p>„Mravec, zjem ťa!“ </p><p>A mravec odpoviedau: </p><p>„Ach, nezedzže ma, Janíčko, nezec! Veď ti ja budem na dobrej pomoci ako vo dne tak i v
         noci.“ </p><p>A Janko pokrútiu hlavou, pokrútiu, i povedau: </p><p>„No, keď sa tak prosíš, dobre, ja ti darujem život; ale mi povedz, kade ja tu von vyndem
         z tejto hory.“ </p><p>A velký mravec mu ukázau jeden chodníček, a potom mu povedau, kade sa má obrátiť. </p><p>Šiou potom Janíčko za dlhý čas, išiou, a nevideu ani ftáčka, ani vrábka, hyba pustie
         hory, do ktorých ani len božie slniečko prejsť nemohlo. Raz voľačo takô zazrie ako dom, — a
         to bola veliká, veličizná fčela. I hneď na ňu zakričau: </p><p>„Fčela, zjem ťa!“ </p><p>A fčela mu odpoviedala: </p><p>„Ach, nezedzže ma, Janíčko, nezec! Veď ti ja budem na dobrej pomoci ako vo dne tak i v
         noci.“ </p><p>Ale Janko nechceu dlho upustiť. Ale keď sa už tak veľmi tá fčela prosila, nuž poviedau: </p><p>„No, ja nedbám. Ale mi aspoň dačo jesť daj, lebo som veľmi hladný.“ </p><p>A fčela nič nemohla dať, lebo nič nemala; hyba mu ukázala chodník, ktorým by mohou
         najskorej z hory vynsť. A Janko si utreu slzy, šiou ďalej. </p><p>Išiou, išiou horamí, dolamí a nevideu ani ftáčka ani vrábka. Len raz voľačo na strome
         zakrákorilo. Ozreu sa, a tam v hniezde jedna straka svoje mladie kŕmila. Nuž sa hneď
         zaraduvau a vyšiou hore na strom a zavolau: </p><p>„Straka, zjem ťa!“ </p><p>A straka odpoviedala: </p><p>„Ach, nezedzže ma, Janíčko, nezec! Veď ja ti budem na dobrej pomoci ako vo dne tak i v
         noci!“ </p><p>Ale Janko ništ, ani počuť nechceu, len kričau: </p><p>„Zjem ťa, zjem ťa, zjem ťa!“ </p><p>A straka volala: </p><p>„Nezedzže ma, Janíčko, nezec! Veď sa ti ja odslúžim.“ </p><p>Nuž potom on pokrútiu hlavou, pokrútiu hlavou, pokrútiu, i povedau: </p><p>„No, teda mi aspoň tieto tvoje mladie daj; lebo sa dobre oblakov nechytím od hladu.“ </p><p>Straka len prosila: </p><p>„Ach, nieže, Janíčko! Nože im len odpusť neboriatkom! Veď sa ešte maličkie. Ach, veď už
         skoro z hory vyndeš a tam ti všetko dajú, čo len budeš chceť.“ </p><p>Nuž tak sa dau nahovoriť, i nehau tak straku i išiou voliakosi biedne horamí, lesamí, až
         sa mu pekná utešená krajina otvorila. </p><p>Uzreu potom jedno velikô mesto, nuž hneď prosto doňho išiou ku kráľovi a prosiu ho, aby
         mu dau niaku službu. Kráľ mu odpovedau: </p><p>„Dobre, syn môj! Mám moc husí, nuž ich môžeš pásť. Beztoho je to moc už na jednoho husacníka.“<sup>[<a name="d56e4857" href="#ftn.d56e4857" class="footnote">32</a>]</sup>
      </p><p>A Janko sa odobrau husi pásť. Ale ako sa veľmi začuduvau, keď tam svojho brata husi pásť
         našieu. Tento privítau veľmi chladne Janíka; lebo mu to nebolo po srsti, že tento jeho
         polovic husí pásť bude. Ba tak sa naňho nahnevau, že si umieniu svojho brata skaziť. </p><p>Raz išieu kráľ na prechádzku. Len veru uvideu v kúte staršieho husacníka stáť. Nuž sa ho
         opýtau: </p><p>„Huncút, čo chceš?“ </p><p>A ten odpovedau: </p><p>„Veru môj brat povedau, že keď mu vašu najmladšiu dcéru dáte, že on cez jednu noc šetko
         zbožia, čo len máte, i pokosí, i poviaže, i do stodôl poprace. Nuž som vám to prišieu
         povedať.“ </p><p>A kráľ dau zavolať Janíčka, a povedau mu: </p><p>„No, syn môj, čô si to povedau, že ty šetko moje zbožia cez jednu noc i pokosíš, i
         poviažeš, i popraceš, ak ti moju najmladšiu céru dám?“ </p><p>„Ach, veď ja o tom ništ neviem, veď som ja ništ nepoviedau!“ </p><p>„No, čis’ poviedau, čis’ nepoviedau, teraz to urobiť musíš; lebo si to neslobodno s
         kráľmi fačkuvať.“ </p><p>A chudiak Janíčko vyšiou si von z mesta pod humná a tam plakau, plakau, až mu srdiečko
         usedalo. Už sa i stmievalo, on len veľmi horekuvau, nuž prišiou k nemu ten veľký mravec a
         opýtau sa ho: </p><p>„Čože ti je, Janíčko? Prečože tak veľmi plačeš?“ </p><p>Janko odpoviedau: </p><p>„Ach, akože by som ja neplakau, keď môj brat na mňa kráľovi nacigániu, že keď mi on dá
         jeho céru, že mu ja všetko jeho zbožia cez jednu noc i požniem, i poviažem, i do stodôl
         odnosím.“ </p><p>Mravec mu na to poviedau, aby sa nesmútiu; aby si len spať ľahou, že on to všetko
         porobí. A Janko skoro zaspau. </p><p>Vtom mravec zatrúbiu na sriebornej trúbce (lebo bou kráľ všetkých mravcov na svete), nuž
         tu z celieho sveta mravce sa počali hrnúť. Jeden niesou kosák, druhý povriesla, tretí koľky
         na snopov viazania, štvrtý kone vo voze zapriahnutie poháňau, a tak potom sa šecky chytili
         do priace: Jedni kosili, druhí viazali snopy, tretí zvážali do stodôl — a za niekoľko hodín
         bola priaca hotová. </p><p>Už ráno svitalo, Janko ešte spau. Kráľ pozreu z obloka na pole, a aj všetko zbožia bolo
         vo stodolách, a čo sa ta nepratalo, nuž celie stohy pred nimi stáli. Obliekou sa chytro a
         bežau ta do poľa. I veľmi sa začuduvau, keď Janka ešte spať našiou. Nuž ho zadrmau po pleci
         i zavolau: </p><p>„Syn môj, stávaj!“ </p><p>Janko sa prebudiu a kráľ mu povedau: </p><p>„Syn môj, hodný si chlap!“ </p><p>Potľapkau ho po pleci, dau mu pohár vína a okruh chleba a zasek ho pustiu ku jeho
         húskam. </p><p>0 dakoľko dní potom zase išieu kráľ na prechádzku. Len veru v pitvore v kúte zase stáu
         starší husacník, nuž mu kráľ poviedau: </p><p>„Čo chceš, huncút?“ </p><p>„A veru môj brat povedau, že keď mu dáte vašu najmladšiu céru, že on cez jednu noc ešte
         krajší kaštieľ vystavia, ako je váš; čo budú takie stromy okolo neho, čo budú vždy kvitnúť
         a vždy na nich ftáčatá spievať. Nuž som vám to prišiou povedať.“ </p><p>Kráľ dau Janka zavolať a zase mu kázau taký kaštieľ stavať. </p><p>A Janko vyšiou do záhrady a tam plakau, až sa večer priblížiu. Tu prišla k nemu tá fčela
         a opýtala sa: </p><p>„Čože tak plačeš, Janíčko?“ </p><p>„Ach, akože bych ja neplakau, fčelička moja, keď môj brat na mňa kráľovi nacigániu, že
         keď mne on dá jeho najmladšiu céru, že ja cez noc taký kaštieľ vystaviam, čo mu nebude páru
         v celej krajine.“ </p><p>„No, neboj sa ništ, syn môj! Choď spať! Veď ja to už všetko vykonám.“ </p><p>A keď to poviedala, nuž zatrúbila na zlatej trúbce (lebo bola šetkých fčiel na svete
         kráľovná) a šetky fčely z celieho sveta šíreho sa zišli. Potom jedna maltu robila, druhá
         skaly vláčila, tretia múrala, štvrtá dachy pobíjala, — a tak im tá priaca spod rukú ako
         voda išla. Keď už šetko vymúrali, potom začali voskom šetko rúče zdnuky i zvonky lepiť. A
         tak, keď šetko hotovô bolo, zase sa rozišli do šíreho sveta. </p><p>Kráľ ráno stau, pozreu oblokom — a aj, divy sveta! Kaštieľ utešený, krásny, akoby ho z
         vajíčka vylúpiu, stáu v záhrade, povlač viedla pekne do kráľovho zámku a šadiaľ kvitnúce
         stromy okolo boli, ftáčatá si na nich prespevúvali ako milá vec. Nuž sa kráľ veľmi
         zaraduvau, vzau pantofle na nohy a hneď utekau ta do toho novieho kaštieľa. Janko ešte
         spau. Nuž ho kráľ potriasou i povedau: </p><p>„Hodný si chlap!“ </p><p>Potľapkau ho po pleci, dau mu pohár vína a okruh chleba a zase ho prepustiu husi pásť. </p><p>Zas na to o niekoľko dní išieu kráľ na prechádzku. V pitvore v kúte stáu zase starší
         husacník, nuž sa ho kráľ opýtau: </p><p>„Ale huncút, čo ty tu chceš?“ </p><p>„A veru môj brat povedau, že keď mu dáte vašu najmladšú céru za ženu, že bude mať s ňou
         do rána takô dieťa, čo bude vedieť ešte v to ráno i chodiť, i vraveť.“ </p><p>Dau kráľ Janka zavolať, i povedau mu, čo brat naňho žaluvau. Tento sa vyhovárau; ale to
         mu nik nemohou dať ani rady ani pomoci; lebo kráľ na tom stáu, aby sa to tak stalo. </p><p>Keď prišiou večer, nuž Janka i s mladou peknou princezkou do jednej postele v novom
         kaštieli uložili. Keď zaspala princezka, Janko vyšiou z postele k obloku a tam plakau
         veľmi. Raz voľačo zaklepe na oblok; Janko otvorí a straka, čo sem prišla, opýta sa ho: </p><p>„Čože plačeš, syn môj?“ </p><p>„Ach, ako bych ja neplakau, keď môj brat na mňa nacigániu, že ak mi kráľ dá jeho
         najmladšú céru za ženu, že budem mať s ňou do rána takô dieťa, čô bude hneď i chodiť i
         vraveť.“ </p><p>„No, nič sa nestar, syn môj,“ povieda straka. „Ľahni si pokojne spať a nehaj oblok
         troška otvorený!“ </p><p>Janko tak urobiu. </p><p>Ráno, keď svitlo, ešte v novom kaštieli oba mladí spali, len kráľ i s kráľovnou už boli
         hore. Tu sa otvorili dvere a hodný, pekný chlapček dnu veselo skočiu, bozkávau obom ruky i
         volau: </p><p>„Starý tatuško, stará mamička! Dobrô ráno vinšujem!“ </p><p>A oba staričkí sa veľmi zradovali takiemu krásnemu vnúčatku. Išli do novieho kaštieľa,
         kde oba mladí ešte obejmutí spali. Zobudili ích a svoje požehnania im dali. Tu sa slávila
         veliká svadba a Janko po smrti svojho svokra zostau kráľom nad šetkými jeho krajinami. </p><p> </p><div class="footnotes"><br><hr align="left"><div class="footnote"><p><sup>[<a name="ftn.d56e4857" href="#d56e4857" class="para">32</a>] </sup>pastiera husí</p></div></div></div><div class="chapter" lang="sk"><div class="titlepage"><div><div><h2 class="title"><a name="d56e4955"></a>Pijan</h2></div></div><div></div></div><p> </p><p>
         <span class="emphasis"><em>Podal a rozpráva Pavol Dobšinský z Gemerskej.</em></span>
      </p><p> </p><p>Kde bolo, tam bolo, ďaleko nebolo, len tu za humny, za vŕškom, v sedemdesiatej siedmej
         krajine stál na jednej vode jeden mlyn a v tom mlyne býval mlynár aj s mlynárkou a mali
         jedného syna. Že bol jedináčik, mazníkala sa s ním mamička, až tu z chlapca sa stal hodný
         corgoň a ešte nič nevedel, len po zvyškách, po zliepkach za vtáčkami sa driapať a pestvá
         vystrájať. Až ti tu raz povie otec: </p><p>„Chlapče, takto z teba nebude nič! Mlynáriť sa ti nechce, musíš na druhô remeslo!“ </p><p>„A veď keď musím, nuž musím!“ povedalo chlapčisko. </p><p>„Či,“ povedá, „budeš hrubým, či tenkým krajcom?“ </p><p>Chlapcovi sa lepšie pozdalo byť tenkým krajcom;<sup>[<a name="d56e4977" href="#ftn.d56e4977" class="footnote">33</a>]</sup> nuž povedal, že bude tenkým. Pri tom ostalo. Mamka napiekla postruhníkov a otec
         zaviedol chlapčiska do mesta a dal ho na tenkô krajčovstvo. </p><p>Chlapčiskovi sa remeslo páčilo, kým postruhníky v kapse trvali; ale keď postruhníky
         minuli, bolo už uňho po remesle. Pekne-krásne prikvitol do domu. Dali ho teda na druhô
         remeslo, z druhého na tretie a tak päťdesiat remesiel pochodil a pri každom sa len zatoľko
         pobavil, kým sa mu postruhníky z kapsy neminuli. Aj to museli byť dobré postruhníky, lebo
         sa na nich tak vytálil<sup>[<a name="d56e4983" href="#ftn.d56e4983" class="footnote">34</a>]</sup> a už bol súci aj za vojaka. </p><p>„Pôjdeš mi ho do mesta za vojaka, veď ťa tam naučia móres, keď si sa ho dosiaľ
         nenaučil,“ vravel otec a pojal chlapa a zaviedol ho pred kapitána. Kapitán sa peknému
         šuhajovi zaradoval a otcovi povedal: </p><p>„Netrápte sa oňho nič! Bude z vášho syna dobrý vojak.“ </p><p>Otec ešte, aby synovi chuti dodal, povedal mu: </p><p>„Hľaďže, ak sa mi budeš dobre správať a ostaneš kaprálom, pošlem ti sto zlatých; keď
         budeš oficierom, dostaneš dvesto, a keď budeš kapitánom, donesiem ti sám tristo zlatých.
         Len mi potom odpíš!“ </p><p>A synček mu prisľúbil, že sa tak stane, že mu on to skoro odpíše. </p><p>Dobre. Nechajme mi synka tak a poďme len s otcom domov! 0 mesiac dostane otec list, že
         mu už syn kaprálom, aby mu len tých sto zlatých poslal. </p><p>„Ej, veru,“ povedá otec, „predsa len dač bude z neho!“ A poslal mu tých sto zlatých. </p><p>0 mesiac zase príde list z mesta, že je syn už oficierom. Uradovaný otec poslal mu hneď
         dvesto zlatých, tak ako päták. Neprešli ani dva mesiace a syn píše zase, že je už
         kapitánom. Vytešená matka nemala už strpenia, len sadať na vozík a ísť pána syna, pána
         kapitána vidieť, a tristo zlatých už bolo vo vrecku. </p><p>Prídu do toho mesta hrdí, ani čo by to mesto už ich bolo bývalo, aspoň si mysleli, že je
         ich syn tam najväčším pánom. Tu ako prejdú bránu, váľa sa tam jeden otrhaný opitý vojak v
         blate a druhí sa na ňom smejú. Mlynár zíde z voza (bo ani prejsť nemohli, čo bol ten ožran
         krížom cez cestu rozvalený), že sa mu prizrie, aby potom mohol svojmu synáčkovi žalovať,
         ako sa mu vojaci opíjajú. Prizrie sa — a tu pozná svojho vlastného syna. </p><p>„Ej,“ povedá, „nuž či je môj syn nie kapitánom?“ </p><p>A tí vojaci sa rozchichocú: </p><p>„Veru vám je pijanom a niet mu v tom svete páru. Pán kapitán nám kázali von z mesta ho
         vyviesť, aby sa už nikdy viac dnu nevrátil, čo si už nevedia s ním porady.“ </p><p>Otec a matka len sa obrátili s vozom a tašli, ani necekli. </p><p>Tu sa našiel oklamaný otec doma vo mlyne a pijan syn v tom istom čase za mestom podľa
         cesty v priekope, kde ho tí vojaci vyniesli a strčili. Milý pijan sa o chvíľu preberá a
         vytiera oči od blata; nevedel nič, čo sa bolo porobilo. Len to znal, že do mesta nesmie a
         domov tiež. Pobral sa on do hory a tam sa dakde zatáral ku jednej starej babe, u ktorej
         drevo štiepal a tá mu za to dávala piť; lebo kúsok chleba nezjedol za svet, ale piť, to už
         pil ako dúha. Raz už potom povie ti mu tá baba: </p><p>„Ej, Maco (či už ako ho tam volali), ja by som tebe poradila, kde by si sa dobre mohol nadúchať.<sup>[<a name="d56e5019" href="#ftn.d56e5019" class="footnote">35</a>]</sup> Či by si ma poslúchol?“ </p><p>A on do všetkého hotový, aj do ohňa, keď sa len narezať<sup>[<a name="d56e5025" href="#ftn.d56e5025" class="footnote">36</a>]</sup> mohol, povie jej: </p><p>„Čože by som vás neposlúchol, len či sa do chuti napijem!“ </p><p>„Nuž, vieš ty čo! Pôjdeš ustavične len, týmito horami, až napokon prídeš k jednému
         pustému zámku. Klúče tu máš, pootváraj si ho! Ale nenájdeš v ňom nič. Len napokon prídeš ku
         jedným železným dvierkam, tie si otvor týmto kľúčikom a choď dolu schodami makajúci po
         ľavej strane, kým len neprejdeš dvadsaťpäť ráz dvadsaťpäť schodov. Tam natrafíš na jedny
         dvere, otvor ich smelo, bude tam i pitia i peňazí. Napi sa, naber si peňazí, a mne len to
         kresivo dones, čo tam na košku<sup>[<a name="d56e5033" href="#ftn.d56e5033" class="footnote">37</a>]</sup> nájdeš.“ </p><p>„Dobre,“ povedá; „veď vám ja to vykonám, len či sa tam napijem.“ </p><p>Ďaleko, ďaleko vprostred tých hôr stál pustý zámok. Náš pijan sa len voliak dobakal ta
         hore a otvoril si s tým najmenším kľúčikom tie železné dvierka. Ide, ide potme dolu tými
         schodami, až kým sa nenamakal na tie dvierka. Otvorí, tu izba pustá. Len naprostred izby
         dubový stôl a na tom stole päť pintí vína. Na každom rohu po jednej a na prostriedku piata
         — a za dvermi stojí ozrutný medený husár s medeným kyjom v ruke. Poklonil sa mu pekne:
         „Bože, daj šťastia!“ ale ten nič, ani sa nepohol. Osmelil sa tým lepšie, sadol k stolu a
         vydúchol prvú pintu vína, ani tvár nepremenil. Tu sa mu ukáže za pecou plný sud červencov. </p><p>„Budemže ja mat za čo piť!“ zavzdychne si a naberie si plnú kapsu tých červencov. </p><p>„Ale,“ povedá, „ešte na cestu jednu pintičku!“ a vytrúsi ju. </p><p>Tu sa mu ukáže druhý sud dvadsiatnikov. Vysypal července a naplnil kapsu dvadsiatnikmi.
         Vylial do seba i tretiu pintu. Tu zase pred ním za sud toliarov. </p><p>„I z dvadsiatnikov je nič, keď toliare jesto!“ </p><p>Tak si húta a naberie ich plnú kapsu. Ale gágor ho páli i za tou štvrtou pintou vína a
         na jeden glg už bola pochovaná. Tu sa mu zablysknú v štvrtom sude dukáty. </p><p>„Len sem s nimi a toliare preč!“ myslí si a načiera plnou hrsťou do kapsy. </p><p>„A túto piatu pintu tu nechať, to by už bola hanba!“ </p><p>Vyglgal ešte aj tú. A hľa, na košku vidí starô kresivo,<sup>[<a name="d56e5058" href="#ftn.d56e5058" class="footnote">38</a>]</sup> na ktorô už bol aj zabudol. </p><p>„No, to si môžem aspoň v hore ohňa rozklásť!“ a berie kresivo do ruky. </p><p>Vtom ale aj medený husár dvíha ten kyj na neho. On vrtký vyskočí aj s kresivom, zavolá:
         „Zdraví buďte!“ a zachlopí dvere za sebou. Utekal, koľko mu para stačila, a tak sa aj
         šťastlive dostal na biely deň. </p><p>K starej ísť a drevo rúbať, to sa mu už teraz nechcelo, keď mal zase za čo piť. Išiel on
         rovno do mesta, kde kráľ býval. Tam bol práve na predaj dom naproti kráľovmu domu, všetkým
         činom taký, ako kráľovská palota. Ten dom si kúpil, ale doňho nič, iba stolík a stolce, kde
         si s dvoma kamaráty od svitu do mraku a od mraku do svitu ustavične pil, až kým dač v kapse
         očul. Ale vraj, niet takej pesničky, čo by konca nemala — ani v jeho kapse sa na veky
         dukáty nepresúšali, raz už len bol aj s tým koniec. Ešte naposledok vytriasol kapsu, či
         ešte z nej dáky dukát nevypadne. Ale bolo už po dukátoch, len to kresivo z nej vypadlo na
         zem. </p><p>„No veru dobre,“ povedá, „aspoň si zakrešem.“ </p><p>Zakreše — a medený husár stojí mu za dvermi aj s kyjom: </p><p>„Čo rozkážeš, pane?“ </p><p>Milý pijan sa veru zľakol toho kyja, čo ten husár v ruke držal, ale v strachu povedal
         ešte: </p><p>„Vyvaľ mi za sud tých dukátov tam z toho zámku!“ </p><p>Hneď mu stál sud dukátov za dvermi. I od divu i od ľaku nevedel pijan, ani kde sa na
         svete podel, len keď sa ráno triezvy prebral a za sud dukátov ešte tam bolo. Prvý raz sa na
         svete triezvy prebudil od toho času, ako bol tak začal piť. </p><p>Tu si on začne všeliak hútať, že takto pri tej pijatike predsa len nič z neho nebude, a
         bola sa mu aj kráľova dcéra popáčila, čo tam naproti nemu bývala a on ju tu i tu v obloku
         vídal. Keď kamaráti prišli, že či treba zase vína doniesť, odpravil ich preč, že aby len
         šli, kade ktorý vie, že sú mu už viac netreba. Večer, ako sa zmrklo, zakresal na husára a
         vydal mu tento rozkaz: </p><p>„Tej noci mi kráľovu dcéru aj so všetkými jej výslužnicami do môjho domu prenesieš; ale
         tak, aby o tom ani kráľova dcéra, ani jej komorné, ani žiadna živá duša neznala!“ </p><p>A on už bol dal svoj palác všetkým činom cez deň tak pripraviť, aby ako kráľovský bol.
         Keď u kráľa všetko zaspalo, urobil medený husár, ako mu jeho pán bol prikázal. </p><p>Na druhý deň zobudí sa kráľova dcéra a začne si všetko tak rozkazovať, akoby doma bola;
         aj komorné sa všetko nazdali sprvotky, že sú doma. Iba keď sa poobliekajú a milý pijan
         príde ich k fruštiku volať a vraví, že by sa nehnevali, že uňho všetko tak, ako u kráľa. Tu
         sa kráľovská dcéra nahnevala, lebo ho videla predtým neraz opitého sa tackať, a taký krik
         narobila, že to až naprotivia do kráľa počuli. </p><p>Kráľ iba vtedy zbadal, že mu cez noc dcéra skapala. Razom poslal celú rotu vojska, aby
         pijana poviazali a dcéru mu domov doviedli. Tí sa začnú na zatvorenú bránu dobíjať a pijan
         im povedá, aby šli v pokoji domov, ak im život milý, že on sa iba tak s kráľom udobrí, keď
         mu dcéru dá za ženu. Tu títo na rozkaz kráľa počnú šturmom hnať. </p><p>Ale pijan len zakresal na medeného husára a tento len raz zvrtol medeným kyjom — a
         vojaci ležali mŕtvi na hŕbe. Nahneval sa kráľ a poslal proti pijanovi dve roty vojska. Ale
         i tieto tak pochodili. Vypravil kráľ celé húfy, aby udreli na pijanov palác. Všetko padlo
         pod husárovým kyjom. </p><p>Kráľ napokon videl, že nič nezdolá proti pijanovi a oddal mu svoju dcéru za ženu, najmä
         keď aj ona privolila, bo sa jej šuhaj medzitým bol popáčil. </p><p>Ale ešte len teraz bolo, čo bolo! Tá kráľovská dcéra bola veľmi pekná a mala predtým
         veľmi veľa pytačov. Ale každému ruku odoprela, hoc aj boli všetko kráľovia. Tu sa tí všetci
         sprisahali proti tomuto kráľovi, že im takú neúctu urobil, ich zapovrhol a dcéru jednému
         pijanovi ta dal. Len sa ti raz všetci prihrnú s neslýchaným vojskom pred mesto a začnú ho
         šturmovať, a že ho na popol obrátia, jestli kráľ toho svojho nového zaťa nedá zmárniť a
         dcéru za dajedného z nich nevydá. </p><p>Kráľ sa už aj strachovať začal; ale jeho zaťko sa len úsmechúval a dal tým kráľom
         odkázať, že kedy chcú s ním na poriadok prísť. </p><p>„Že,“ povedá, „hneď.“ </p><p>„No, keď hneď, tak hneď!“ </p><p>Zakreše a medený husár stojí pred ním aj s kyjom: </p><p>„Čo rozkážeš, pane?“ </p><p>„Nič,“ povedá, „len to vojsko za mestom pobi! Iba samých kráľov nechaj nažive!“ </p><p>„Ej, toto,“ rečie husár, „to bude pre mňa hostina!“ </p><p>Tu začne svojím kyjom mlátiť a chlapi sa váľajú ako snopy na zem. Nikoho nenechal
         nažive, iba samých kráľov. Títo sa už teraz s kráľovským zaťom pomerili, on ich zavolal k
         sebe na svadbu a boli hody. </p><p>Takto už potom, pri pohári, začali tí istí kráľovia banovať, že tak nič po nič o všetko
         vojsko prišli, že keby sa to ešte všetko vzkriesiť dalo. </p><p>„Uvidíme!“ povedá kráľovský zať a odíde do svojej izby. </p><p>Vezme kresivo a zakreše: </p><p>„Čo rozkážeš, mocný pane?“ ozve sa husár. </p><p>„A veru, či by si ty nemohol to vojsko zase dákym činom k životu priviesť?“ </p><p>„To ja nemôžem, mocný pane! Ale zakreš tri razy a príde ti jeden krivý čert. Bo ty máš
         teraz celô peklo v svojej moci.“ </p><p>Stalo sa tak a krivý čert postavil sa na rozkaz. </p><p>„Ta mi,“ povedá kráľovský zať, „tých pobitých vzkries, aby mi tí kráľovia tu na svadbe
         už toľko nebedákali.“ </p><p>„Stane sa, mocný pane!“ povedal ten krivý a bežal za mesto. </p><p>Tu naporad tým mŕtvym chuchol do úst a každý, ktorému chuchol, vstal zase čerstvý a
         zdravý. Len vtedy otvárali kráľovia veliké oči, keď ich vojsko dnu do mesta mašírovalo.
         Mladý kráľ ale dal všetko vojsko častovať. </p><p>Potom si už aj otca aj matku udobril, poslal pre nich, aby i oni prišli na tú svadbu a
         potom len bola radosť nad radosti. Ale on potom viac nechcel s peklom nič mať a hodil to
         kresivo do jednej studne, o ktorej sa tiež vravelo, že až na dno pekla siaha, aby ho nikto
         viac mať nemohol. So svojou žienkou žil šťastlive a pijanom ho viac nepozvali, lebo sa od
         tých čias nikdy neopil. </p><p> </p><div class="footnotes"><br><hr align="left"><div class="footnote"><p><sup>[<a name="ftn.d56e4977" href="#d56e4977" class="para">33</a>] </sup>krajčírom</p></div><div class="footnote"><p><sup>[<a name="ftn.d56e4983" href="#d56e4983" class="para">34</a>] </sup>vykŕmil</p></div><div class="footnote"><p><sup>[<a name="ftn.d56e5019" href="#d56e5019" class="para">35</a>] </sup>napiť</p></div><div class="footnote"><p><sup>[<a name="ftn.d56e5025" href="#d56e5025" class="para">36</a>] </sup>doťať, napiť</p></div><div class="footnote"><p><sup>[<a name="ftn.d56e5033" href="#d56e5033" class="para">37</a>] </sup>kozub</p></div><div class="footnote"><p><sup>[<a name="ftn.d56e5058" href="#d56e5058" class="para">38</a>] </sup>kremeň, ocieľku a práchno či trúd</p></div></div></div><div class="chapter" lang="sk"><div class="titlepage"><div><div><h2 class="title"><a name="d56e5139"></a>Tri zlaté hrušky</h2></div></div><div></div></div><p> </p><p>
         <span class="emphasis"><em>Podal i rozpráva Pavol Dobšinský z Gemera.</em></span>
      </p><p> </p><p>Dakedy, dakedy, ale to veru mohlo už dávno byť, lebo tomu pamätníka nieto, žila jedna
         čarodejnica, pekná a bohatá, že jej na tom svete rovnej nebolo. Pýtali ju mnohí kráľovia a
         pánovia, ale ona ani za jedného ísť nechcela. </p><p>Naostatok, keď ju už pytači domrzeli, dala vyhlásiť, že ona len za toho pôjde, kto sa
         jej do tretieho razu tak skryje, že ho ona neuhádne, kde sa skryl, a že čo by to už potom
         aký žobrák bol. Tu sa ešte len potom hlásili mladí páni; ale ona každého uhádla, kde sa
         skryl. Tak sa už potom aj na skryčky prestali s ňou hrať. </p><p>Len ti tu raz prikvitne šuhaj mladý v jednej gubke, ktorého, že tú gubku nosil, len
         Gubčíkom volali. Ten sa jej predstaví, že či si, povedá, v slove stojí. </p><p>Tá gubka na tom šuhajovi akosi sa nepozdávala hrdej čarodejnici. Ale len privolila, bo
         sa nazdávala, že ten Gubčík hádam len nebude väčší čarodejník, ako je ona čarodejnica. </p><p>Ale Gubčík bol majster. Tu sa ti jej po prvô premení na rybu a zíde naprostred na samô
         dno mora. Ona to vždy zavčas rána hádala a tak i teraz, keď sa naspala, vyjde zo svojho
         zámku naprostred záhrady, obzrie sa okolo a zaháda: </p><p>„Na zemi ťa nieto, na nebi ťa niet; kdeže si? V mori si, na dne si, ryba si — poď von!“ </p><p>Či chcel, či nechcel, musel von a tak z jeho prvšieho skrytia nebolo nič. </p><p>Ale aj ona si voľač pomyslela, že Gubčík, nebodaj, ešte inakší figliar bude, ako je ona. </p><p>Na druhý deň sa jej urobil na vtáka a vyletel vysoko do povetria nad oblaky. Ona si
         vyjde na záhradu, zastane si, obzrie sa okolo a zaháda: </p><p>„Na zemi ťa niet, vo vode ťa niet. Kdeže si? V povetrí si, vták si, poď dolu!“ </p><p>Či chcel, či nechcel, musel dolu a tak jeho skryčky neplatili nič. </p><p>Do tretieho dňa milý Gubčík neprestajne si hlavu lámal na tom, kde sa jej on má ukryť;
         ale veru nevyhútal nič. Na tretí deň zavčas rána prechodil sa po záhrade, v samých
         myšlienkach aj zabudol, načo vlastne myslí. Až ti ju tu vidí, že ona už ide na dvere do
         záhrady, aby hádala. Skoro sa opamätá a postaví sa ako klinček<sup>[<a name="d56e5176" href="#ftn.d56e5176" class="footnote">39</a>]</sup> do hriadky vedľa chodníka. Ona ide tým chodníkom a vidí krásny klinec. </p><p>„Ej,“ povedá, „kdeže sa mne tento krásny klinec tu vzal, to var cez noc taký utešený
         vykvitol?“ </p><p>A s tým si ho odtrhla a privoniavala. Zastane si potom naprostred záhrady, obzrie sa
         okolo a zaháda: </p><p>„Na zemi ťa niet, na nebi ťa niet, vo vode ťa niet, — neviem kde si, povedz mi!“ </p><p>„Tu som ti, moja milá!“ A nájde sa jej v rukách na raz krajšieho mládenca premenený, ako
         bol predtým. </p><p>„Či už,“ povedá, „budeš moja?“ </p><p>„Nebudem ešte, nebudem, ak mi do zajtra rána zo siedmej krajiny nedonesieš múky na
         svadobné koláče!“ zavolala mu utekajúci od neho; vbehla do zámku a pozamykala sa dobre. </p><p>Ku nej už teraz prístupu nebolo, tak on len o tom rozmýšľal, ako by jej tej múky doniesť
         mohol. Nebola to tak ľahká vec; lebo siedma krajina bola ďaleko a tam zbožie ešte vtedy na
         koreni stálo. </p><p>Mal on kdesi jedného strýka, strigôňa veľkého, a ten mal taký fúrik, čo keď si naň
         sadol, zaviezol ho fúrik v okamžení kdekoľvek. Šiel k tomu strýkovi, vypýtal si ten fúrik,
         sadol naň a v okamihu sa stavil v siedmej krajine. Dal zbožia nažať, naviazať, namlátiť,
         cestou ho v jednom mlyne pomlel a ráno už stál pred čarodejnešiným zámkom s hotovou múkou. </p><p>„Či už teraz pôjdeš za mňa?“ volá na ňu do zámku. </p><p>„Nepôjdem, nepôjdem, len ak mi do rána z toho hrozna vína natlačíš a donesieš, čo za
         čiernym morom rastie!“ </p><p>To mu zavolala von oblokom a ešte lepšie sa pozamykala. </p><p>Až za more tájsť, to nebol žart! No, ale mu fúrik i teraz spomohol a za chvíľku ho ta
         zaniesol. </p><p>Gubčík vína natlačil, do sudov natočil a ráno ešte čarodejnica spala, už jej búchal na
         vráta. </p><p>„Či už,“ povedá, „pôjdeš za mňa? Víno tu!“ </p><p>„Blázon by ja bola ísť za takého trhana!“ ozvala sa ona. „Nepôjdem, kým zo sedemdesiatej
         siedmej krajiny tri zlaté hrušky nedonesieš, že taký bohatý budeš, ako som ja!“ </p><p>Zatým sa ešte lepšie pozamykala. </p><p>Gubčík vedel, že už teraz fúrik nič nespomôže. Pustil sa teda sám horami-dolami do tej
         sedemdesiatej siedmej krajiny. Ide si on, ide tými horami. Tu raz príde k jednému človeku,
         čo už bohvie od koľko rokov okolo jedného stromu na lúke behal a ešte sa nemohol dosť
         nabehať. </p><p>„Pamodaj šťastia! Čo tu robíš, človeče?“ opytuje sa Gubčík. </p><p>„Čože by som robil, behám; bo ma nik do služby nechce, čo by som sa uňho dosť nabehať
         mohol!“ povie tento. </p><p>„No, poď teda so mnou; veď sa tam dosť nabeháš.“ </p><p>Ten na to pristal; už boli teda dvaja a šli. </p><p>Idú, idú; prídu zase ku druhému kamarátovi: deväť veľkých chlebov bolo pred ním na kope
         a ten ešte kričal: </p><p>„Jedol bych!“ </p><p>„Nuž čože,“ povedá, „neješ, veď pred tebou hromada chleba?“ </p><p>„Jaj, to mne ani za toľkô nebolo ako psu mucha!“ </p><p>„No, poď s nami, tam sa naješ!“ </p><p>Dobre; boli traja a šli. </p><p>Idú, idú; prídu ku tretiemu kamarátovi. Ten sedel pred velikou vatrou v deviatich gubách
         a kričal: </p><p>„Rata, ľudia, zima mi!“ </p><p>„Nuž ale, preboha, veď si pri vatre a dobre oblečený?“ povedia mu títo. </p><p>Ale ten na to len lepšie drkotal zubami, že, povedá, dobre nezamrzne. </p><p>„No, poďže teda s nami; veď sa tam zohreješ!“ </p><p>Už boli štyria a šli. </p><p>Idú, idú; nájdu zase jedného pri jednej studni, a za ním celý Dunaj tiekol, a ten ešte
         volal: </p><p>„Pil bych! Pil bych!“ </p><p>„Veďže sa,“ povedá, „len napi! Môžeš tu piť.“ </p><p>„To je pre mňa všetko málo! Dobre, že mi už pípeť nenarastie!“ </p><p>„No, hybaj i ty s nami do sedemdesiatej siedmej krajiny; veď sa tam nachlopceš!“ </p><p>Šiel i ten piaty s nimi a nezadlho už potom prišli do tej sedemdesiatej siedmej krajiny;
         ale to tam boli samé hory, len vprostred hôr stál kráľovský zámok. Tak ako boli piati,
         všetko hostia dobrí, predstavili sa pred kráľa a žiadali od neho tri zlaté hrušky. </p><p>„A ktože ste vy,“ povedá im kráľ, „že tak nič po nič odo mňa tri zlaté hrušky žiadate?“ </p><p>„Mňa,“ povedá Gubčík, „tá a tá čarodejnica poslala pre ne, a títo sú takí a takí moji
         kamaráti!“ (Rozpovedal mu všetko, akí sú to kamaráti.) </p><p>„No, keď ste vy takí kamaráti,“ ohlási sa na to kráľ, „tak si vy musíte najprv tie
         hrušky zaslúžiť a potom ich dostanete! Just teraz strojím svadbu môjmu synovi. Už od týždňa
         pečú moji pekári a kuchári a veru už všeličoho dosť nahotovali, len hostia chybujú. Nuž ak
         mne vy mojich hostí z deviatich krajín do rána sem pozvolávate, tak tri zlaté hrušky
         dostanete. Ak ale nie, dám za živa z vás kožku párať.“ </p><p>Hej, stŕpli tí teraz! Len tak im mravce po chrbte behali, ako čoby už tú kožu z nich
         boli párali; bo deväť krajín jednu noc obehať, to tak ľahko nešlo ako do susedov prebehnúť! </p><p>Iba ten stonoha, čo to okolo toho stromu behal, nič sa nepreľakol; len kázal kráľovi
         listy vyhotoviť na tých hosťov. </p><p>„Listy sú už hotové!“ povie kráľ a oddá mu ich za hŕbu, že ich ani prečítať nemohli,
         koľko ich je. </p><p>A ten behúň sa ešte do večera len tak ponevieral po dvore a okolo zámku. Tí v strachu
         dosť ho durili, ale on im odpovedal, že veď ešte dosť času. S večerným vetríkom sa pohol a
         hneď po polnoci aj s odpoveďmi na tie listy s raňajším vetríkom dobehol. </p><p>Ráno šli všetci pred kráľa a pýtali si hrušky. </p><p>„Ej, dám ich, dám; ale mi hostia píšu, že teraz na svadbu prísť nestačia. Nuž vy, keď
         chcete hrušky mať, musíte všetko do zajtra rána pojesť, čo moji pekári a kuchári
         nahotovali; ináčej vás dám zmárniť.“ </p><p>Tam ich krem toho tak chovali ako mladé vrabce; nuž akože tu mali vyjesť plné komory
         chleba, koláčov a pečieň? O toľkom jedení nikdy ani nesnívali, ako tam nahotovanô bolo, ale
         sa im už všetko tak marilo, ako čoby ich už zajtra zmárniť mali. </p><p>Len ten jeduch sa nestráchal. Kým sa ostatní len tak namádľali pri pečienkach a pri
         koláčoch, on pojedol všetko. Do večera ešte hladní boli. No ale aspoň ten jeden z nich sa
         trocha nasýtil. </p><p>Na druhý deň predstúpia zase pred kráľa a pýtajú si tie hrušky. </p><p>„Hrušky ako hrušky,“ povedá kráľ, „boli by vám ačak? Ale ja som dal pre vás už od troch
         dní železnú pec cerovým drevom kúriť; ak v tej do zajtra rána obspíte, tak si ich pôjdete
         sami odtrhnúť“ a s tým ich prepustil od seba. </p><p>No bolo že ti im! </p><p>„Už tu,“ povedá, „zahynúť musíme.“ </p><p>Lebo k tej peci pre veľký, tuhý plameň nebolo možno ani len pristúpiť. I tak sa jeden
         druhému do vlasov dali, bo ten tomu a ten tomu na oči nadhadzoval, že ho sem vyvolal a tu
         že sa nič po nič upiecť musia ako kurence na ražni. </p><p>Iba ten guboš v tých deviatich gubách povie im: </p><p>„Čože sa máte uháňať? Poďte si radšej na dvor triesky na ohník zbierať; lebo ináč tej
         noci tam pomrznete.“ </p><p>Tí ho nepočúvali, len sa harkali medzi sebou. Príde večer, tu ich vedú pred pec a
         tiskajú: </p><p>„Len sa,“ povedá, „tadnu, len!“ </p><p>A tu ich už zďaleka opekalo, ožihalo, dobre sa koža na nich nepukala. </p><p>Len milý guboš skočí raz do pece, zchiavne<sup>[<a name="d56e5307" href="#ftn.d56e5307" class="footnote">40</a>]</sup> deväť ráz tými gubami: hneď všetku teplotu pobral do nich a zima sa strhla taká
         na zamrznutie. </p><p>Keď bolo po ohni, tamtí tiež dobrovoľne šli do pece, ale sa predsa len opálili<sup>[<a name="d56e5314" href="#ftn.d56e5314" class="footnote">41</a>]</sup>, lebo mali pomrznúť. A ten v tých gubách rozloží si ti v jednom kútku ohníka a
         hreje sa a týchto nedajbože ani pripustiť k ohňu. Tu tí taký curnaj a štabarc a krik
         robili, čo sa od zimy po tej peci naháňali, že kráľ v svojej izbe spať nemohol. </p><p>Ráno sa opytuje kráľ, že čo to bol za hurt a za krik tej noci. Povedia mu, že to tí v
         tej peci taký curnaj robili. A ten zase veriť nechcel, žeby tí ta neboli zhoreli na uhlík.
         Iba keď sa ti mu predstavia všetci piati, takí ako boli, a ešte sa štyria z nich aj vtedy
         od zimy triasli. </p><p>„No,“ povedá kráľ, „už vidím, že proti vám nič nezdolám. Poďte si tie hrušky odtrhnúť.“ </p><p>A tu ti ich vedie tými horami dlho, dlho, až ti ich raz dovedie k jednému veličiznému
         jazeru. </p><p>„Tu je,“ povedá „naprostred jazera lúka a v tej stojí ten strom, čo na ňom v samom
         vrchovci tie tri hrušky rastú. Ak toto jazero vypijete, tak si ich berte! Ináč ich ale
         nedostanete, bo táto voda nikoho na tú sihoť neprenesie.“ </p><p>„No, môžeš tu piť!“ vzdychli si prví štyria a už sa rozžehnávali s hruškami; bo to
         jazero bolo tak velikô, že tú hrušku na prostriedku ani vídať nebolo, a žeby toľko vody
         dakto vypil, to už len možná vec nebola. </p><p>„No, piteže!“ povie ten, čo ho pri tom Dunaji boli našli. </p><p>„A veď si pi, keď si sa na to narodil!“ </p><p>„Aby ste vedeli, že sa teraz napijem!“ rečie pijak, priľahne si k jazeru a vydúcha ho
         ako dáku hoľbičku vína. Vstal hore, utrel si ústa rukávom a povedal: </p><p>„No ale som sa narezal!“ </p><p>Potom už prešli po suchom na tú lúku k tým trom zlatým hruškám a tie Gubčíkovi samy od
         seba dolu odpadli, len mu bolo klobúk nadstaviť. Ako hrušky odpadli, hneď sa ten strom aj
         tie hory prepadli a stála okolo nich odkliata oživená krajina. Kade šli, všade vítali ľudia
         Gubčíka ako svojho osloboditeľa a kráľa, a tá pekná čarodejnica vďačne mu už potom podala
         svoju ruku. A boli všetci spokojní: i ten, čo sa to vybehal, i ten, čo sa najedol, i ten,
         čo sa zohrial i ten, čo sa napil, i Gubčík ako kráľ so svojou mladou ženou. </p><p> </p><div class="footnotes"><br><hr align="left"><div class="footnote"><p><sup>[<a name="ftn.d56e5176" href="#d56e5176" class="para">39</a>] </sup>karafiát</p></div><div class="footnote"><p><sup>[<a name="ftn.d56e5307" href="#d56e5307" class="para">40</a>] </sup>zachveje</p></div><div class="footnote"><p><sup>[<a name="ftn.d56e5314" href="#d56e5314" class="para">41</a>] </sup>oklamali</p></div></div></div><div class="chapter" lang="sk"><div class="titlepage"><div><div><h2 class="title"><a name="d56e5341"></a>Bračok vtáčok</h2></div></div><div></div></div><p> </p><p>
         <span class="emphasis"><em>Podali: Samuel Ormis, Ľud. Reuss a P. Dobšinský z Gemera; Jonatan Čipka z
            Malohontu; rozpráva Janko Botto.</em></span>
      </p><p> </p><p>Kdesi v pustých horách bývali dve deti so strigou macochou, ako dve vtáčence s mačkou, v
         jednej malej chalupke. Otec im len niekedy prišiel z rúbane<sup>[<a name="d56e5355" href="#ftn.d56e5355" class="footnote">42</a>]</sup> domov, aj vtedy sa mu biedne siroty neopovážili požalovať, ako ich mať bije a
         hladom trápi; bo si pomysleli: Bolo posiaľ zle, ale potom by bolo ešte horšie! </p><p>A tak len mlčali a trpeli. Macocha gazdovala sama pre seba, pre svoj gágor, ako len
         znala, kým pekne-krásne nevygazdovala. Tak raz, keď sa jej hladný muž mal z roboty domov
         vrátiť, nebolo už ani v rajnici, ani v truhlici. Začala čepiec to napravo to naľavo na
         hlave pomykovať, ako skade mužovi dačo pripraviť. Tu jej napadne nešťastná myšlienka! Práve
         ako chlapček s triesočkami, predbehujúci svoju sestričku, dnu vbehne, ona zamkne dvere a
         dlhým nožom šmyk! milému chlapcu odrezala hlavu! Potom ho posekala, pokrájala, do hrnca
         postavila a nakyslo uvarila. </p><p>Keď otec prišiel, už ho večera na stole čakala. Chytil sa teda hneď po chlapsky do nej,
         nič nebadajúc. Ba čo by mu priam starého čerta bola predložila, i toho by bol zjedol, taký
         bol hladný. Dievčatko len tak z kútika smutne pozeralo na nešťastného otca; ale čo znalo,
         povedať nesmelo. </p><p>Ono len tie koštialiky, ako ktorý pod stôl padol, každý hneď hore zodvihlo, a keď ich
         všetky pozbieralo, vykradlo sa chúďa von a zahrabalo ich popri ceste pod jeden zelený šíp.<sup>[<a name="d56e5365" href="#ftn.d56e5365" class="footnote">43</a>]</sup>
      </p><p>Na ráno za svitu už na rozvitom šípe šteboce jedno peknô vtáča — šteboce tak prenikavo,
         jak by srdce krájal: </p><p> </p><p>
         <div class="literallayout"><p><span style="white-space: pre;">
<span class="emphasis"><em>Mamička ma zarezala, otecko ma zeu.<sup>[<a name="d56e5379" href="#ftn.d56e5379" class="footnote">44</a>]</sup></em></span>
<span class="emphasis"><em>A sestrička, nebožtička,</em></span>
<span class="emphasis"><em>koštialiky pozbierala</em></span>
<span class="emphasis"><em>a pod šípik<sup>[<a name="d56e5391" href="#ftn.d56e5391" class="footnote">45</a>]</sup> zahrabala:</em></span>
<span class="emphasis"><em>Vyrástol z nich vtáčik,</em></span>
<span class="emphasis"><em>malý neboráčik, ďeu, ďeu!</em></span>
</span></p></div>
      </p><p> </p><p>Šefraníci, čo práve tadiaľ išli, zastali a počúvali pekného vtáčka. Tak ich to dojalo,
         že mu pri odchode za tú pieseň ten najkrajší hodvábny ručník na šípik, na hrob nešťastnej
         siroty, zavesili. </p><p>Za nimi nezadlho zase idú klobúčnici a vtáčok zase len skacká po zelenom šípe a spieva: </p><p> </p><p>
         <div class="literallayout"><p><span style="white-space: pre;">
<span class="emphasis"><em>Mamička ma zarezala atď.</em></span>
</span></p></div>
      </p><p> </p><p>Klobúčnickí majstria ostali ako pribití — ani sa pohnúť nemohli, kým len ten spev
         neprestal. Potom vyňali ten najkrajší klobúk: </p><p>„Ej,“ povedá, „keď si nám ty tak pekne spieval, i my ti za to dačosi dáme!“ a na šípik
         mu ho zakvačili. </p><p>Po malej chvíli vtáčik zase začne: </p><p> </p><p>
         <div class="literallayout"><p><span style="white-space: pre;">
<span class="emphasis"><em>Mamička ma zarezala atď.</em></span>
</span></p></div>
      </p><p> </p><p>Kamenári, čo tade tiahli, nemohli sa dosť napočúvať toho prenikavého spevu. </p><p>„Ej,“ povedá, „keď si nám ty tak pekne zaspieval, to ti na ten zelený hrobček i my
         musíme pekný kameň dať!“ </p><p>A ako riekli, tak aj vskutku urobili: zvalili pod šíp ten najväčší kameň. </p><p>Cez noc — ako, ako nie, to Boh zná — to peknô vtáča si všetky tie dary na vrch otcovho
         dachu vynosilo a včas ráno začalo spievať: </p><p> </p><p>
         <div class="literallayout"><p><span style="white-space: pre;">
<span class="emphasis"><em>Mamička ma zarezala, otecko ma zeu,</em></span>
<span class="emphasis"><em>a sestrička, nebožtička,</em></span>
<span class="emphasis"><em>koštialiky pozbierala</em></span>
<span class="emphasis"><em>a pod šípik zahrabala.</em></span>
<span class="emphasis"><em>Vyrástol z nich vtáčik,</em></span>
<span class="emphasis"><em>malý neboráčik, ďeu, ďeu!</em></span>
</span></p></div>
      </p><p> </p><p>Vybehla von sestrička za milým hlasom, že kto to, čo to? Obzrie sa na všetky strany —
         len, ani nezvie, iba keď jej pekný hodvábny ručník do rúk zletí. </p><p>Zápäť za ňou išiel aj zadivený otec. Tomu nový, novučičký klobúk padol na hlavu. </p><p>„Čože je to, pre Pána Boha?“ beží na to aj macocha von naradovaná, že sa jej ešte dačo
         ujde. A tu sotva spod strechy vykročí — prask jej dolu kameň na hlavu! </p><p>Tu vtáčok prestal spievať a letel — letel ďaleko až na koniec sveta! Kto chce ďalej o
         ňom vedieť, nech si ide ta. </p><p> </p><div class="footnotes"><br><hr align="left"><div class="footnote"><p><sup>[<a name="ftn.d56e5355" href="#d56e5355" class="para">42</a>] </sup>z hory</p></div><div class="footnote"><p><sup>[<a name="ftn.d56e5365" href="#d56e5365" class="para">43</a>] </sup>podľa druhých pod lieštičku</p></div><div class="footnote"><p><sup>[<a name="ftn.d56e5379" href="#d56e5379" class="para">44</a>] </sup>zjedol</p></div><div class="footnote"><p><sup>[<a name="ftn.d56e5391" href="#d56e5391" class="para">45</a>] </sup>inde: pod lieštičku</p></div></div></div><div class="chapter" lang="sk"><div class="titlepage"><div><div><h2 class="title"><a name="d56e5489"></a>Baláž</h2></div></div><div></div></div><p> </p><p>
         <span class="emphasis"><em>Podľa rozprávania Terézie Michalovičovej napísal A. H. Škultéty.</em></span>
      </p><p> </p><p>Jeden pastier mal štyri kozy a tie tak boli vyučené, že keď im zapískal, hneď sa na
         zadné nohy postavili a tancovali okolo neho. </p><p>Každô ráno, keď stádo vyháňal, zastavil sa pri kráľovskom zámku, zapískal na píšťalke, a
         milé kozy sa zvŕcali dookola. Tu raz kráľova dcéra vyzrela oblokom a videla ten tanec. To
         sa jej veľmi páčilo a hneď sa poslala spýtať, za čo by jej tie kozy predal. </p><p>Pastier jej na to odkázal, že ich za inšie nedá, len ak ona za neho pôjde. A princezka
         neveľa rozmýšľala, dala mu znať, že dobre, len si vraj otec k tomu privolí. Lebo aby ste
         vedeli, ten pastier bol veľmi krásny šuhaj a vyhlásený na moc. </p><p>Ako sa z poľa vrátil, prvô mu bolo na jazyku: </p><p>„Mamo, ja by som sa rád ženiť.“ </p><p>A matka mu na to povie: </p><p>„Dobre, syn môj, dobre, len si prezri dajednu, ktorá by sa ti páčila.“ </p><p>„Ja som si už prezrel,“ chytro sa ohlásil šuhaj. „Ja vám druhú nechcem, iba kráľovu
         dcéru.“ </p><p>„Jaj, syn môj,“ zdúpnela matka, „kdeže to myslíš? Akože by kráľ dal princezku za jedného
         pastiera?!“ </p><p>„No, keď dá, dá. Keď nie, nech si ju tríme. Ale vy ju už len choďte pýtať!“ </p><p>I nepopustil a nepopustil, kým ju len nevyduril. Ona šla. Ale nebolo jej to po vôli, nuž
         sa len tuvon pomotala a po chvíli sa vrátila. </p><p>„No, mamo, čože vám tam povedali?“ </p><p>„Ach, syn môj, čože by mi povedali? Veď ma tam ani dnu nepustili.“ </p><p>Šuhajovi sa to nezdalo: </p><p>„Mamo, vy ste tam,“ vraj, „neboli. Len stúpajte znovu!“ </p><p>Voľky-nevoľky musela poznovu stúpať. Ale i teraz sa len pomotala tuvon a po chvíli
         prišla zase dnu. </p><p>„No, mamo, akože je tam?“ </p><p>„Ach, syn môj, akože by bolo? Kráľ sa iba vyvadil na mňa, a dal ma vyviesť von.“ </p><p>To mu vonkoncom nešlo do hlavy a namrzený povie: </p><p>„Mamo, vy ste zase neboli. Len stúpajte dúškom a nenadávajte ma toľko!“ </p><p>Čože bolo robiť? Vybrala sa tretí raz, a to síce už naozaj. </p><p>Ako do zámku prišla, dala sa u kráľa ohlásiť, a ten rozkázal, aby ju pustili. Poklonila
         sa, ako vedela, a kráľ sa ju pekne spýtal, že čo chce? </p><p>„Ach, srdcko moje, čože by som chcela! Môj syn by sa rád ženiť. Ale mi tak povedal, že
         on druhú nechce, iba vašu princezku. Ja mu na to: Ach, syn môj, kdeže to myslíš? Akože by
         princezku dali za jedného pastiera? Ale on nič, len aby som mu ju išla pýtať, že keď ju
         dáte, dáte, keď nie, aby ste si ju trímali. Nuž tak, srdcko moje, prišla som k vám na
         pytačky.“ </p><p>Kráľ sa pri tých rečiach len usmechoval a k pokonu rečie: </p><p>„Dobre, starká, dobre. Ten váš syn musí byť hodný šuhaj, keď smie moju dcéru za ženu
         pýtať. Ale viete, že mačku v mechu nekupujú. Tak povedzte vášmu synovi, nech on sám príde
         sem, aby som ho skorej videl.“ </p><p>Starká vytešená bežala domov a rozpovedala synovi, čo mu kráľ odkázal. </p><p>„No, mamo,“ ohlásil sa šuhaj, „teraz vám už verím; teraz ste už boli!“ </p><p>Hneď si obliekol, čo mal najinakšie šaty a ponáhľal sa do zámku. </p><p>„No, syn môj,“ privítal ho kráľ, „či si to ty, čo by si chcel moju dcéru za ženu?“ </p><p>„Veru ja, najjasnejší kráľ.“ </p><p>„Akože ti je meno?“ </p><p>„Moje meno je Baláž.“ </p><p>Kráľ už to meno bol počul a začne milého šuhaja od päty do hlavy očima merať. Potom sa
         ho spýta: </p><p>„Či si to ty ten mocný, o ktorom ide chýr, že na pasy každého prevládze?“ </p><p>„To som ja,“ smelo odpovedal šuhaj a postavil sa, akoby ozaj za pasy mal ísť. </p><p>„No, keď si to ty,“ potľapkal ho kráľ, „dám ti moju dcéru za ženu, ale si ju musíš
         skorej zaslúžiť. Či si dakedy počul o zlatej hviezde, o zlatom mesiaci a slnku a o zlatej
         muzike?“ </p><p>„Počul som,“ prisvedčil Baláž. </p><p>„No, keď si počul, tak keď mi tie štyri veci vystanovíš, dostaneš moju dcéru. Akože
         povieš? Či sa dáš na to?“ </p><p>Šuhaja trochu zasvrbelo: </p><p>„Ej, najjasnejší kráľ, to je,“ vraj, „nie žart. Ale keď je nie inak, poručenobohu, už
         len probujem šťastie.“ </p><p>„No, dobre,“ povie na to kráľ, „keď sa úfaš, probuj! Na cestu ti peniaze ja dám. Aj
         vojakov si vezmi, koľko chceš.“ </p><p>Ale on nechcel ani peniaze ani vojsko. </p><p>„Len mi,“ povedá, „jedného kamaráta dajte vybrať, aby mi cestou veselšie bolo.“ </p><p>To sa mu stalo po vôli a tak samodruhý pustil sa do sveta. </p><p> </p><p>* </p><p> </p><p>Zaveľa chodili sem-tam starými horami, pustými poľami, až prišli na jednu lúku a na tej
         lúke stál neveľký domček. Vnišli dnu, ale v izbe nenašli nikoho, iba stôl s jedlami a vínom
         stál zakrytý pre dvoch a naľavo ležali karty. Najedli sa, napili sa do chuti a potom sa
         začali kartovať. Tu sa opamätá Baláž a zahodí karty: </p><p>„Ej, bratku, nie nám tu len jesť, piť, karty hrať, ale nám treba ísť šarkana vartovať.“ </p><p>Kamarát mu na to povie: </p><p>„No, len choď popredku! Ja si trochu oddýchnem a po chvíli prídem za tebou.“ </p><p>„Ale aby si dák nezaspal!“ prihrážal mu Baláž a medzitým nalial do pohára vína.
         „Hľaďže,“ povedá, „keď toto víno počne zovierať, vtedy už pôjde šarkan; a keď to bude ozaj
         vrieť, už vtedy bude bitka stáť; vtedy že už prídi!“ </p><p>S tým sa zachytil von dvermi a kamarát si ľahol. I veru pekne-krásne zaspal. </p><p>Neďaleko toho domčeka bol jeden most. Baláž prišiel tatam a zastane si s valaškou v
         ruke. Po chvíli sa stane hurt pod mostom a spopod neho vyskočí na tátošovi trojhlavý šarkan
         a na pravom pleci mu sedel sokol. Ako tátoš Baláža zazrel, spätil sa a sokol zakvílil. Tu
         šarkan zareve strašne: </p><p> </p><p>
         <div class="literallayout"><p><span style="white-space: pre;">
<span class="emphasis"><em>Hio, mrcina, čo tak pätíš?</em></span>
<span class="emphasis"><em>A ty sokol, čo tak kvíliš?</em></span>
<span class="emphasis"><em>Hoc aj by hneď Baláž tu bol,</em></span>
<span class="emphasis"><em>len hybaj!</em></span>
</span></p></div>
      </p><p> </p><p>„Aby si veril, že ti je tu!“ ohlásil sa Baláž a postavil sa pred šarkana. </p><p>„No, dobre, keď si ho tu,“ povie na to šarkan. „Sprobujeme sa za pasy.“ </p><p>Vtom už bol dolu z tátoša a hneď sa oddali do seba. To víno v pohári aj zvrelo, aj do
         tretiny vykypelo a kamarát len spal. Baláž mykol šarkana o zem a odťal mu jednu hlavu. Tu
         priletí havran a zakŕka nad Balážom: </p><p>„Kr, kr, hneď sa najem z Balážovej hlavy a nie zo šarkanovej.“ </p><p>Ale mu Baláž zavolal: </p><p>„Ej, nie tak, havránku, nie! Radšej choď môjho kamaráta zobudiť! Viacej sa zo troch hláv
         naješ ako z jednej.“ </p><p>Havran poslúchol i letel hneď k tomu domčeku. Švihol pravým krídlom a vytrepal oblok.
         Kamarát sa zo sna schytí a tu vidí, že víno už do poly pohára vyvrelo. Skočil na nohy a
         bežal na pomoc Balážovi. </p><p>Už vtedy aj druhá hlava šarkanova ležala na zemi. Potom ešte tú tretiu obidvaja
         doriadili a spopod jazyka vyňali zlatú hviezdu. Tak už jedno mali v rukách a naradovaní
         stúpali ďalej. </p><p>Prišli zase na jednu lúku a tam stál neveľký domček. I tu našli všetko pusto, iba stôl
         bol zakrytý pre dvoch, a na strane ležali karty. Najedli sa, napili sa a potom chytili
         karty. Ale čosi-kamsi zahodí Baláž karty a povie: </p><p>„Ej, bratku, nie nám tu len jesť, piť, karty hrať, ale nám treba ísť šarkana vartovať.“ </p><p>Kamarát ho i teraz posielal, aby len šiel popredku, on že si ešte trochu oddýchne a po
         chvíli príde za ním. </p><p>„Len aby si zase tak nespravil ako skorej,“ povedal mu Baláž a nalial do pohára vína.
         „Hľaďže, brat, keď toto víno začne zovierať, vtedy sa šarkan pohne, a keď bude ozaj vrieť,
         už vtedy bude bitka stáť, a vtedy aj ty nemeškaj, lebo aby si vedel, dnes budeme mať
         čertovskejšiu robotu.“ </p><p>S tým sa zachytil a ešte zo dverí mu zavolal: </p><p>„Aleže ho nezaspi!“ </p><p>To všetko nič nestálo. Kamarát sa zvalil na lavicu a po chvíli zaspal. </p><p>Baláž s valaškou v ruke stojí pri moste a čaká. Zrazu sa strhne pod mostom hurt a spopod
         neho vyskočí na tátošovi šesťhlavý šarkan. Na pravom pleci mu sedel sokol. Len čo tátoš
         Baláža zbadal, spätil sa a sokol zakvílil. Šarkan sa nahneval a zareval strašne: </p><p> </p><p>
         <div class="literallayout"><p><span style="white-space: pre;">
<span class="emphasis"><em>Hio, mrcina, čo tak pätíš?</em></span>
<span class="emphasis"><em>A ty sokol, čo tak kvíliš?</em></span>
<span class="emphasis"><em>Hoc aj by hneď Baláž tu bol,</em></span>
<span class="emphasis"><em>len hybaj!</em></span>
</span></p></div>
      </p><p> </p><p>„Aby si veril, že ti je tu,“ ohlásil sa Baláž a postavil sa pred šarkana. </p><p>Šarkan skočil dolu: </p><p>„Dobre,“ povedá, „keď si tu, pôjdeme za pasy.“ </p><p>Naraz naskutku sa chytili cez poly a začali jeden druhého zvŕcať. To tak za hodnú chvíľu
         trvalo, i jeden i druhý sa mocne trímal. Tu sa Baláž pochlapí, stisne a podvihne šarkana i
         otrepe ho o zem. Potom schytil valašku, odťal mu dve hlavy. Vtedy zas priletel havran a
         zakŕkal: </p><p>„Kr, kr, hneď sa najem z Balážovej hlavy a nie zo šarkanovej.“ </p><p>„Ej, nie tak, havránku, nie,“ zavolal mu Baláž, „radšej choď môjho kamaráta zobudiť.
         Viacej sa zo šiestich hláv naješ ako z jednej.“ </p><p>Milý havran letel hneď k domčeku a vytrepal krídlom oblok. Na to sa kamarát prebral a tu
         vidí, že víno už vyše polovice z pohára vyvrelo. </p><p>Keď ku mostu pribehol, vtedy už boli štyri hlavy dolu. Tie ostatné dvaja ľahko sfaklili
         a vyňali spopod jazyka šarkanovho zlatý mesiac. Boli radi, že mali už aj druhô v rukách, a
         šli vo meno božie ďalej. </p><p>Prišli na tretiu lúku k tretiemu domčeku. I tu si sadli ku zakrytému stolu. Najedli sa,
         napili sa do dobrej chuti a potom chytili karty. Ale sotva sa pár ráz prehrali, vyskočil
         Baláž a zahodil karty. </p><p>„Hej, bratku, nie nám tu len jesť, piť, karty hrať, ale nám treba ísť šarkana vartovať.“ </p><p>Ale sa kamarát i teraz nepohýnal z miesta. </p><p>„Choď len,“ povedá, „popredku sám; po chvíli aj ja prídem za tebou, len si ešte trochu
         oddýchnem.“ </p><p>„A potom sprav zase tak, ako si už po dva razy spravil,“ povie mu Baláž; „si mi ho ty za
         chlapa!“ </p><p>Medzitým nalial do pohára vína: </p><p>„Hľaďže! Keď toto víno bude zovierať, vtedy sa šarkan pohne; a keď bude ozaj vrieť,
         vtedy sa už budem biť, a vtedy mi už bež na pomoc; lebo aby si vedel, teraz budeme mať s
         deviatimi hlavami robotu.“ </p><p>„No, nič sa,“ vraj, „neboj, teraz už dám lepší pozor!“ Ale horkýže jeho pozor, len čo
         Baláž vykročil, prevalil sa na lavicu a už drichmal. </p><p>Baláž sa postavil k mostu a čakal. To víno v pohári začalo vrieť. Pod mostom sa stane
         strašný durk, deväťhlavý šarkan vyskočil na tátošovi a na pravom pleci mu sedel sokol. Ako
         tátoš Baláža zazrel, spätil sa a sokol zakvílil. Šarkan sa na to rozpajedil a zaručal
         strašne: </p><p> </p><p>
         <div class="literallayout"><p><span style="white-space: pre;">
<span class="emphasis"><em>Hio, mrcina, čo tak pätíš?</em></span>
<span class="emphasis"><em>A ty sokol, čo tak kvíliš?</em></span>
<span class="emphasis"><em>Hoc aj by hneď Baláž tu bol,</em></span>
<span class="emphasis"><em>len hybaj!</em></span>
</span></p></div>
      </p><p> </p><p>„Aby si veril, že ti je tu!“ ozval sa Baláž a postavil sa pred šarkana. </p><p>„No dobre, keď si ho tu,“ povie na to šarkan a skočí dolu. „Nazdáš sa, že keď si mojich
         bratov prevládal, že aj mňa prevládzeš? Naraz ty zvieš, kto som ja!“ </p><p>A naskutku sa chytil do Baláža. Tento tiež nebol lenivý a ulapil šarkana. Ale obadal
         hneď, že v takých pazúroch doteraz ešte nebol. I veru už len málo chvbelo, že ho šarkan
         neprevládal. </p><p>Na šťastie, ako tak jeden druhého zvŕcali, prišla na um Balážovi kráľova dcéra a hneď
         raz toľkú silu v sebe pocítil. Podvihol šarkana dohora a mykol ho o zem, že sa len tak
         rozčapil. Potom ulapil valašku a odťal mu tri hlavy. Tu priletí havran a zakŕka: </p><p>„Kr, kr, hneď sa najem z Balážovej hlavy a nie zo šarkanovej.“ </p><p>Ale aj tomu zavolal Baláž: </p><p>„Nie tak, havránku, nie; radšej choď môjho kamaráta zobudiť; viacej sa naješ z deväť
         hláv ako z jednej!“ </p><p>A milý havran zaletel hneď k domčeku i vytrepal krídlami oblok. To kamaráta zdurilo a
         videl, že víno už temer celkom vyvrelo. V strachu, či sa už zle nepovodilo, pobral sa v
         nohy. Keď k mostu dobehol, bol rád, že je Balážovi nič. A vtedy už šesť hláv ležalo na
         zemi. Teraz sa ešte oddali do tých troch ostatných a potom vyňali spopod jazyka šarkanovho
         zlatô slnko. </p><p>„No, chvalabohu,“ vzdychol si Baláž, „už máme aj tretie; ale neviem, ako ešte to štvrtô
         dostaneme.“ </p><p>Motali sa sem-tam do samého mraku. Už bolo hodne tma, keď sa dostali do jednej hory a tu
         na šťastie zablyšťalo sa im svetlo. To tam stála malá chalupa, v ktorej jeden staručký
         býval. Hneď sa za tým svetlom obrátili, a keď do chalupy prišli, poklonili sa tomu
         staručkému: </p><p>„Bože daj dobrý večer, pán otec!“ </p><p>„Bože daj i vám,“ zaďakoval starý; „kdeže ste sa vy tu vzali, kde?“ </p><p>„Kdeže sme sa vzali,“ povie na to Baláž, „chodíme svetom po svojej práci.“ </p><p>A potom mu vyrozprával všetko, ako sa im doteraz vodilo. Tu ten starý naskočí na nich: </p><p>„No, vy takí a takí, už ste mi ho v rukách! Vy ste mojich troch synov zabili.“ </p><p>„A už čokolvek budete s nami robiť, už sme my raz tu!“ povie na to Baláž. </p><p>Ale starý skrotol hneď a obrátil inak: </p><p>„No, nič sa nebojte! Tým ste dobre spravili, že ste ich pobili. Tí nikdy dobrí neboli,
         ale mi všetko len napriek a na zlosť robili. Naostatok ma obkradli a ušli mi aj so zlatou
         hviezdou, zlatým mesiacom a slnkom. Dobre, keď sa to dostalo do vašich rúk. Tomu som rád. A
         ešte čo hľadáte, zlatú muziku, tú majú moja žena a dievka. Pred tými som tiež nemal nikdy
         pokoja a aj tie ma zbehli. Teraz bývajú za tamtým vrchom, dvanásť míľ odtiaľto, na jednej
         pustatine, v samotnom dome. Ja vám dám dvanásť párov koní. Z tých za každou míľou necháte
         jeden pár a hľaďte tak ulahodiť, aby ste sa na pravô poludnie ta dostali. Lebo moja žena tú
         muziku naveky pri sebe má, len po obede zvykla aj s dievkou spať. Vtedy vyletí muzika ponad
         dom a tam vyhráva.“ </p><p>Takto vykladal starý a potom sa ešte spýtal, že či dajeden z nich zná strieľať. </p><p>„Ja znám,“ ohlásil sa Baláž, „ale nemám pušku.“ </p><p>„No, nič to,“ povie zase starý; „veď ti ja pušku dám, a takto spravíš: Keď ta prídete a
         počuješ tú muziku vyhrávať, tak len vedľa nej strelíš, aby si jej neublížil, ale ju len
         ohlušil. Tá hneď spadne dolu. Vy ju schytíte a utekajte cvalom, trebárs všetkých dvanasť
         párov vystavíte. Lebo vás tie dve budú naháňať. Vráťte sa rovno sem a vbehnite tu do tejto
         komory! Tam za dvermi visia dva kantáre. Tie dve sa budú pchať za vami kľúčovou dierkou.
         Ale vy len tie kantáre na ne zahoďte, a potom uvidíte, čo bude.“ </p><p>Pocestní sa za radu poďakovali a tie veci dali do rúk starému. </p><p>„Toto si,“ vraj, „len tu pri vás necháme, načo by sme to so sebou nosili.“ </p><p>Potom posadali na kone a leteli. Za každou míľou nechali stáť jeden pár. Keď prišli na
         tú pustatinu a k tomu samotnému domu, bolo práve po obede a muzika utešene vyhrávala. Tu
         Baláž natiahol pušku a vystrelil vedľa muziky. Tá hneď spadla na zem; schytili ju a leteli
         nazad. </p><p>Ale tie tamdnu zbadali, že muzika nehrá, skočili ako besné, vybehli von a hneď sa
         pustili za nimi. Ale tí, ako len mohli popchýnali kone, že sa len tak v znoji zvárali. Keď
         doleteli na míľu, presadli chytro na druhý pár a tam tie vykonané odrazu podochli. To sa
         stalo aj pri každej druhej míli, a keď ku chalupe starého dobehli, odkapal dvanásty pár. </p><p>Tu ich už tie dve mali dolapiť, ale oni chytro vbehli do komory a zapreli za sebou
         dvere. Ako sa strigy kľúčovou dierkou dnu pchali, Baláž s kamarátom hodili na ne kantáre, a
         hneď sa obrátili na koboly. </p><p>Na to sa starý ohlásil: </p><p>„Posadajte teraz na ne!“ </p><p>A keď vysadli, podal im po žúpe slamy a pri tom povedal: </p><p>„Kým tieto žúpy zhoria, hľaďte obehnúť celý svet, lebo len tak budete mať z nich dobré
         paripy!“ </p><p>Na to podpálil žúpy, a tu milé koboly do skoku! Ale kým tá slama horela, neobehli len
         tretinu sveta a vrátili sa nazad. </p><p>„No,“ zavolá starý, „to dák skoro idete. Ačak ste neobehli?“ </p><p>„Veru nie,“ prisvedčil Baláž; „tá slama nám skoro dohorela.“ </p><p>Zase im dal po žúpe, a žeby vraj lepšie pripekali tie koboly. Tí pripekali dosť, ale
         predsa neobehli ani teraz iba polovicu sveta. </p><p>Ešte im dal po žúpe slamy a tu pri treťom raze obehli už celý svet. </p><p>„No, deti moje, či ste raz predsa obehli?“ privítal ich starý. </p><p>„Ej, veru obehli celý, celučičký svet,“ odpovedal Baláž; „ale by sme už ďalej nechceli
         tak behať; dobre už tam dušu z nás nevytriasli.“ </p><p>„Nič to,“ povie zase starý, „to som len týmto mršinám chcel dať priúčok, aby vedeli, čo
         je to muža a otca si zbehnúť. No, ale už budete mať z nich driečne paripy!“ </p><p>Potom im dal nazad tie veci, čo si u neho boli nechali. </p><p>„Toto si,“ povedá, „vezmite! To je už teraz vaše a choďte zbohom! Ale cestou dajte
         pozor, aby ste sa niekomu nepoklonili.“ </p><p>Pocestní sa od starého pekne odobrali a mysleli si, že už teraz pôjdu rovno domov. </p><p> </p><p>* </p><p> </p><p>Prešli veľa míľ zeme a nič najmenšie ich negalibilo. Tu neďaleko jednej hory stretne ich
         jeden maličičký človiečik s dlhou šedivou bradou, a to bol Laktibrada. </p><p>Keď Baláž videl, že je to taký biedny staručký, vystúpil sa z cesty a pekne sa mu
         pokloní: </p><p>„Bože vám daj šťastia, staručký!“ </p><p>Neprišlo mu dák na um, že to nemal urobiť. Tu Laktibrada naprostred cesty zastane s
         podopretými bokmi a: </p><p>„Hľa, hľa, ako sa mi klania; hľa, hľa, ako sa mi klania“ len všetko volal. </p><p>Baláža to namrzelo: </p><p>„Ja sa mu,“ vraj, „pekne pokloním a on sa ti mi bude ešte posmievať.“ </p><p>Skočil z koňa a chcel Laktibradu ulapiť. Ale ten chytrý vyhodil sa na koňa. </p><p>„Či ho ideš dolu?“ zavolá na neho Baláž. </p><p>A Laktibrada mu nazad, že veru on nejde, ani že nepôjde, kým mu toho a toho kráľovu
         dcéru za ženu neprivedú. Čože mali robiť? Zabrali sa o jednom koni tú princezku pýtať. </p><p>Ako tak idú, len vidia jedného, ako hneď hore, hneď dolu krížom-krážom behá. </p><p>„Čo tak beháš?“ spýtajú sa ho. </p><p>„Len,“ vraj, „behám a behám a nemôžem sa dosť vybehať.“ </p><p>Baláž si pomyslel, že sa im ten dobre môže zísť, a povie mu: </p><p>„No, poď s nami, veď sa ty vybeháš.“ </p><p>Ten poslúchol a šiel s nimi. </p><p>Po chvíli vidia druhého, ktorý stál na jednom mieste hor hlavou a očima na všetky strany
         vetril. </p><p>„Čože tak vyzeráš?“ opýtali sa ho. </p><p>„Len vyzerám a vyzerám a nemôžem sa dosť navyzerať.“ </p><p>„No, poď,“ vraj, „s nami, veď sa ty navyzeráš.“ </p><p>Prišli k tretiemu, ktorý jednostajne skaly zbieral a lúčal dovysoka. </p><p>„Čože,“ vraj, „tie skaly tak vo svet lúčaš?“ </p><p>„Ach, lúčam, lúčam a nemôžem sa dosť nalúčať.“ </p><p>„No, poď,“ vraj, „s nami, veď sa ty nalúčaš.“ </p><p>Zas videli štvrtého, ako chyce skaly a pchá do seba. </p><p>„Čože,“ vraj, „tie skaly tak do seba pcháš?“ </p><p>„Ach, len pchám a pchám a neviem sa ich najesť,“ povedal ten. </p><p>„No, poď s nami,“ zavolal aj tomu Baláž, „veď sa ty naješ.“ </p><p>Potom sa dostali k piatemu, čo z jedného rybníka vodu do seba dúchal, že už len na samom
         dne stála a ešte volal: </p><p>„Jáj, ako by som pil!“ </p><p>„Veď,“ vraj, „máš vodu pred sebou, napi sa!“ </p><p>„To mi málo, to mi všetko málo,“ odpovedal ten. </p><p>„No, keď ti to,“ vraj, „málo, poď s nami, veď sa ty napiješ.“ </p><p>Zase došli k šiestemu. Ten sedel v dvanástich bundách ukrútený pri vatre, a predsa
         jednostajne volal: </p><p>„Jáj, zima mi, jáj zima mi!“ </p><p>Baláž mu povie: </p><p>„Akože by ti bolo zima v toľkých bundách a ešte sa pri vatre hreješ?“ </p><p>„Jáj, hrejem, hrejem, ale sa nemôžem zohriať,“ bedákal ten. </p><p>„No, poď,“ vraj, „s nami, veď sa ty zohreješ.“ </p><p>Naostatok videli ešte siedmeho, čo sa chrbtom o stromy opieral a vyvracal ich. </p><p>„Čože tak tie stromy vyvraciaš?“ spýta sa ho Baláž. </p><p>„Ach, nuž len vyvraciam a nemôžem dosť navyvracať.“ </p><p>I tomu zavolal: </p><p>„No, poď s nami, veď sa ty navyvraciaš.“ </p><p>Tak šli všetci deviati spolu a ešte v ten deň dostali sa do toho mesta, kde ich
         Laktibrada upravil. Tu sa postavili pred kráľa a Baláž ho pýtal, aby prepustil svoju dcéru
         jeho kamarátovi za ženu. Ako to princezka počula, zľakla sa veľmi a začala kričať: </p><p>„Ja nepôjdem, ja nepôjdem, lebo ma to za Laktibradu pýtajú.“ </p><p>Ale kráľ neveľa slúchal na jej krik: </p><p>„Dobre,“ povedá, „ja ju prepustím, len si ju musíte zaslúžiť. A síce takto: Mám ja tu
         jedného behúňa a vy tiež vyberte spomedzi seba jedného. Oba pobežia s listy do tretej
         krajiny. Keď váš skorej príde s odpoveďou ako môj, tak dostanete princezku.“ </p><p>Nato hneď napísal listy; jeden dal do ruky svojmu behúňovi a druhý Balážovi. </p><p>„No, kdeže si ty, čo si sa tak nevedel vybehať?“ zavolal Baláž. </p><p>„Tu som,“ povie ten a postaví sa. </p><p>„Akože,“ vraj, „myslíš, či obeháš skorej?“ </p><p>„Že či obehám? Veru obehám! Ale si musím skorej kus pospať.“ </p><p>„Ej, čože by si teraz spal, veď kráľov behúň už tašiel.“ </p><p>„No nič,“ povedá, „skorej prídem, keď si pospím.“ </p><p>I veru si za hodnú chvílu pospal a len potom sa zachytil. Ale boli vám to za nohy! Keď
         sa z tej tretej krajiny vracal, stretol kráľovho behúňa, čo ešte len ta išiel. Dal Balážovi
         list, a ten ho zaniesol kráľovi. </p><p>„Chlapi ste!“ pochválil ho kráľ. </p><p>A Baláž sa spýtal: </p><p>„No, či nám ju dáte?“ </p><p>„Ej, skoro by ste chceli,“ povie na to kráľ. „Ale pred dakoľko rokmi spadol z neba jeden
         znak a zastavil sa na veži. Doteraz ho nikto nemohol vyzrieť a dolu dostať. Ak ten znak bez
         chyby dostanete, dám vám ju.“ </p><p>„Kdeže si ty, čo si sa nemohol dosť navyzerať?“ zavolal Baláž. </p><p>„Tu som!“ povie ten. </p><p>„No, vyzerajteže ten znak na tej veži!“ </p><p>Tu ten zodvihne hlavu a namieri dohora okále: </p><p>„Aha,“ povedá, „tam je na samom vrchovci!“ </p><p>Nato sa Baláž zase ohlási: </p><p>„No, kdeže si ty, čo si sa nemohol dosť nalúčať? Zalúč, ale aby si znaku neublížil!“ </p><p>Ten zalúčil, znak bez chyby spadol a Baláž ho zaniesol kráľovi. </p><p>Ale královi sa nevidelo ešte princezku prepustiť. </p><p>„Mám,“ vraj, „v sklepe napečeného chleba pre dva regimenty. Ak ten všetok do rána
         nezjete, tak nič nebude z nás.“ </p><p>A hneď na to ich do toho sklepu zatvoril. </p><p>„No, čože myslíš ty, čo si sa nevedel tých skál napchať, či tento chlieb do rána zjeme?“
         spýtal sa Baláž. </p><p>„Ej, veru zjeme, len by nám ešte málo nebolo,“ odpovedal žrút. „A vy si,“ vraj, „vezmite
         popredku, koľko vám vďaka. O ostatné bude moja starosť.“ </p><p>Ráno prišiel kráľ opáčiť, tu sklep prázdny! </p><p>„Pojedli ste to všetko?“ </p><p>„Veď,“ vraj, „vidíte!“ </p><p>„No, veru ste chlapi!“ </p><p>Ale keď Baláž poznovu princezku pýtal, zase im len odsekol: </p><p>„Ej, ešte by vám skoro bolo.“ </p><p>Teraz ich zaviedol do pivnice, kde tristo sudov vína stálo. To aby, vraj, do obedu
         vypili. Tí ôsmi vypili, koľko chceli, a to zvyšné ten logaj do ostatnej kvapky vydúchal.
         Ešte by aj na viacej bol pristal. </p><p>Potom rozkázal kráľ do železnej pece za deväť dní jednostajne kúriť, a na to zavolal
         tých kamarátov. </p><p>„Ak,“ vraj, „do rána v tejto peci vysedíte, tak dobre, dostanete princezku.“ </p><p>„No, čože myslíš ty, čo si sa nevedel zohriať? Či vysedíme?“ spýtal sa Baláž. </p><p>„Oj, vysedím,“ odpovedal zámrzliak, „len by nám ešte do rána zima nebolo.“ </p><p>Keď už dnu mali ísť, povie zámrzliak: </p><p>„No, bračekovci, akože chcete? Či na zimno, či na teplo?“ </p><p>„Ej, len radšej na zimno,“ odpovedali kamaráti. </p><p>Tu ten zadúchol do pece, naraz ochladla celkom. Vošli dnu a do rána taká zima sa stala,
         že čeľuste zamrzli. Ráno kráľ príde a zavolá: </p><p>„Či žijete?“ </p><p>„Žijeme, žijeme!“ ohlásili sa z pece, „ale nemôžeme von.“ </p><p>Kráľ musel dať čeľuste vyrúbať; tak sa dostali von. </p><p>„No,“ povedá, „teraz vám už princezku istotne dám, len si ju vyzrite a nájdite.“ </p><p>Baláž zavolá: </p><p>„Kdeže si ty, čo si sa nevedel dosť navyzerať? Vyzerajže teraz!“ </p><p>Ten skrčí čelo a hľadí, hľadí: </p><p>„Veru je,“ vraj, „tam za tými deväť múrami.“ </p><p>„A ty si kde, čo si sa nevedel tie stromy dosť na vyvracať? Vyvracaj tie múry!“ </p><p>Tu ten, len sa do každého zaprel chrbtom a všetkých deväť múrov sa vyvrátilo. </p><p>Tak už kráľ nemohol ďalej od pravdy, prepustil im princezku. Tá plakala, nariekala, že
         či sa ona má za pľuháka Laktibradu vydať? A Baláž ju tešil: </p><p>„Neboj sa, nejdeš za Laktibradu, ale tu za tohoto; a už len toľko nenariekaj.“ </p><p>Posadili ju do koča a tí deviati šli za ňou. </p><p>Už boli blízko Laktibradu, ktorý sa z toho istého miesta ani len nepohol. Ako ich
         zazrel, že už idú, začal sa trmosiť a tľapkal rukami: </p><p>„Už mi ženu vezú! Už mi ženu vezú!“ </p><p>Ale ako to princezka počula, hneď sa spravila na kačku a vyletela z koča. Baláž sa
         obráti a povie: </p><p>„Kdeže si ty, čo si sa nevedel dosť navyzerať? Vyzeraj, kde odletela.“ </p><p>„Aha, tam je,“ povedá, „za vodou, na jednom strome sedí!“ </p><p>„No, ty, čo si sa nevedel dosť nalúčať, zalúč do nej, ale aby si jej neublížil! A ty,
         behúň, pobežíš pre ňu.“ </p><p>Ten ju pekne zronil dolu a behúň ju priviedol. </p><p>Teraz sa Baláž obráti k Laktibradovi a povie: </p><p>„Ty starý pes, keď sme sa my pre teba museli toľko natrápiť!“ </p><p>Schytil ho za bradu, a otrepal ho z koňa na zem. Tu sa naraz na kolymaz<sup>[<a name="d56e6071" href="#ftn.d56e6071" class="footnote">46</a>]</sup> rozlial. </p><p>Keď sa to stalo, princezka bola rada a všetci sa vrátili k jej otcovi. Tu kamarátovi
         vystrojili svadbu s peknou princezkou, a pristál tam. </p><p>Ale Baláž hneď po svadbe sa odobral a idúci ponechával aj tých siedmich. O dva týždne
         prišiel šťastlive domov a naskutku sa pobral do kráľovského zámku. </p><p>„No, akože je,“ spýtal sa ho kráľ, „či dač nesieš?“ </p><p>„Tu je všetko,“ odpovedal Baláž a vyložil na stôl zlatú hviezdu, mesiac, slnko aj
         muziku. </p><p>Keď to kráľ videl, potľapkal ho po pleci a pri tom povedal: </p><p>„No, predsa si len chlap! Budem mať z teba hodného zaťa.“ </p><p>Čo sľúbil, to aj splnil: Baláž dostal princezku za ženu. Tu neborká mati bola rada, že
         nechodila darmo na pýtačky do kráľovského zámku. A tie kozičky tancovávali od tých čias pri
         zlatej muzike. </p><p> </p><div class="footnotes"><br><hr align="left"><div class="footnote"><p><sup>[<a name="ftn.d56e6071" href="#d56e6071" class="para">46</a>] </sup>kolomaž</p></div></div></div><div class="chapter" lang="sk"><div class="titlepage"><div><div><h2 class="title"><a name="d56e6091"></a>Zlatovláska</h2></div></div><div></div></div><p> </p><p>
         <span class="emphasis"><em>Podal a rozpráva dr. Gustáv Reuss.</em></span>
      </p><p> </p><p>Bol raz jeden veľmi, ale veľmi chudobný kováč. Voľakedy sa aj dobre mal. Ale čože, keď
         remeslo zaseklo sa mu, časy prišli zlé, žena a drobné deti pýtali len jesť? Vyšiel celkom
         na mizinu, že už na celom bydle nemal iba sedem grajciarov. A vyhladované, vyziabnuté deti
         ešte len teraz počali mravčať, že by ony jedli. Osanoval sa a poď! Kúpil si za tých
         ostatných sedem grajciarov povrázok, že voľakde v hore zaň zavesí sa. </p><p>Príde do tej hory, vyhľadá si miesto a zahadzuje ten povrázok na mocnú haluz vysokého
         stromu, aby ho to zdržalo. Vtom, kde sa vezme, tu sa vezme jedna čierna panička a odhovára
         ho, aby nevešal sa, že to hriech, aj mrzko že je. Zarazil sa milý kováč, keď tu tak nič po
         nič objavila sa mu tá panička, a pobral sa ďalej. </p><p>Len čo niekoľko krokov urobil, zase sa oželel a zahadzoval už povrázok na haluz. Akoby z
         neba bola spadla, zas tu tá panička. Odhovárala ho. Pokrútil hlavou, videlo sa mu to i tak
         i netak; ale teda nezahodil ten povrázok a zostal tam ako prikovaný. Ked panička zmizla,
         jemu zase len celá jeho bieda postavila sa pred oči. I veru pripravil povrázok na haluz, že
         si ho už zakosíli okolo hrdla a odvisne z neho. </p><p>Panička postavila sa už teraz pred neho samého a rečie mu: </p><p>„Nevešaj sa, kováč, nevešaj! Spomôžem ti v biede, dám ti bohatstva, koľko chceš; len či
         mi sľúbiš, o čom dosiaľ doma nevieš.“ </p><p>„Ej, nuž čože to môže byť, o čom by som v mojom pustom dome nevedel? To bude akiste dáka
         pletka!“ hútal si kováč a prisľúbil paničke, čo žiadala, len či ho z biedy vypomôže. Hned
         mu nasypala peňazí a zlata plnú kapsu. </p><p>„Tu máš,“ povedá, „čo som ti sľúbila. A pre to, čo si mne sľúbil, prídem si o sedem
         rokov!“ </p><p>Vtom zmizla, akoby jej ani nebolo bývalo, a kováč, obohatený, pobral sa domov. </p><p>Celý vytešený prišiel a rozložil bohatstvo po stole. Tu radosť nad radosti! Milá žena
         len tak usmievala sa na ten cink-blink a bežala hneď jedenia nakúpiť. Vyhladované deti
         skákali od radosti a chválili sa, ako najedli sa až po hrdlo. Ale tu už potom prišla reč aj
         na to, ako otec k tomu bohatstvu prišiel. </p><p>„Pletka, nestojí ani za spomenutia,“ hovoril kováč, „sľúbil som len to, o čom dosiaľ
         doma neviem.“ </p><p>Niet vypovedanej veci, ako na to slovo žena preľakla sa; lebo cítila sa, a len čo bola
         občula dieťa pod srdcom. </p><p>„No, veď si mi urobil,“ rečie mu, „veď si ty vlastné dieťa zapredal skôr, ako narodilo
         sa!“ </p><p>Zľakol sa aj kováč; ale čo bolo robiť? Slovo dal, od slova už teraz nemohol! </p><p>Dobre. Kováčka onedlho porodila krásne, utešené dievčatko, so zlatými vlasmi na hlave a
         so zlatou hviezdou na čele, prečo ho nikdy inak ani nepozvali, len Zlatovláska. Ako
         najlepšie mohli, tak opatrovali a vychovávali si ju rodičia; iba vtedy im vždy voľač srdce
         stislo, keď si na to pomysleli, že je ani ich, ani nie ich. </p><p>O sedem rokov, na minútku na tú hodinu, ako narodila sa, zahurtoval čierny koč pod
         kováčovými oblokmi a z koča čierna panička vystúpila, kováčovi nač prišla, oznámila, a to
         dievča k sebe do koča posadila. S plačom a horekovaním vyprevádzali ich všetci domáci až po cinter<sup>[<a name="d56e6134" href="#ftn.d56e6134" class="footnote">47</a>]</sup>. Chceli ešte aj ďalej ísť, ale im tá panička nedovolila, lebo že im vraj
         porobí. Nariekajúci vrátili sa domov a smútili za utešeným dievčaťom, akoby ho nikdy viac
         vidieť nemali. </p><p> </p><p>* </p><p> </p><p>Čierna panička a to utešené zlatovlasé dievčatko leteli na tom čiernom koči pustými
         poľami, hustými horami, až naostatok v jednom krásnom veľkom zámku zastali. Panička pekné
         dievčatko voviedla do zámku, povodila ho po deväťdesiatich deviatich izbách a potom takto k
         nemu preriekla: </p><p>„Ty tu budeš, dievka moja, prebývať. Týchto deväťdesiatdeväť izieb mi budeš opatrovať a
         riadiť; máš kde prechodiť sa po nich, po všetkých, a bývať, v ktorej zapáči sa ti. Ale že
         mi tamto do tej stej izby ani nenakukni, lebo zle pochodíš! O sedem rokov vidíme sa zase;
         do tých čias dobre sa maj!“ </p><p>Ako to vyriekla, zmizla. Za celých sedem rokov nebolo o nej ani chýru ani slychu! </p><p>A za tých celých sedem rokov prebývala si naša Zlatovláska v tom zámku pokojne.
         Prechádzala sa po deväťdesiatich deviatich izbách, vymetala, riadila a čistila si ich, že
         všetko v nich ligotalo sa ako len to zlato; ale do tej stej ani nenakukla, trebárs ju to
         vždy pomrzievalo a tu i tu jej spať nedalo. Keď sedem rokov prešlo, vrátila sa panička. </p><p>„No, či si do ostatnej izby nenakukla?“ spýtala sa Zlatovlásky; a Zlatovláska
         odpovedala, že nie. </p><p>Panička bola spokojná, lebo vedela, že Zlatovláska tú ostatnú izbu naozaj nevidela.
         Potom jej zas len to isté naložila a na sedem rokov skapala. </p><p>Prechodí sa naša Zlatovláska po deväťdesiatich deviatich utešených svetliciach, prechodí
         sa a riadi ich, aby boli čisté jak tie zrkadlá. Rok za rokom míňa sa jej ako vo sne. Raz už
         pri konci týchto sedem rokov, ako tak prechodí sa a myslí si, ako ju panička za krásne
         svetlice pochváli, počuje utešenú hudbu, ktorá vyhrávala v tej ostatnej izbe. Ako srnka si
         poskočila a bola už tam pri dverách, a hudba ešte len teraz milo, utešene zaznela.
         Pritlačila kľučku a šuch! už bola tamdnu. </p><p>V tejto stej izbe sedeli za stolom dvanásti ľudia zakliati; sedeli práve tak, ako boli
         si zasadli vtedy, keď ich tam zakliali. Za dvermi stál ešte jeden a ten ku Zlatovláske
         preriekol: </p><p>„Zlatovláska, pre večného Boha, nevyjavže ty, čo si teraz v tejto izbe videla! A čo by
         tá panička čo s tebou robila, taj do hrdla! Lebo ak len slovo mukneš, na večné veky i sama
         nešťastná budeš i my tu zakliati ostaneme!“ </p><p>S tým všetko zanemelo a Zlatovláska zjašená, nastráchaná vybehla von. </p><p>A tu ti ani nezbadala, iba keď čierna panička postavila sa pred ňou; a táto už vopred
         vedela, že Zlatovláska tú ostatnú izbu videla. Iba jej prstom pohrozila a riekla: </p><p>„Zlatovláska, Zlatovláska, čože si to urobila? Veď si ty do stej izby nazrela! Povedz
         teraz, čo si tam videla?“ </p><p>Ale milá Zlatovláska, že nič a nič, tajila do hrdla. Keď podobrotky nešlo, hrozila jej
         panička i tak i tak; ale Zlatovláska len tajila a tajila. Naostatok povie tá panička: </p><p>„Ak mi nepovieš, čo si videla v tej izbe, hodím ťa do studne a nemou ostaneš!“ </p><p>I veru hodila ju do hlbokej studne a tak jej porobila, že nemohla zhovárať sa s nikým
         inším na svete, len s čiernou paničkou. </p><p>Keď Zlatovláska trochu spamätala sa v tej studni, našla sa tam na piesočine. A div,
         popod zem ukázal sa jej akýsi priechod. Šla za tým priechodom, až vyšla pekne na jednu
         utešenú lúku. Potom tam na tej lúke ostala, jahodami a korienkami živila sa. A tá čierna
         panna aj tam častejšie ukázala sa jej a zavše ju len prosila, aby vyjavila, čo v tej
         ostatnej izbe videla. Ale Zlatovláska nikdy nič nepovedala! </p><p> </p><p>* </p><p> </p><p>V tom vidieku, kde bola tá lúka, poľoval raz mladý kráľ, a ako tak poľoval, prišiel až
         na lúku a našiel tam krásnu Zlatovlásku na pažiti uloženú spať. Díval sa na ňu, díval, a
         nemohol sa naprediviť, kde vziať sa mohla tam taká nevídaná krása. A čím viac divil sa a
         díval, tým väčšmi páčila sa mu; až naostatok umienil si, že ju zobudí, domov dovedie a za
         ženu vezme, čo by priam čo ľudia na to hovorili. </p><p>I zobudí ju potichu a opytuje sa jej, kto je, odkiaľ je. Ale ona nič povedať nemohla.
         Myslel si, že to len čo naľakala sa ho, alebo že ostýcha sa ho, a preto len ďalej
         vyspytúval a opýtal sa jej, že či by nešla s ním na jeho zámok. Na toto už aspoň hlavou
         pokývla, že nedbá. Vzal si ju teda mladý kráľ na svoj zámok, dal ju pekne poobliekať a
         kamsi-čosi, ako bol umienil si, aj zosobášil sa s ňou. </p><p>Zlatovláska ešte ani potom hovoriť nemohla; ale mladý kráľ ju aj tak rád mal a žil s ňou
         šťastne a pokojne. Asi o rok blížila sa k pôrodu, a tu ona akoby nič dobrého netušila, len
         zarmucúvala a zarmucúvala sa deň po deň. Deň pôrodu aj prišiel a ona porodila utešeného
         chlapca so zlatými vlasmi na hlave a so zlatou hviezdou na čele. Kto mu bol radšej ako
         kráľ? Hneď dal všetkých okolitých pánov zvolávať na hostinu, aby radovali sa s ním. </p><p>Ale veru jeho veliká radosť obrátila sa na veliký zármutok. A to ako? Poviem vám. </p><p>V noci zjavila sa Zlatovláske čierna panička zase a začala jej hroziť, že ak nevyjaví,
         čo v tej ostatnej izbe videla, zlatovlasého chlapca jej zadrhne. Zlatovlásku prejal mráz,
         že zatriasla sa na celom tele ako osika; ale mlčala. </p><p>„Ešte aj sama pritom zle pochodíš!“ zahrážala sa panička. </p><p>Ale Zlatovláska ani slova! — Tu panička utešeného chlapca zaškrtila, Zlatovláske ústa
         krvou pomazala a zmizla. </p><p>Niet vypovedanej veci, ako poľakali sa všetci, keď ráno chlapca mŕtveho našli. Kráľ iba
         zbledol i od ľaku i od žiaľu. Hľadali potom po celom zámku a prísne dozvedali sa na všetky
         strany, kto by to bol mohol urobiť; ale dozvedieť sa nemohli o ničom. Zlatovláska mala ústa
         krvou pomazané, nuž veru začali povrávať, že chlapca nebodaj sama si zadrhla. A ona,
         nevinná, nemohla preriecť ku svojej obrane ani slova. Podruhí ju aj na smrť odsudzovali, že
         si to vraj zaslúžila. Ale kráľ prehľadel a prepočúval všetko a žil s ňou ako predtým
         pokojne; lebo ju rád mal. </p><p>O rok zatým prišla Zlatovláska zase do pôlohu a porodila dievčatko so zlatými vlasmi na
         hlave a so zlatou hviezdou na čele. Kráľ zaradoval sa ešte len teraz, a aby nestalo sa
         nešťastie, dal na noc veľkú stráž postaviť do tej izby, kde Zlatovláska ležala. </p><p>Ale to všetko nepomohlo, lebo tá panička najprv všetkým tak počarila, že ako drevá
         pospali a potom postavila sa sama pred Zlatovlásku. </p><p>„Veď ja nahľadím sa,“ hrozila, „či už raz doviem sa a či nie, čo si v tej ostatnej izbe
         videla! Vidíš, skapať ti už či tak, či tak! Keď ti teraz dieťa zadrhnem, kráľ ťa dá
         upáliť!“ </p><p>Ale Zlatovláska aj na tieto hrozby len ako ten kameň, neriekla nič. Čierna panička
         zadrhla dievčatko; Zlatovláske ústa krvou pomazala a zmizla. </p><p>Ráno našli dieťa mŕtve a stráž nevedela ani len, či by voľač v tej izbe bolo
         zašuchotalo. </p><p>Náramne nahneval sa kráľ, že v jeho dvore dejú sa také neprávosti, a dal ešte prísnejšie
         vyhľadúvať, čo ako by bolo mohlo stať sa to, kto by to bol mohol urobiť. Ale s tým k ničomu
         prísť nemohli. Naveľa začali všetci zjavne hovoriť, že ani niet možnej veci, aby dieťa inší
         bol zadrhol ako sama kráľovná, že veď pri nej nebolo nikoho a hľa! — že jej aj ústa krvavé
         a že veď to čudo nevie ani slova prehovoriť. Takéto reči pohli naposled kráľa k tomu, že
         Zlatovlásku sám na smrť odsúdil. </p><p>Za mestom mali nešťastnú Zlatovlásku spáliť. Už ju boli von vyviedli; už ju aj k stĺpu
         priviazali; už drevo pod ňou podpaľovali a všetok ľud sa díval na ňu. Vtom zahrmí pomedzi
         ľudstvo čierny koč a pri Zlatovláske zastane. Z koča vystúpila tá panička a riekla: </p><p>„Vidíš, že splnilo sa moje slovo, či tak, či tak na skazu ideš; povedz mi, čo si videla
         v tej ostatnej izbe na mojom zámku?“ </p><p>Ale Zlatovláska mlčala, a čo ako panička do nej dotierala, nechcela vonkoncom vyjaviť
         ničového nič. </p><p>Keď už dym a plamene až k Zlatovláske šibať začali, vtedy akoby divom, premenila sa
         čierna panička a tvár jej obelela. Hneď kázala oheň zaliať, že je Zlatovláska nevinná, a
         preriekla k nej: </p><p>„Tvoje to i moje šťastie, že neprezradila si sa; tým si mňa aj tých dvanástich
         vyslobodila, čo si ich v tej ostatnej izbe videla. Keby si bola vyjavila, bola by si na
         večné veky zatratila aj seba aj nás!“ </p><p>S tým — ani nevedieť ako — ale tie jej vlastné deti oddala jej živé a sama na tom koči
         zmizla ako vo víchre. </p><p>V tom okamžení i sama Zlatovláska začala hovoriť a vyrozprávala kráľovi všetko, ako
         vodilo sa jej od samého počiatku. Kráľ si očiam, ušiam veriť nechcel; ale už to raz bolo
         tak a nie inak. Nevedel, čo má robiť od radosti: či zlaté deti chytať, či svoju Zlatovlásku
         objímať a prosiť, aby mu len odpustila, že jej i sám toľko strachu narobil. Potom si i ženu
         i deti zaviedol do zámku a žili si ešte len teraz v pokoji, a to aj s tým jej otcom
         kováčom, ktorého potom vyhľadali a s celou rodinou k sebe prijali. </p><p> </p><div class="footnotes"><br><hr align="left"><div class="footnote"><p><sup>[<a name="ftn.d56e6134" href="#d56e6134" class="para">47</a>] </sup>Cinter (cimiter, coemeterium) znamená tu len toľko, čo kraj, hranicu dediny, bo
               ako známo, cintery bývajú na kraji dedín a miest a to obyčajne vedľa cesty.</p></div></div></div><div class="chapter" lang="sk"><div class="titlepage"><div><div><h2 class="title"><a name="d56e6230"></a>Mlynček</h2></div></div><div></div></div><p> </p><p>
         <span class="emphasis"><em>Podali: Dr. Gustáv Reuss z Gemera, P. Markovič zo Zvolena, Alexander Bizay a
            J.Kamenár z Banskej Štiavnice.</em></span>
      </p><p> </p><p>Kedysi pred veľa rokmi žil jeden sedliačik. Čo tam mal voliaku zemičku, tú pooral a
         zasial ešte za vidna a na noc zašiel do lesa svoje dva volky popásť. Pasie tie volky, pasie
         a rozmyšľuje o svojej biede: „Čože si už teraz počneš, biedny človek? Ostatok zbožia si
         vysial, čo budeš jesť so ženou a deťmi na zimu? Či vari tieto volky zjeme? Ale potom na čom
         budeme k jari orať a siať?“ </p><p>Ako tak rozmyšľuje, zakráče nad ním starý krkavec: krá, krá! </p><p>„Čože mne toto tu za hosťa?“ ozrie sa sedliak. </p><p>„A veru hosť,“ povie krkavec, „len daj, čo máš; lebo hneď teba zjem!“ </p><p>„Zješ, alebo nezješ, všetko jedno; veď čože ti dám, keď sám nič nemám?“ </p><p>„Máš dva voly; či mi dáš jedného, keď ho sám a sám na večeru strovím?“ </p><p>„Nevôľu strovíš; veď si vychudnutý ako trieska; dosť by bola do teba aj jedna myš!“ </p><p>„No len či dáš, alebo nedáš?“ </p><p>„Dám! Ale že ti z neho nezostane ani srsti!“ </p><p>Tu krkavec spustil sa na vola a o chvíľku nebolo z celého ani srsti. Len kde sa to
         podelo doňho?! — Rozžialil sa sedliačik, že takto nič po nič prišiel o vola, a povedal: </p><p>„No, keď si mi zožral jedného, zožer si ešte aj druhého!“ </p><p>A krkavec spustil sa zase na vola a o chvíľku nezostal ani z toho čo by len jeden
         paznecht. </p><p>„No veď si ma zriadil! Akože ukážem sa už teraz žene na oči? Ja sa vari radšej tu
         zmárnim!“ vravel sedliak. </p><p>Ale tu nasýtený krkavec zakrákal veselo a povedal: </p><p>„Škoda by ťa ešte bolo! Keď si ma len nachoval, neboj sa už teraz nič; ja ti za tie
         volky zaplatím, len či za mnou pohodíš?“ </p><p>„Ej, pohodím — noci do pažeráka, veď je tma ako v rohu; bodaj by ma radšej už bola
         prehltla!“ </p><p>„Ticho, človiečku!“ hovoril krkavec. „Radšej uži mojej rady! Choď domov, uchláchol ženu,
         že si predal voly bohatému krkavcovi, ktorý ti na ráno zaplatí. Žena nájde spôsob, ako ťa
         vypraví s dostatočnou potravou za mnou; lebo pôjdeš tri dni a tri noci, čo ja ešte toho
         večera preletím. Aby si pohodil, budem lámať vrcholce svrčín, kadiaľ poletím; tie ťa z
         mojej cesty nepustia a zajtra po vidne ich uvidíš. Prídeš do môjho zámku a tam ťa potom
         trebárs zlatom, striebrom obsypem. No len už nemeškaj a urob, ako ti kážem!“ </p><p>Krkavec vzal sa na krídla a len čo by klipol, už ho nebolo vidno, iba čo bolo počuť,
         kadiaľ tie vrcholce svrčín drúzgal. Bedárovi, pripravenému o všetko, nebolo ani sem ani
         tam; bál sa, že mu zlá žena doma oči vydriape a potom že jednak nebude nič ani z toho ani z
         onoho. Odvážil sa na to najhoršie — žene na oči. Ale žena keď počula o zlate a striebre,
         skrotla ako holúbok a hrkútala okolo zlatého mužíčka: </p><p>„Netráp sa nič,“ hovorí mu, „hneď to máme. Tam si nechal na panskom dvore ešte voz, čo
         si drevo privážal, na ten mi tam požičajú ešte za meričku múky; hneď ti napečiem
         podpopolníkov a pôjdeš.“ </p><p>Ešte ani nesvitalo, už ho vykúrila s podpopolníkmi z domu, aby len čím skôr prišiel
         zlatom, striebrom obsypaný. </p><p>Sedliačik neboráčik šiel ako šiel, kým trvali znaky na svrčinách a podpopolníky v
         tanistre. Ale na tretí deň k večeru nebolo už v kapse ničového nič a svrčiny, čo by aj boli
         bývali oblámané, nevidel ich pre tmu. Nablúdil sa a iba čo nohy ukonal. Zrazu ale ako čo by
         mu voľač bolo svitlo. Našiel sa na velikej zelenej lúke a kolo neho ako nový svet — leskli
         sa tri zlaté hradby. Stvorenia tu žiadneho. Iba naprostred lúky stojí bača s vatráľom,
         chlap vysoký ako tá svrčina. </p><p>„Len smelo sem, človiečku; čože ty tu chceš?“ zavolá naňho bača. </p><p>„Ej, bača môj drahý, veď to, čože ja tu chcem, keď sám neviem, kde som? Ale mi aspoň
         povedzte, kto býva tamto v tých lesklých zámkoch?“ </p><p>„Nuž moje kŕdle, moji krkavci tam bývajú.“ </p><p>„No veď to hľa, tých ja hľadám!“ zaradoval sa človek, keď počul o krkavcoch. I
         rozpovedal bačovi celú vec. </p><p>Bača len pokrútil hlavou a povedal: </p><p>„A či by si poznal toho tvojho dlžníka medzi druhými krkavci?“ </p><p>„Ešte by aj to bolo, žeby som ho nepoznal; veď bol na jednu nohu krivý a bol starý, už
         viac šedivý ako čierny! Iba zobák istenky mal tvrdý, lebo mi vola v okamihu zďobal a hora
         sa len tak drúzgala, kadiaľ vrcholce lámal.“ </p><p>„To hneď zvieme, či si ho poznáš,“ riekol bača a zahvízdal na palci, len tak ozvali sa
         hory. </p><p>Priletel prvý kŕdeľ krkavcov a obsadol jeden zámok; ale sedliačik nepriznal sa k
         žiadnemu. Zahvízdal bača druhý raz; ozvali sa hory. Doletel druhý kŕdeľ krkavcov a obsadol
         druhý zámok; ale sedliačik zas nepriznal sa k žiadnemu. Zahvízdol bača po tretí raz, hory
         zahučali, krkavci doleteli zo všetkých strán sveta a obsadli tretí zámok; ale sedliačik
         nemohol priznať sa ani teraz žiadnemu z nich. </p><p>„Či ste všetci tu?“ opýtal sa na to bača krkavcov. </p><p>„Všetci,“ odpovedali krkavci, „iba starý Krivuliak ešte dakde kýva sa.“ </p><p>„No, to bude on,“ povie bača. „Ale už kde sa kýve, tam sa kýve, ty sedliačik, počuj
         zatiaľ, čo si máš pýtať. Môj sluha Krivuliak zavedie ťa do tohto tretieho zámku a tam by ťa
         obsypal zlatom, striebrom; ale to si neber, to by sa ti obrátilo na piesok. Vypýtaj si iba
         ten starý mlynček tam na stole; veď potom uvidíš, čo to za mlynček, keď mu prikážeš: </p><p> </p><p>
         <div class="literallayout"><p><span style="white-space: pre;">
<span class="emphasis"><em>Mlynček, zvrtni sa,</em></span>
<span class="emphasis"><em>stôl, vytiahni sa,</em></span>
<span class="emphasis"><em>obrus, prestri sa!</em></span>
<span class="emphasis"><em>Daj, čo máš jesť a piť!</em></span>“
</span></p></div>
      </p><p> </p><p>Vtom už doletúval z tej strany od hôr starý krkavec Krivuliak. </p><p>„Kde si ty bol, sluha?“ opytuje sa ho bača. </p><p>„Pane môj, hľadal som tohto človeka v hore, aby nezablúdil po noci,“ riekol Krivuliak. </p><p>„Teda si aj ty bol, čo si ho o voly pripravil. Daj mu hneď, čo si živo zapýta!“ </p><p>Ako to bača rozkázal, iba raz kývol vatráľom, hneď krkavci rozleteli sa každý po svojom
         a starý Krivuliak viedol človeka do toho tretieho zámku. Tu by ho bol zo samej vďačnosti
         zlatom, striebrom obsypal; ale človek nechcel nič, iba ten starý mlynček, čo tam stál
         naprostred stola. </p><p>„Na čo ti to bude? Nevieš s tým zaobchodiť,“ prevrával ho starý krkavec. </p><p>„Viem, neviem, ale inšie nechcem!“ hovoril človek. </p><p>Nuž mu krkavec naposledok dal ten mlynček a on strčil si ho do prázdnej tanistry.<sup>[<a name="d56e6349" href="#ftn.d56e6349" class="footnote">48</a>]</sup>
      </p><p>S tým šiel, bo sa už aj rozvidnievalo. Ale bez chleba vraj na ceste clivo. Zachcelo sa i
         jemu. </p><p>„Ej,“ rečie, „chlieb predsa dobrý kamarát. Skúsmeže my, čo ten mlynček môže.“ </p><p>Vytiahne ho z kapsy a rozkazuje si: </p><p> </p><p>
         <div class="literallayout"><p><span style="white-space: pre;">
<span class="emphasis"><em>Mlynček, zvrtni sa,</em></span>
<span class="emphasis"><em>stôl, vytiahni sa,</em></span>
<span class="emphasis"><em>obrus, prestri sa!</em></span>
<span class="emphasis"><em>Daj, čo máš jesť a piť!</em></span>
</span></p></div>
      </p><p> </p><p>Len akoby to bolo z toho mlynčeka vyrástlo, stôl vytiahol sa, obrus naň prestrel sa a na
         tom už jedlá a nápoje: koláče, pečienky, ovocie, víno a čo ja viem čo! Ej, čiže z chuti
         oddal sa do toho! Hoc toho veľa bolo, mizlo to predsa z toho obrusa, ako by ho bol zametal. </p><p>Prizeral sa na to hladovitý ovčiar, čo tam neďaleko po stráni ovce pásol. Ten priklonil
         sa mu hneď: </p><p>„Veďže,“ vraví, „ponúkni aj mňa, keď som tu.“ </p><p>„A veď si,“ vraví, „ber a jedz! Vidíš, že je toho tu vyše práva.“ </p><p>Keď najedli, napili sa, popratalo sa všetko naspäť do toho mlynčeka. A ten ovčiar mu
         hovorí: </p><p>„Ej, ale je to za mlynček!“ </p><p>„Ej, veru je,“ povie sedliak, „nedal by som ho za celý svet.“ </p><p>„Ej, ale môj kyjak predsa inakší,“ hovorí ovčiar, „páč ho len!“ </p><p>Vtedy obzrel sa sedliak a vidí, v ruke ovčiara kyj, ktorým mohol ho ovaliť len raz a
         bolo by bývalo po ňom. Veru aj predesil sa; ale už len povedal, že čo by to mohol byť za
         kyjak. </p><p>„To je,“ vraví ovčiar, „taký kyjak, keď mu rozkážeš, všetko sám pobije, a čo chceš, to
         ti donesie. Nechcel by som rozlúčiť sa s ním; ale tebe ho dám za ten mlynček. No, či
         čaruješ?“ </p><p>Sedliak si pomyslel, že by to dobre bolo mať taký kyj, čaroval sa a rozišli sa. </p><p>Ale o chvíľu začalo ho to domŕzať, že vlastne ešte ani nevie, za čo mlynček ta dal a kyj
         že ho predsa len nenachová. Toľko ho to domŕzalo, že rozkázal kyju, aby valacha zabil a
         mlynček mu doniesol. Kyj začal metať sa z konca na koniec a hneď bol pri ovčiarovi,
         ohlvanil ho, že hneď prestrel sa mŕtvy a kyj pekne rúče doniesol sedliakovi naspäť jeho
         mlynček. </p><p>Mal už aj mlynček aj kyj a hneď bezpečnejšie poberal sa ďalej. Vtom stretne ho vojak,
         ktorý vyhladovený vracal sa domov z ďalekej vojny. </p><p>„Ej, človeče,“ povie vojak, „či nemáte hoc len omrvinky chleba v tej kapse; veru by som
         sa vám hľadel odslúžiť aj za tú.“ </p><p>A sedliak už teraz hrdo: </p><p>„Chleba nemám ani omrvinky, ale mám dačo viac; len si sadnite, hneď sa najete, napijete
         dosýta.“ </p><p>A hneď vytiahol mlynček a ten mlel svoje. Bola zas hostina. Po hostine vraví vojak: </p><p>„Ej, ale je to za mlynček! Ale moja šabľa predsa hádam aj viac stojí.“ </p><p>„Čo za šabľa?“ opytuje sa sedliak. </p><p>„Táto moja stará škrablica tu pri boku. Keď tej rozkáže, tá hneď všetko na kusy rozseká.
         Ale ja iste mám už tej vojny a bitky dosť, čarujte mi ten mlynček za ňu!“ </p><p>Sedliak zase čaroval. </p><p>Ale vojak nebol od neho ani na tri strelenia, už ho to zase domrzelo. </p><p>„Čože by mi, vraj, bolo z toho, čoby som celý svet pobil a jesť by nemal; ba či by som
         ubránil sa doma mojej ženy aj takto? Kyj, šablica, za vojakom sa, zroňte mi ho a mlynček mi
         doneste!“ </p><p>Kyj metal sa z konca na koniec po zemi, šablica len ako v povetrí zacvendžala; v okamihu
         boli pri vojakovi, zronili ho a mlynček sedliakovi doniesli. </p><p>Ide si on ďalej. Prichodí proti nemu delostrelec a prosí o kúsok chleba, že mu už ide na
         skapanie, ak ho nenachová. Hneď teda bola nová hostina. Strelec ďakoval za hostinu; ale že
         on, vraví, ešte volač inakšieho má, ako je ten mlynček. </p><p>„Čo takého?“ opytuje sa sedliak. </p><p>„A veru tento môj trojrohý klobúk na hlave. Keď ja ten obrátim prvým rohom napred a
         poviem „dbŕŕ,“ hneď sa ziskrí a strely len tak vysypú sa, akoby zo štyradvadsať diel
         zahrmelo. Zvrtnem ho druhým rohom napred, zasypú sa strely zase; zvrtnem ho tretím rohom,
         zahrmia strely znovu. A tak, koľko ráz ho zvrtnem, toľko ráz vypálim a pred mojimi strelami
         neobstojí sa nič. Ale,“ vraví, „za ten mlynček čaroval by som ho; len tebe kvôli, že si ma
         takto nachoval.“ </p><p>Čarovali sa. </p><p>Ale sedliaka aj táto čara domrzela: </p><p>„Veď vraj kohože strieľať budem? Ženu, deti, vari si len nevystrieľam?“ </p><p>Hneď poslal za strelcom kyjak a šabľu. Tie strelca zabili a mlynček mu doniesli. </p><p>Ide si ešte ďalej, stretne akúsi bielu osobu; vyzerala ako dáka vojankyňa, aj naozaj
         vracala sa z tábora, kde predtým tuhá bitka stála. I tá ho prosí pre milosrdenstvo božie čo
         len o kúsok chleba. Hneď mlynček mlel a biela osôbka mala od čoho oblizovať si prsty, aj
         takto trochu dostalo sa jej pod čepiec. Keď už trocha aj pod tým čepcom mala, začala
         chváliť sa mu, že takto a takto ona ide z tábora, kde veľa vojska pohynulo; aleže to
         zahynul iba ten, na koho ona svojou bielou šatkou chujavnula; ale komu oči utrela, každý
         hneď odžil. </p><p>„A,“ hovorí, „zišla by sa táto šatka aj tebe a mne už raz taký mlynček, ako je tento
         tvoj. Či sa čaruješ?“ </p><p>Z reči do reči, z jednačky do jednačky, čaroval aj tuná vec za vec. </p><p>Ale ho to ešte len teraz dopekalo, čo mu z tej šatky príde, keby nemal čím živiť sa. </p><p>„A čo, vraj, jedna vojankyňa? Zmárnim i tú, keď som tamtých zmárnil.“ </p><p>I hneď kyj a šablica mali zase robotu a doniesli mu mlynček. </p><p>Už vychodil von z hory a zazrel pozďaleka svoju dedinu. </p><p>„Hej, predsa som nepoblúdil a mám všetky veci!“ podskočil si teraz veselo. </p><p>Ale ho tu začalo voľač oproti srdcu pichať a len mu jednostaj šepkalo: </p><p>„Predsa si ty planý človek, toľkým veci pobrať, toľkých pobiť! Ale veci sem-tam; ale
         toľké životy!“ </p><p>Bránil sa ten tomu; ale to jemu predsa pokoja nedalo a nedalo. </p><p>„No, veď je nič,“ pomyslel si konečne, „veď ak všetci majú pravdu, nuž mala ju aj tá s
         tou šatkou.“ </p><p>Hneď rozkázal: </p><p>„Šatôčka moja milá, choď a tým v hore pobitým poutieraj oči!“ </p><p>V tom okamžení vyletela mu šatka z ruky a o krátky čas navrátila sa zase a doniesla mu
         krv a slzy na znamenie, že tých všetkých pekne poutierala a vzkriesila, ktorých tam kyj a
         šabľa boli usmrtili. </p><p> </p><p>* </p><p> </p><p>Dosiaľ teda bolo preňho všetko dobre a doma úfal sa najlepšiemu, keď žene len ten
         mlynček ukáže. Ale tu nastala ešte len kucapaca! Dolámala praslicu na ňom, na starom vraj
         bláznovi, čo si vybral starý mlynček miesto toho, čoby ho boli zlatom, striebrom obsypali.
         No ale vraj po búrke aj slniečko krajšie usmieva sa na svet; nuž aj tuná. Keď búrka utíšila
         sa a muž dostal sa k slovu: </p><p> </p><p>
         <div class="literallayout"><p><span style="white-space: pre;">
<span class="emphasis"><em>Mlynček, zvrtni sa,</em></span>
<span class="emphasis"><em>stôl, vytiahni sa,</em></span>
<span class="emphasis"><em>obrus, prestri sa!</em></span>
<span class="emphasis"><em>Daj, čo máš jest a piť!</em></span>
</span></p></div>
      </p><p> </p><p>hneď bolo všetko dobre. Všetci najedli, napili sa dosýta. Žena muža hladkala, že to
         predsa dobre bude takto sýtiť sa, deti hopkali si po izbe, že ešte nikdy nenajedli sa tak
         až po hrdlo. </p><p>„Ej, ale vieš ty čo, mužíčku?“ začala starostlivá žienka po chvíli. „S tým pánom zo
         dvora, kde sme si voz nechali v zálohu, mala som ja doma celý kríž! Veď ti mne ten každý
         deň odkazuje, že načo mu bude starý voz, aby sme mu len jeho múku vrátili. Viem, že mlynček
         tú meričku múky ľahko namelie, ale by toho hundravého pána bolo aj niečím udobriť. Veď by
         nám to hádam veľa neubudlo, keby sme mu takto z toho mlynčeka k tej meričke múky pridali
         ešte aj jedného pečeného moriaka a zajaca. Ja by som mu to všetko hneď zaniesla.“ </p><p>„A veru voľač hovoríš,“ riekol muž. „Tak ho najskôr udobríme; len mu ty to zanes!“ </p><p>Žena to všetko s pekným pozdravením a poďakovaním zaniesla do zámku a položila pánovi na
         stôl. Čakala aspoň na dobré slovo, keď aj nie na dar za dar. Ale tu pán osopí sa na ňu: </p><p>„Ty taká a taká fľandra, kde ste to vzali? Moriaka ste ukradli zo dvora, zajaca ste v
         mojej hore lapili! Počkajte si, za to si odpokutujete.“ </p><p>Ani nečakal, čo tá na to, len ju dal sotiť do temnice a po muža poslal hajdúcha, aby
         hneď s hajdúchom ustanovil sa pred pánom. </p><p>Spurno postavil sa hajdúch s rozkazom pred sedliaka. A náš sedliačik sprvu len ticho
         hajdúchovi: </p><p>„Ale človiečku, vari sa vám rozum čistí, že by ste mňa aj moju ženu mali do temnice
         dávať za to, čo sme zavďačili sa pánovi?“ </p><p>Ale keď hajdúch vždy spurnejší bol a naposledok chcel ho aj chytať, tu namrzel sa a
         zavolal: </p><p>„Kyjačik, šablička, bráňte ma!“ </p><p>Kyj skákal hajdúchovi po chrbte a šabľa blýskala mu popred oči. Ušiel hajdúch a vrátil
         sa s obnôškou do zámku. Škrabal sa po chrbte a ledva vyjajkal pánovi, čo to stalo sa s ním. </p><p>„Ty si baba, keď si sa dal nabiť,“ povedal pán a poslal hneď druhých dvoch mocnejších
         pre sedliaka. </p><p>Ale tí vrátili sa ešte s väčšou obnôškou a spolu s tým chýrom, že tu ide za nimi sám
         sedliak a že ich všetkých pobije, ak mu ženu nevypustia z temnice. A veru sedliak už tam
         bol s kyjom a šabľou na dvore a robil veľký krik, že ich všetkých hneď tam domláti, doseká
         ak mu ženu nevypustia. Nahnevaný pán obkríkne sa na hajdúchov a na čeľaď: </p><p>„Nuž vy daromníci, načože vás chovám, že mi ešte aj tohto krikľúňa sem pripustíte?! Hneď
         mi ho poviažte a hoďte do temnice!“ </p><p>Všetka čeľaď oborila sa na sedliaka. Ale tento už teraz nežartoval, ale rozkázal: </p><p>„Kyj, šabľa moja, pobite ich všetkých, iba pána nechajte!“ </p><p>Hneď bola všetka čeľaď pobitá, iba sám pán triasol sa tam ako osika pred tým kyjom a
         mečom. </p><p>„No, veríš už teraz, že ja mám teba v moci a nie ty mňa?“ povedal sedliak pánovi. A
         tento už len bedákal: </p><p>„Ach, verím, verím; ale čo si počnem už teraz bez čeľadi? Nebude mi mať kto robiť, tu ja
         od hladu zahyniem!“ </p><p>„Zahynieš nezahynieš, ako príde. Ale aby som ťa presvedčil, že som nič z tvojho nevzal,
         ešte teba aj s čeľadou vychovám, teda ťa povolám so všetkým domom o hodinu na obed. Neboj
         sa, títo všetci ti vstanú a z tejto hostiny pôjdu na inakšiu hostinu, len či moja žena tuná
         bude.“ </p><p>Tak vravel sedliak a pán hneď vypustil mu ženu z temnice. </p><p>Keď už bol sedliak i so ženou doma, rozkázal svojej šatôčke: </p><p>„Šatôčka moja, choď a poutieraj tým tam vo dvore pobitým oči.“ </p><p>Šatôčka vyletela a doniesla mu naspäť krv a slzy, na znak, že ich všetkých vzkriesila. </p><p>Uveličený pán, že mu čeľaď zase na nohách, rozkázal naložiť ten založený sedliakov voz
         plný jedivom, dal zapriahnuť štyri voly a poslal mu všetko, aby vraj mal z čoho ten obed
         pripraviť. Sedliak poslal mu všetko naspäť, že on toho nepotrebuje, aby len prišli sedať za
         stôl. Pán tomu nedôveroval, ale zo strachu pred kyjom a šabľou, aby niečo horšieho
         neporobilo sa, bez meškania ustanovil sa i s čeliadkou u nášho sedliačika. </p><p>Dobre si oči nevyočili, keď tu nikde nič a len čo sedliačik postavil mlynček a rozkázal
         mu mlieť, už stôl vytiahol sa, obrus prestrel sa a každý vyberať si mohol, aké jedlá a
         nápoje živo zažiadali sa mu. Bola hostina nad hostiny! </p><p>Po hostine poďakoval sa pán a vrátil sa domov. Doma ale jednostaj iba na tom rozmýšľal,
         ako by sedliaka o všetko pripraviť mohol. Videl dobre, že z toho nič nebude, kým sedliak
         kyj a šabľu má; nuž si umienil, že najprv tieto veci od neho vyklame. Aj dosť dobre si to
         nasnoval. Zobral všetko vojsko svoje a šiel ku sedliakovi, že takto a takto, musí do vojny,
         lebo že traja susední králi stroja sa proti nemu a že so svojím vojskom netrúfa si oprotiva
         trom odrazu, aby mu požičal toho kyjaka a tej šable. Sedliak sa iba smial a požičal mu ich. </p><p>Pán nevedel, ako má rozkazovať kyjaku a šabli, ale už len či ich mal pri sebe, postavil
         sa so všetkým svojím vojskom pred sedliackym domom a žiadal, aby mu teraz aj mlynček vydal,
         lebo že ho hneď so všetkým zo základu vyvráti. </p><p>„Ale či to naozaj, môj pane?“ opytuje sa sedliak. </p><p>„Naozaj!“ rečie pán. </p><p>„No, keď naozaj, nechže bude naozaj; ale nie mne, ale vám!“ </p><p>S tým skrútol sedliak svoj trojrohý klobúk na hlave a povedal „dbŕŕ!“ Ziskrilo sa,
         vysypali sa strely a bolo po pánovom vojsku. Skrútol ho druhý raz a ako vypovedal „dbŕŕ“,
         už bol pánov dvor na prach zmetený. Skrútol ho tretí raz a ako vypovedal „dbŕŕ“, už bol
         pánov zámok zo základu vyvrátený! </p><p>Pán iba teraz videl, do čích rúk dostal sa a ako chytil sa sám do pasce. Začal na
         kolenách prosiť sedliaka, aby mu len odpustil, že mu radšej slúžiť bude. </p><p>„No veď takej podvodnej babe, ako si ty, inak ani nenačim!“ povedal sedliak a pri tom
         ostalo. </p><p>Ale aby takto sami tuná bez ľudí neostali a sedliakovi už teraz ako pánovi vždy mal kto
         slúžiť a ten mlynček, aby vždy mal pre koho mlieť, teda sedliak ešte raz rozkázal svojej
         milej šatôčke, aby tých pobitých vzkriesila a tá to aj urobila. Keď zas boli všetci na
         nohách, sedliak ešte raz rozkázal kyju a šablici, aby všetkých dobre vymastili, ani pána
         nezašanovali, na príučku. A na to doložil: </p><p>„Takáto vám bude hodina, keď proti mne budete. Ale aby ste aj to vedeli, ako vám bude,
         keď mi verne slúžiť budete, teda sem sa na hostinu!“ </p><p>Vtom i rozkázal ešte raz: </p><p> </p><p>
         <div class="literallayout"><p><span style="white-space: pre;">
<span class="emphasis"><em>Mlynček, zvrtni sa,</em></span>
<span class="emphasis"><em>stôl, vytiahni sa,</em></span>
<span class="emphasis"><em>obrus, prestri sa!</em></span>
<span class="emphasis"><em>Daj, čo máš jest a piť!</em></span>
</span></p></div>
      </p><p> </p><p>A bola ešte len teraz hostina nad všetky hostiny! </p><p> </p><div class="footnotes"><br><hr align="left"><div class="footnote"><p><sup>[<a name="ftn.d56e6349" href="#d56e6349" class="para">48</a>] </sup>Podľa Reussovho rozprávania kým sedliak orie zemičku, vyžerú mu holuby z vreca
               všetko, čo mal. Namrzený hodí do nich stykom a odlomí jednému krídlo. Kým to krídlo
               lieči, stroví i voly a nemá viac ničoho. Tu holub zavedie sedliaka ku svojim rodičom
               a naučí ho, čo si má pýtať za vynáhradu. Vypýta si teda divotvorný mlynček, dajú mu
               ho a ide s ním ďalej. — A t. p.</p></div></div></div><div class="chapter" lang="sk"><div class="titlepage"><div><div><h2 class="title"><a name="d56e6609"></a>Či jesto pravda na svete</h2></div></div><div></div></div><p> </p><p>
         <span class="emphasis"><em>Podali: Samo Ormis z Gemera, Adolf Ghillányi z Liptova, Štefan Daxner z
            Malohontu.</em></span>
      </p><p> </p><p>V jednej dedine vychoval raz jeden otec dvoch synov a potom umrel. Len čo otcovi oči
         zatlačili, chceli synovia hneď každý robiť po svojom, preto ihneď podelili sa so všetkým,
         čo po otcovi ostalo. A podelili sa ako rodní bratia narovno; dostalo sa im po tisíc
         zlatých. Podelení pustili sa svetom. </p><p>Idú, idú jeden vedľa druhého a ustavične dohadujú sa medzi sebou hneď o jednom, hneď o
         druhom; až ti im príde dohadovať sa o tom, či jesto pravda na svete. </p><p>„Brat môj zlatý,“ povie mladší, „už je to raz darmo, pravda musí byť na svete; lebo
         inakšie rozpadol by sa svet!“ </p><p>„A už či rozpadol, či nerozpadol,“ povie starší, „ale pravdy nemáš; lebo tá dávno
         zahynula.“ </p><p>„Nezahynula!“ </p><p>„Ba zahynula!“ </p><p>„Ba ver nezahynula!“ </p><p>„Ba veru zahynula!“ </p><p>Tak šlo to medzi nimi čím ďalej, tým tuhšie. Napokon povie mladší, keď ho to už
         dopálilo: </p><p>„No počkaj, veď ešte aj krem nás jesto ľudia na svete, opýtame sa tých. Ale ak pravda
         zahynula, hneď ti dám tých mojich tisíc zlatých!“ </p><p>Staršiemu nebolo viac treba, hneď pristal na stávku. </p><p>Tu ide za nimi v bohatom koči veľký pán s červenými bajúzmi, s červenou bradou ako
         plameň. </p><p>„Ach, pán veľkomožný, prosíme vás ponížene len na jedno slovo,“ volajú bratia. </p><p>„No, čože by ste radi?“ </p><p>„Oj, nože nám no, ako múdry pán, povedzte: Či jesto pravda na svete?“ </p><p>„Škoda vám o tom aj dohadovať sa. Mali ste už dávno vedieť, že viac pravdy nieto. Oj,
         bračekovci, to celý svet vraví, že tá už dávno zahynula!“ </p><p>Tu starší brat hneď odobral mladšiemu tých tisíc zlatých a skryl si do vrecka. </p><p>Idú ďalej ticho, akoby to už ani tí neboli. Starší len tak poťuťme usmieval sa za
         chrbtom mladšieho, že ho tak nič po nič pripravil o otčizeň.<sup>[<a name="d56e6658" href="#ftn.d56e6658" class="footnote">49</a>]</sup> Mladší len krútil hlavou a hrabal sa za ušima; lebo mu nijak nešlo do rozumu,
         že by pravda bola zahynula. A preto zas len začal dohadovať sa. </p><p>„Sem,“ povedá, „tých tisíc zlatých; lebo pravda nemohla zahynúť!“ </p><p>„Ej, ba veru tie nemáš,“ riekol starší; „lebo pravda dávno zahynula!“ </p><p>„No, už tá nezahynula; veď azda viem!“ </p><p>„Ba veru tá zahynula; veď si počul, veď by azda páni tak nevraveli.“ </p><p>„Zahynula!“ </p><p>„Nezahynula!“ </p><p>Šlo to medzi nimi vždy horšie, až zase ten mladší zavolal: </p><p>„No, ak pravda zahynula, dve oči mám, aj tie ešte vyklať si dám za ňu!“ </p><p>„Nuž teda dobre,“ povie starší brat, „opýtame sa ešte koho-toho.“ </p><p>Sotvie že zatíchli — kde sa vzal, tam sa vzal — ale šiel po ceste jeden páter.<sup>[<a name="d56e6683" href="#ftn.d56e6683" class="footnote">50</a>]</sup> I ten mal červené vlasy. </p><p>„Ach, pán prevelebný, prosíme vás ponížene, lenže nám povedzte: Či jesto pravda na
         svete?“ </p><p>„Jah, deti moje,“ vzdychol si pán páter sťažka, „ani si na tom hlavy nelámte! Pravda
         dávno zahynula, my ju už len po chýre známe.“ </p><p>Pán páter zašiel za vŕšok a starší brat vyňal spoza opaska nôž a vylúpil mladšiemu
         bratovi obe oči. A keď mu ich vylúpil, začal ešte aj posmievať sa mu: </p><p>„Ty škriepnik taký a taký, či ti to bolo treba? Teraz ťa tu nechám!“ </p><p>A to bál sa už, že ho chytia a do chládku posadia; ale práve preto zas o chvíľku začal: </p><p>„Choď si ty pravdu hladať, kde chceš — a ja si pôjdem svojou cestou!“ </p><p>A len nasilu odísť a odísť, a toho neboráka že tam nechá. </p><p>Ale mladší brat chytil sa mu za šaty a nespúšťal sa ho. Prosil sa mu, že by vari ten
         kameň bol mohol obmäkčiť, nie to ešte srdce ľudské: </p><p>„Brat môj, brat môj, keď si ma už takto aj o peniaze aj o svetlo božie pripravil, nože
         ma už teraz aspoň zaveď dakde pod panskú stenu, kde by mi ľudia hoc len od hladu skapať
         nedali!“ </p><p>Na veľa prosenia zaviedol ho, ale miesto pod panské steny, ta pod viselnice.<sup>[<a name="d56e6708" href="#ftn.d56e6708" class="footnote">51</a>]</sup> Myslel si, že ho tam cez noc čerti uchytia — a to aj s tou jeho pravdou. </p><p> </p><p>* </p><p> </p><p>Už opustenejšieho na svete nebolo, ako tohto tu pod tými viselnicami. Vedel, že je noc,
         lebo svrčky svrčkali okolo neho; ale nevedel, kde je, či je ozaj dakde medzi ľuďmi a či
         Pánu Bohu za chrbtom. Myslí, počúva, nastŕca uši na všetky strany, ale nikde ništ. Raz
         okolo polnoci zaslúchne nad sebou akúsi vravu. A to vám tam boli čerti, čo na tie viselnice
         schádzali sa zo všetkých strán sveta, aby vyrozprávali si, čo kto skúsil, alebo vykonal. </p><p>„Hej,“ ozve sa prvý čert, „ja som si zarobil dneska pečienku. Dohonil som dvoch bratov,
         dohadujúcich sa, či jesto pravda na svete. Pomáhal som staršiemu, lebo ten s nami držal. A
         pomáhal som mu dovtedy, kým len mladšieho neolúpil o otčizeň a nevyklal mu oči.“ </p><p>„Veru zaslúžil si si dnes večeru,“ povie druhý čert, „už je ten starší náš! A ten slepý
         že čo robí?“ </p><p>„Neviem; zunuje dakde život, odpraví sa zo sveta a bude aj ten náš!“ </p><p>„A jak ľahko pomohol by si!“ ozve sa tretí čert. „Nič by mu nebolo treba, iba čoby
         potieral si tou rosou jamky, ktorá tu na tieto zeliny padá, nuž by mu druhé oči narástli.“ </p><p>Vtom doletelo druhé hajno<sup>[<a name="d56e6731" href="#ftn.d56e6731" class="footnote">52</a>]</sup> čertov a jeden z nich začal chváliť sa, že v tom a v tom meste pozapchával
         všetky studnice tak, že tam ľudia za kvapku vody budú jedno druhé zabíjať a do pekla
         posielať. </p><p>„A akože si to urobil?“ opytujú sa tamtí. </p><p>„Akože som urobil? Tak som to urobil, že na sedem míľ dovôkola pozháňal som všetky
         pramene na jedno miesto a prichlopil som veličiznou zápoľou, ktorú ani tisíc chlapov z
         miesta nepohne.“ </p><p>Vtom uderila hodina a všetci čerti prepadli sa dakde do horúceho pekla až na dno. Ale
         ich rozprávku vypočúval ten slepý a pomyslel si: </p><p>„I čert môže dať dobrú radu; dakedy keby aj nechcel.“ </p><p>Sotvaže na úsvite dopadla rosa, tu on hneď na rukách, na nohách pustil sa po zelenej
         pažiti a potieral si jarou rosou prázdne jamky očné a hneď mu začali aj oči rásť. Kým
         slniečko na prvé ráno obsušilo rosu, už ich mal ako trnky; na druhé ráno už mu boli ako
         hodné hrachy a na tretie ráno doplnili sa mu jamky krásnymi očima a videl dobre. </p><p>Hneď poberal sa do toho velikého mesta, co čerti v ňom zahatali pramene. Veľa mu nebolo
         treba dopytovať sa na cestu; chýry o tom šli ďaleko a viedli ho ako za nosom ta, kde to
         ľudia bijú sa o každú kvapku vody. Keď ta doputoval. hneď dal vyhlásiť sa, že on prišiel
         tak a tak z ďalekej krajiny, aby to mesto oslobodil od tej skazy, aby mu len dali tisíc
         chlapov na pomoc. </p><p>Ľudia ako ľudia! Jední tak, druhí inak vraveli o ňom: Jedni ho držali za blázna, že ako
         by on to vykonal, čo nikto nemôže: druhí hrozili sa mu, aby neposmieval sa im v biede, lebo
         že ho zabijú. Ale našli sa aj takí, čo si pomysleli: Nádeja je u človeka a pomoc u Pána
         Boha. Títo hneď hotoví s ním — a nazbierala sa ich pekná čiastka — že ho vo všetkom
         poslúchnu. </p><p>Tu on obliekol sa najskôr do kňazských hábov, vzal si svätenú vodu, a tak išiel za mesto
         ku tej zápoli. Príde tatam, pomodlí sa najskorej Pánu Bohu za dobré darenie, pokropí zápoľu
         zo všetkých strán svätenou vodou a rozkáže chlapom do roboty! Chlapi podkopú zápoľu,
         založia kolíky,<sup>[<a name="d56e6752" href="#ftn.d56e6752" class="footnote">53</a>]</sup> zaprú sa — ale ništ! </p><p>„No len, chlapi, ešte raz!“ zavolá im. Ale zase ništ! </p><p>„Ej, lenže len, zaprite sa, poprúžte sa!“ volá na nich. Chlapi zaprú sa, poprúžia sa — a
         zápoľu nadvihnú! Tu hneď začne valiť sa krásna čistá voda a valí sa taká, že temer všetky
         mlyny mala pozaberať, — len akoby ju bol z Dunaja narazil. Ale akoby aj nie, keď to zo
         všetkých prameňov tu bola voda zohnatá a teraz už sama podmývala si zápoľu! </p><p>Teraz by ste už boli mali vidieť, čo dialo sa tuná! Čo len nohy malo, bežalo k vode na
         ruvačky-mačky. To s hrnkom, to s debničkou, to s kupou, to s vedrom, to so šafľom, to i so
         džbarmi a so sudmi prichodili ľudia a načierali a naberali si; druhí len tak dobehli piť;
         tretí doháňali hneď aj statok napojiť. Lebo nazdávali sa, že to len za chvíľku tak potečie
         a potom prestane. Iba keď vždy viac vody pribúdalo, vtedy opamätali sa, že ich ten človek
         predsa len neoklamal. Tu už potom mladí, starí, malí, veľkí, chudobní, bohatí, všetci
         zhŕkli sa okolo neho a od radosti nosili ho na rukách ako dieťa. Naznášali mu aj darov a
         peňazstva hrúzu, že aj sedem ráz mohol odvážiť sa samým zlatom, a chceli ho aj pánom
         ustanoviť nad sebou. </p><p>Ale on ništ! On nechcel byť veľkým pánom. Jemu najlepšie páčil sa kremä stav kňazovský.
         A že ešte bol šuhaj mladý a mal pri rukách spôsob, vyučil sa na to kňazovstvo a stal sa v
         tom istom meste kňazom. </p><p> </p><p>* </p><p> </p><p>Dobre lebo nebárs! Bol on už teda tým kňazom — slávnym a rozhláseným po celej krajine i
         pre svoju múdrosť i pre svoju pobožnosť. Kde len aký hriešnik, každý k nemu chodil na
         spoveď; kde len aký chudobný človek, každý poberal sa k nemu, keď mu bolo tesno, o pomoc a
         poradu. A všetky deti, čo on krstil, boli vraj tie najlepšie a manželstvá, ktoré on spojil,
         najšťastnejšie. Takto on kňazoval za mnohé a mnohé roky, až ho napokon i šedivá staroba
         doháňala. Ale čím väčšmi beleli jeho vlasy, tým viac a ďalej šli o ňom chýry. Planí ľudia
         báli sa aj jeho mena a dobrí spomínali ho zakaždým a nedajbože prestúpiť jeho porady a
         naučenia; bo on nikdy ništ takého nepovedal, ani ništ takého neurobil, čo by nebolo bývalo
         po pravde a spravodlivosti. </p><p>I veru žil tam dakde akýsi veľmi starý, pritom aj veľmi hriešny žobrák a stenal od
         mnohých rokov na veliké bolesti. Lebo vraj všetky hriechy, čo za živa spáchal, obrátili sa
         mu na hmyz a hrýzli ho po celom tele do živého. Oddávna už ani nežil, ani neumieral, a hoci<sup>[<a name="d56e6775" href="#ftn.d56e6775" class="footnote">54</a>]</sup> ho už sedemdesiatsedem kňazov spovedalo, predsa ešte nemohol dokonať. </p><p>Tu ľudia, čo im už ľúto bolo starého hriešnika, zmilovali sa nad ním a sami prišli k
         tomuto nášmu spravodlivému kňazovi prosiť sa, aby mu spomáhal, lebo že tomu ani
         sedemdesiatsedem druhých kňazov nespomohlo. I vybral sa spravodlivý kňaz ku starému
         hriešnikovi. </p><p>Milý, mocný Bože! Kohože on tu videl? Svojho staršieho brata, čo mu bol dakedy oči
         vyklal! Ale nedal sa bratovi naraz do známosti; bo chcel, aby napred vyspovedal sa mu zo
         všetkých hriechov. Spovedá ho, spovedá zadlho — veľmi dlho; lebo koľko hmyzu na žobrákovom
         tele, toľko hriechov na jeho duši. Napokon prestal žobrák vravieť. </p><p>„No, či si už viac hriechov neurobil?“ </p><p>„Nie!“ vraví žobrák. </p><p>„Ej, ba veru si ešte nie čistý. Ešte si dačo zatajil; lenže len vyspovedaj sa zo
         všetkého!“ </p><p>Že už nie a nie, tajil starý hriešnik zle-nedobre a nebol by ani kliešťami vytiahol z
         neho čoby len slova. Naveľa, naveľa začne kňaz: </p><p>„A či ty vieš, keď hádal si sa o tú pravdu; keď olúpil si brata o otčizeň, aj oči vyklal
         si mu a zaviedol si ho pod viselnice, — akože povodilo sa s tým tam? Ačak ty to nevieš? Ale
         ja viem, čo si ty porobil. Lebo aby si vedel, ja som ten istý tvoj brat, čo chcel skaziť si
         ma, ale Pán Boh nedal! Či už teraz veríš, že jesto pravda na svete?“ </p><p>Tu ožila v starom hriešnikovi duša ako na ostatné okamženie a poznal svojho brata a
         zavzdychol: </p><p>„Ach, verím, verím!“ </p><p>V tom okamžení i dokonal a bolo po ňom. </p><p>Ale spravodlivý kňaz žil ešte aj potom a len potom ešte vedel ľudom vyložiť, ako pravda
         nezhynula, ako pravda jest a bude na svete po všetky časy a veky! </p><p>Keď konečne zaľúbilo sa Pánu Bohu povolať ho k sebe, tu všetko: malé, veľké, mladé,
         staré, bohaté, chudobné plakalo a vykladalo na jeho hrobe; lebo každé vedelo voľač o ňom
         povedať: „Toto a toto — toto a toto dobrého mi urobil!“ </p><p> </p><div class="footnotes"><br><hr align="left"><div class="footnote"><p><sup>[<a name="ftn.d56e6658" href="#d56e6658" class="para">49</a>] </sup>otcovizeň, otcovské dedičstvo</p></div><div class="footnote"><p><sup>[<a name="ftn.d56e6683" href="#d56e6683" class="para">50</a>] </sup>kňaz, duchovný otec</p></div><div class="footnote"><p><sup>[<a name="ftn.d56e6708" href="#d56e6708" class="para">51</a>] </sup>šibenice</p></div><div class="footnote"><p><sup>[<a name="ftn.d56e6731" href="#d56e6731" class="para">52</a>] </sup>kŕdeľ</p></div><div class="footnote"><p><sup>[<a name="ftn.d56e6752" href="#d56e6752" class="para">53</a>] </sup>páky</p></div><div class="footnote"><p><sup>[<a name="ftn.d56e6775" href="#d56e6775" class="para">54</a>] </sup>hodsi, hoďas</p></div></div></div><div class="chapter" lang="sk"><div class="titlepage"><div><div><h2 class="title"><a name="d56e6807"></a>Janko Hraško</h2></div></div><div></div></div><p> </p><p>
         <span class="emphasis"><em>Podal Janko Kalinčiak zo Sv. Jána v Liptove, hovorom tohože kraja.</em></span>
      </p><p> </p><p>Bola raz jedna žena. Len nemohla mať žiadnych detí. Nuž vždy Pána Boha prosila, aby jej
         predsa raz njakô to dieťa požehnau. Raz oberala hrach, nuž si tak sťažuvala: </p><p>„Ach, keby mi Pán Boh kceu požehnať aspoň takô detiatko, ako jeden hraštek, nuž by sa
         predsa môjmu srdcu obľahčilo.“ </p><p>Raz, keď už bola od toho času hodná chvíľa, išieu jej starý do poľa orať a ona doma
         varila jiesť. Keď prišlo poludnia, ustavične z kuchyne a do kuchyne behala, oškúbala sa a
         beduvala: </p><p>„Ach, Bože môj, ktože môjmu stariemu jiesť zanesie?“ </p><p>„Ja, mamo!“ zavolalo voľačo spoza pece. </p><p>Žena sa obzerala, ale nič nevidela. I hovorila popod nos: </p><p>„Ale ktože si, kdeže si, aby ťa porantalo?!“ </p><p>„I — či ma nevidíte?“ odpovedalo to a skočilo spoza pece na nálepok,<sup>[<a name="d56e6836" href="#ftn.d56e6836" class="footnote">55</a>]</sup> z nálepku na lavicu — a tam začalo tancuvať. </p><p>Bolo to takô malô ako hraštek a malo očká ako lepáriky, len sa mu tak ligotali ako milá
         vec. </p><p>„Ja som to, váš Janko, váš synáček!“ kričalo. </p><p>A keď sa mať dobre poprizerala, poprizerala, nuž videla, že ju Pán Boh vyslyšau, že je
         to ten ako hraštek, jej spravodlivý synáček — Janko Hraško.<sup>[<a name="d56e6846" href="#ftn.d56e6846" class="footnote">56</a>]</sup>
      </p><p>„No, mamo, len mi dajte skoro jiesť; potom zanesiem otcovi,“ volal Hraško. </p><p>Mať mu doniesla plnú misu halušiek a on neodišiou od nej, iba keď dno vykúkalo. Potom mu
         matka pekne na chrbát do plachtičky uviazala misu halušiek pre otca, vidličky a lyžicu pod
         pazuchu zastrčila; hrniec s polievkou vzau do ruky a išieu preč do poľa otca hľadať. </p><p>Išieu si on v dobrej mysli, hvízdajúci; až prišieu k jednému jarčeku. Tu začau škrabať
         sa v hlavu, nevediac si rady dať, ako cez vodu. Naposledy vytiahou lyžičku a vidličky spod
         pazuchy, sadou si do lyžičky ako do člnka, zavesluvau vidličkou a šťastlive preplaviu sa na
         druhú stranu. Potom vzau nohy na plecia a utekau, ako čoby ho hnau. Len tu voliakosi
         prevážiu sa a potkou sa na jednu hrudu; nuž tu pác! spadou do hrádze; hrniec sa mu zabiu a
         on začau sa topiť v polievke. Skoro ale vytiahou vidličku a tak ako na žrď podopreu sa a
         dočkau, až polievka preč odtiekla. Potom ale najhoršô nastávalo neštestia, lebo sa nemôhou
         z hrádze hore vydriapať. Čo neurobiu? Vystaviu si z halušiek most a tak vyslobodiu sa z
         hrádze a zase tie halušky pozbierau a išieu vo meno božie. </p><p>Uvideu otca. Zdeľaka už kričau: </p><p>„Ňaňo, ňaňo, ňaňko môj, nesiem vám jiesť!“ </p><p>A sedliak sa veľmi začuduvau, keď len misu videu a nikoho, čo by ju bou niesou. I
         zavolau: </p><p>„Kdeže si? Čože si?“ </p><p>„Ej, nuž či ma nevidíte? Ja som to, váš synček, váš Janíček!“ </p><p>Zadiviu sa otec tým rečiam, lebo doma žiadneho syna nenahau. Ale ako je, tak je: keď sa
         mu Janíček ukázau, nuž ho ustískau, ubozkávau, ako čoby ho kceu zadrhnúť. </p><p>Keď natešili sa do dobrej vôle, Janko dau otcovi jiesť. Otec sa ho ale len to opýtau: </p><p>„A či si mi žiadnej polievky nedoniesou?“ </p><p>A milý synček rečie: </p><p>„A veru nie, ňaňko; lebo prišieu pes a rozbiu materi hrniec, nuž vám nič neposlala.“ </p><p>?Potom začau otec halušky jiesť; ale tie mu veľmi pod zubami chrapčali, nuž sa opýtau,
         že čo sa to za halušky. A Janko chytrý skočiu mu do reči: </p><p>„A veru to mak zle utĺkli, nuž sa to preto takie.“ </p><p>Ale otec spozoruvau cigáňstvo, lebo videu piesok a zem na haluškách; nuž začau remeň z
         nohavíc odpasúvať a Janka ním mastiť. Ale tento nečakau dlho, pobrau nohy na plecia a
         utekau k volom, lebo zavoňau že by ho to bolelo. </p><p>Sedliak, keď sa najiedou, pribrau sa zase ku svojej práci a nedbau nič na to, že mu syn
         utiekou. Iba keď začne orať, nuž Hraško volovi v uchu začne kričať: </p><p>„Hejsa, ne, hejsa!“ </p><p>Vtedy ho otec zbadau. Nuž prišieu k nemu a hodne ho vyšticuvau, že mu voly zduriu. Ale
         Janko na to nič nedbau; rád bou, že sa mu to s týma haluškami prepieklo. </p><p>Potom Hraško dobre poháňau voly otcovi, nuž si ho otec zaľúbiu. </p><p>Vtom išieu tadial jeden pán, ktorý sa veľmi začuduvau, keď počuu hlas, ale pohoniča
         nevideu, a prosiu sedliaka, aby mu povedau, čo to tak kričí. Sedliak mu všetko vyrozprávau
         a ukázau mu svojho syna volovi v uchu. Pán sa veľmi diviu na chlapcovi a umieniu si, že ho
         na každý spôsob dostať musí, lebo keď z domu odchádzau, prislúbiu svojej panej, že jej
         voľač takieho prinesie ako ešte nikdy. Začau sa tedy so sedliakom jednať, aby mu toho
         chlapca prepustiu. Ale tento ani za šetky poklady svoju krú predať nekceu. Vraveu: </p><p>„Veď je to dar boží a celô moje potešenia v starosti.“ </p><p>I vrteu hlavou a len nepredá a nepredá. Ale keď mu Janko pošepou do ucha: „Len ma
         predaj, ňaňo, veď mu ja ujdem,“ a keď mu pán sto dukátou sľubuvau, nuž ho vo meno božie len
         predau. </p><p>Pán zapreu Hraška do škatule do jednoho fijočka<sup>[<a name="d56e6900" href="#ftn.d56e6900" class="footnote">57</a>]</sup> medzi samie dukáty; škatuľu strčiu do visáh,<sup>[<a name="d56e6904" href="#ftn.d56e6904" class="footnote">58</a>]</sup> vysadou si na koňa a popchou. Hraško o krátky čas vyňau nožík z halienky a
         prevŕtau dierku na škatuli i na visahách a pospúšťau šetky dukáty po jednom na cestu; potom
         spustiu sa aj sám. Dobre mu bolo naspäť trafiť, lebo mu dukáty ukazovali cestu; ledvou čo
         jich stačiu zbierať a domov dovliecť. </p><p>„Hľa, ňaňko,“ kričau, „či som ti dobre nepoviedau, aby si ma predau; teraz máš i peniaze
         i synáčka doma.“ </p><p>A rodičia ho dobre nepoškrtili od radosti. </p><p>Raz varila matka halušky. Hraško sa jej prikmotriu a haluštičky z hrnca, čo jedna na
         vrch vyšla, vyberau. Vtom dnuká prišli vojaci toho pána, čo mu Janko utiekou, hľadať ho.
         Ledvou stačiu Janko matierce pošepnúť, aby ho skryla, že to preňho idú. Nuž táto vzala
         chytro pokrieuku a ako sedeu na uchu hrnca, len ho tam prichlopila. Vojaci poprevracali
         celý dom, ale Hraška nikde nenašli. </p><p>Odišli vojaci a Janko vyliezou spod pokrieuky, ale cele oparený. Len tak chodiac z boka
         na bok, dobre že sa dade<sup>[<a name="d56e6916" href="#ftn.d56e6916" class="footnote">59</a>]</sup> nevyvaliu. No ale vraj dobrý pes sa vylíže, aj Janko skoro vychrámau sa z toho
         a ešte sa ako zahartuvau. — Potom predstúpiu pred svojich rodičou a poviedau ím: </p><p>„Už máte dosť z čoho žiť, nepotrebujete mojej pomoci; ja ale nemám viacej čo robiť u
         vás; lebo by mi tu pokoja nedali. A tak tedy idem ja do sveta svoje štestia hľadať; zdravi
         sa tedy majte!“ </p><p>A rodičia ho dosť nekceli pustiť; plakali ako malie deti. Ale Janko sa nedau odhovoriť.
         Išieu deľako, deľako od svojich rodičou, do šíreho sveta. </p><p>* </p><p>A tak vo dne v noci išieu, de<sup>[<a name="d56e6929" href="#ftn.d56e6929" class="footnote">60</a>]</sup> ho oči niesli. Dosť natrpeu sa i hladu i smädu. Až ho to naposledok zunovalo.
         Išieu do krčmy; tam sa napiu, čo nevládau na nohách stáť a rozmýšlau o svojom lóse.
         Naposledok si premysleu, že pôjde po zboji; ale de? — to sám nevedeu — a ako, keď nemau ani
         najmenšieho kyjačka! </p><p>Dobre si túto vec prežuvau a len potom sa pustiu svojou cestou ďalej. </p><p>Raz prišieu k jednému vršku, pod ktorým bola hradská cesta. Nuž on šetek ten vršok
         prevaliu na tú hradskú. Po malej chvíli išli tadial furmani, ktorí ťažkô železo viezli; nuž
         sa veľmi zarmútili, keď videli, že ím je nemožno hradskou preísť. Beduvali veľmi, lebo sa
         im nekcelo nazad vracať; škrabali sa za ušima, bohuvali a pánbohvie čo robili i od hnevu i
         od žiaľu. </p><p>Priplichtí sa ím tu náš Hraško, smeje sa a zavolá: </p><p>„Chlapi, čo mi dáte, keď vám ten vršek preč odnesiem?“ </p><p>A furmani zavolali: </p><p>„Nuž ale ty? Sto bohov sa ti do matere! Nuž veď ťa nevidno od zeme!“ </p><p>Ale Janko sa nezľakou. Začau sa s ními jednať, že ak mu dajú toľko z toho železa, čo si
         na pleci unesie, že ím on ten šetek vršek preč odváľa. Chlapi sa tomu len smiali. Ale jeden
         z ních potom zavolau: </p><p>„Chlapi, čert nespí, sľúbte mu; hádam už len dačo urobí, keď toľko sľubuje!“ </p><p>Nuž mu potom sľúbili, čo žiadau. </p><p>Hraško iba zašieu za vršek, opreu sa doňho plecom a odrazu ho čím hore tým dolu
         prevaliu. Furmani iba oči vytreštili a začali sa už teraz o svoje železo obávať. I
         poviedali: </p><p>„Vitaj, chlape, čo budeš piť?“ </p><p>„Nič piť,“ poviedau Hraško; „ale mi dajte moje železo.“ </p><p>Čo mali robiť? Iba sa poškrabali za ušima a dali mu brať železo. A Hraško pekne rúče
         zabrau železo zo všetkých dvanásť vozov na plece a hvízdajúci pobrau sa preč. </p><p>Furmani za chvíľku iba hľadeli za ním ako teľce; potom ho už i preklínali i skalami
         hádzali za ním. Ale on nič nedbau, len si išieu svojou cestou, až sa pri jednej šmikni
         zastaviu a keby sa mu táto nebola nadhodila, bou by sa iba dade v sedemdesiatich siedmich
         krajinách zastaviu. Tuná hodiu železo na zem, ktorá sa tak zatriasla, že obloky na
         kováčovom domku len tak zabrinkli. Vybehou sám majster von z chalupy do šmikne a tam začau
         tovarišou kliať: </p><p>„I bisťu prabohu, chlapci, čo robíte?“ </p><p>A bou by ich vari aj biu. Ale Janko to nemôhou strpieť, aby sa dakomu kriuda robila; nuž
         išieu ku kováčovi a povedau mu, že on to narobiu ten buch so železom, čo si sem doniesou do
         roboty. Kováč sa dookola zobzerau a zasmiau sa Hraškovi: </p><p>„I — do pekla, cigáňska žaba! Čože by si ty mohou toľko železa uniesť, veď si nie ani na
         človeka podatô!“ </p><p>Nuž tu na tie slová rozpáliu sa Hraško, zau šetko železo a na malom prste ľavej ruky
         zvŕtau ho ako nič, a potom začau sa hroziť na kováča. Tento padou na kolená a prosiu ho,
         aby mu prepáčiu. Janko zavolau: </p><p>„Nech ti bude; ale mi dáš z toho železa kyjak ukuvať — či vieš?“ </p><p>A kováč na šetko privoliu. </p><p>Štyriadvacať tovarišov kuvalo potom kyjak. Hraško s kováčom piu ako dúha, čoby ím ani
         Ťurek nelapiu; kričali, spievali, vadili sa; ba dakedy dali sa i do vlasou, ale vždy zase
         spriatelili sa. Keď sa kováč veľmi opiu, nuž Janko zavše robiu si z neho žarty. Raz, keď na
         nohách stáť nevládau, pribiu ho za vlasy na stenu; druhý raz ho ako medveďa vodiu po izbe
         za nos a s ním všelinejakie pletky vyvádzau. </p><p>Štyriadvacať dní minulo a štyriadvacať tovarišov dorobilo kyj, čo vážiu
         deväťstodeväťdesiatdeväť centov. Janko zaplatiu za robotu aj za šetky dlhy, čo s kováčom a
         s tovarišmi napili, a išeu do sveta, kyjom nad hlavou krúťac, až tak povetria cvendžalo. </p><p>Šieu už dlho horami po skalách; zodrau si šetky krpčeky, takže ho veľmi omínalo. Hodiu
         kyj na zem; sadou si pod jeden hríb, čo mu tôňu robiu; vytiahou z vrecka šidlo aj dratvu a
         začau si krpce plátať. Medzitým išieu tadiaľ jeden človek a bou ustatý. Teda si kceu sadnúť
         práve na to miesto, kde Janko sedeu. Janko zavolau: </p><p>„Nesadaj sem, tu sa ľudia!“ </p><p>Ale človek sa len poobzerau, poobzerau, a keď nikoho nevideu, nuž si len zase kceu
         sadať. Janko zase zavolau: </p><p>„Nesadaj sem, tu sa ľudia!“ </p><p>Ale ten človek nič na to nedbau a kceu si len sadnúť. Janko nadstaviu šidlo a toto
         človekovi až po rúčku do tela uviazlo. Človek od veľkej boľasti iba zajačau a utekau preč
         odtial; lebo sa nazdau, že to tam dačo máta. A Hraško volau: </p><p>„Tak ti treba, prečo nepočúvaš porady múdrych ľudí!“ </p><p>Keď si krpčeky poplátau, ľahou si spať a driemau do samieho rána. </p><p>Ráno, keď sa zobudiu, išieu ďalej, hlbšie do hôr. Tu odrazu vidí veliký oheň. Okolo ohňa
         jedenásť zbojníkov stálo a piekli si celieho vola. Hraško sa preľakou a vyšieu na hustú
         vysokú svrčinu. Potom zbojníci jiedli a začali si popíjať. Ale Hraško každiemu, čo si začau
         pohár k ústam prikladať, vyraziu mu ho spopred nosa šuškou svrčinovou. Zbojníci sa veľmi
         najeduvali, začali kričať a hľadať toho zlieho človeka, čo jim takie pletky vystrája. Ale
         nič nájsť nemohli. </p><p>„Ale viete vy čo, chlapci,“ poviedau Janko, keď zo stromu zišeu a k nim pristúpiu, „ja
         som to ten zlý, ktorieho hľadáte.“ </p><p>„A ktože si ty? Čože si ty?“ </p><p>„Zbojník, tak ako i vy!“ zavolau Hraško. </p><p>A tí šeci do smiechu: </p><p>„Ľaľať, páčteže ho! Že vraj zbojník ako my a nevidno ho od zeme!“ </p><p>On na to nič, len pochytiu svoj kyjak a začau ím tak ponad hlavy vyvíjať, že cofať
         museli. </p><p>Videli teda, že tu neide na žart a prijali ho pekne medzi seba ako svoju roveň.<sup>[<a name="d56e7010" href="#ftn.d56e7010" class="footnote">61</a>]</sup>
      </p><p>„I bisťu svete! Veďže ma už aj ponúknite z toho mäsa, keď ste ma prijali,“ poviedau
         Hraško. </p><p>„Nuž odrež si; veď ti tu nik slúžiť nebude,“ poviedali mu títo. </p><p>Tak už boli celí kamaráti. Aj napili sa spolu a tí jedenásti popili sa ako číci, len
         Janko bou celky triezvy. </p><p>Postavili ho tedy na vartu. Janko cele ubezpečený, že tu v tých ďalekých horách nič takô
         ku nim nepríde, ani kyjak sebou nezau, len tak postaviu sa na miesto, prechodiu sa ako
         vojak poza hlavy zbojníkov a prehvizdúvau si. Len tu raz beží tadial vlk a prehltne ho
         odrazu ako pes muchu. Tam ten bou vari už na večnosť pochovaný! </p><p>Ale jeho múdra hlava aj tu si pomohla. Vytiahou nožík z halienky a začau vlka zdnuky
         rezať. Vlk zavíjau a zvíjau sa od bolesti. Janko len rezau, až kým nepobadau, že vlk naspäť
         obrátiu sa s ním; potom mu trocha menej zarezávau do živého. I tak potom vlk doniesou ho
         nazad až na miesto varty a tam ho vykašlau von. Vlk potom zaberau preč, až mu tak päty
         cvendžali a Janko sa tešiu, že takto i vlkovi prešieu cez rozum. </p><p>Ráno sa mu zbojníci iba smiali, keď im vypravuvau, ako znenazdajky a kde staviu sa. A
         jemu ešte iba teraz behau mráz po kostiach, keď si pomysleu, ako drhou sa vlkovi v bruchu. </p><p>„Počuješ Hraško,“ hovorili mu potom zbojníci, „ak kceš, aby sme ťa naozaj medzi seba
         vzali, musíš majstrovský kus vykonať. Vieš ty čô? V Trhanovej má jeden gazda peknie štyri
         voly; priveď ich sem a vezmeme ťa medzi seba.“ </p><p>Janko mau srdce zo železa; pomysleu si, že pokiaľ jeho kyjak žije, že potiaľ aj on žije
         a pokiaľ on sám žije, že sa nemá ničoho na svete čo obávať. I podvoliu sa na všetko.
         Akonáhle sa zmrklo, vybrau si štyroch najhodnejších chlapcou a šiou do Trhanovej. Tam na
         kraji dediny stáu dom vychýreného bohatieho gazdy. Maštale stáli voľačô ďalej od domu,
         Hraškovi i s kamarátmi ľahko bolo dostať sa do ních. Ako ale dnu vošieu, začau štabarc
         robiť. Zbojníci kričali naň, že čô myslí, že ích zlapať môžu. Ale Hraško ím odpoviedau: </p><p>„Dajte vy mne pokoj! Preto ja to robím, aby nepoviedali, že sme zlodeji, ktorí si len
         potajomnou krádežou poctivý chlieb zarábäť kcejú.“ </p><p>Ale smelosť jeho nič dobrieho nenarobila; lebo gazda, počujúc lármu, vzau sekeru na
         plece, zapáliu do lampáša a šieu pozrieť svoje voly. Tí štyria uskočili a Hraško si stáu
         naprostred maštale. Gazda vošieu dnu, kceu ďalej ísť; ale mu tu voľačo zakričalo: </p><p>„Stoj!“ </p><p>Zadiviu sa i zvolau: </p><p>„Kto si, čô si?“ </p><p>A to zase zavolalo: </p><p>„Stoj! Nuž zbojník som, keď chceš vedieť!“ </p><p>A Janko nelenivý pochytiu gazdu za prsia, striasou ho ako planú hrušku a sotiu ho do
         kúta. Sedliak nikoho nevideu. Nazdau sa tedy, že to máta. S velikým strachom ušieu tadnu a
         medzitým Hraško pekne rúče odviedou mu voly. </p><p>Keď prišieu do hory ku zbojníkom, títo ho začali chváliť, že je hodný chlap. On povedau: </p><p>„To verím. Ale dobrý chlap sem, dobrý chlap tam, lebo ma ten žart iba život mau stáť;
         veď ma mau ten sprostý sedliak nohou zadláviť, či bou slepý, či bou hlúpy, že ma nevideu!“ </p><p>Dali sa šeci do smiechu; ale Hraškovi nebolo do smiechu, lebo mau protiveň, že ho len
         ako njakieho chlapca majú. Ale si aj pomysleu: Počkaj, príde na psa mráz! </p><p>Práve dokiaľ Hraško voly kradou, boli druhí peniaze zbíjať a doniesli ich veľmi moc; nuž
         sa začali s nimi deliť a Jankovi kceli cez rozum preísť. Nuž práve keď sa vôl dopekau na
         ohni, poslali ho na potok droby vymývať, aby zakiaľ z Jankových mozoľov najiedli sa, aj
         peniaze si rozdelili. Ale on nebou tak hlúpy, ako vyzerau; premysleu si šetko. Zau droby na
         plece a keď prišieu s nimi ku potoku, hodiu ích na vodu a začau hrozne biť na ne palicou a
         kričau: </p><p>„Jaj, veď som to ja nie, ale tamto tí! Jaj, veď som vám ja nič neurobiu, ale tamto tí!“ </p><p>Zbojníci sa nazdali, že ich to hajdúsi chytať prišli a že to už na Hraškovi tak mláťa.
         Schytali sa a utekali, koľko ím nohy stačili. Janko im vedeu na žilu trafiť. Potom prišieu
         k ohňu, najiedou sa pečienky ako chlap, pobrau zbojnícke peniaze do vreca a išieu domou ku
         svojim rodičom, že ích ešte len teraz obsype peňazmí. </p><p>Ale tu našieu otca i mater na doske. Plakau, kričau, dávau ím svoje peniaze; ale tí sa
         mu viac neprebudili. Darmo toho volať, kto je už raz na Božom súde. Dau ích teda pekne
         pochovať, ako sa na dobrô dieťa svedčí. </p><p>Po pohrabe odišieu kňaz aj s rechtorom z cmitera, odišli i ľudia; iba hrobár a Janko tam
         ostali. Tento ešte raz kceu pozrieť na svojich rodičou, nachýliu sa nad jamu, prevážiu sa —
         a čľup! spadou do jamy. Hruda zletela za ním a prichlopila ho na večnie veky! Ale on nekceu
         svoj mladý život tak hocijak dokončiť; kričau, plakau, prosiu hrobára, aby mu išieu k
         pomoci, že mu dá i zlata i sriebra. </p><p>Hrobár bou dakedy vojakom, mau teda srdce tvrdo. Nuž mu len zavolau: </p><p>„Lež, keď ti je dobre!“ </p><p>Hej, bouže tu Janko náš v súrke! Jediný jeho kamarát na cestách bou kyjak a toho teraz
         tu nemau. Spomenuu si ešte na jedinô materino dedictvo, na svôj nožík. Tento vytiahou teda
         z vrecka a porozrezávau hrudu na kusy. Keď raz bou von spod hrudy, už mu to bolo ako nič
         vyskočiť z jamy, trebas nové hrudy zeme leteli na neho, keď to už ten hrobár jamu
         zahrabúvať začau. Teraz ale hrozne pomstiu sa na ňom. Hodiu ho do jamy a živieho zahrabau
         tam, kričiac: </p><p>„Aha, strela ti v materi — lež, keď ti je dobre!“ </p><p> </p><p>* </p><p> </p><p>Bou už od tohoto času sám na svete, ako ten prst. Nemau ani otca ani matere, netešilo ho
         už nič. Oddau sa teda do márností svetských. Piu ako Ťurek, biu sa s každým, koho stretou —
         a takto iba samie šarapaty robiu. Potom keď sa už i tohoto zasýtiu, nesladilo sa mu nič.
         Vybrau sa tedy zas po zboji. </p><p>Dlho sa túlau veľkými horami a nikoho nevideu ani vtáčka ani vrábka. V noci museu na
         stromách spávať, aby ho zvierence nezedli. Raz večer sedeu tiež tak na strome. Iba uvideu
         zdeľaka svetlo. Zaraduvau sa tedy veľmi a hneď ta bežau. Bolo to tam jedenásť zbojníkov, čo
         sa pri ohni opekali. Priplichtiu sa Janko k nim pomaly a zavolau: </p><p>„Pán Boh daj štestia!“ </p><p>„Pán Boh daj aj tebe!“ odpovedali jemu. </p><p>Potom sa pomalíčky spriatelili a nastala rada; lebo si mali na druhý deň kapitáňa voliť
         a poneváč ích bolo len jedenásť, zali i Janka medzi sebä a nahovárali ho, aby aj on štestia
         probuvau. </p><p>Radili sa tedy, ako si majú toho kapitáňa voliť. Jeden radiu tak, druhý inak; až
         naposledy Janko Hraško sa ohlásiu: </p><p>„Čo sa máte veľa dohaduvať? Nech každý svoj kyjak do hora hádže a komu najneskoršie dolu
         spadne, ten bude kapitáňom.“ </p><p>Pristali šeci na múdru radu jeho a hneď na svitaní chystali sa k práci. Šeci hádzali do
         hora svoje kyjaky. Hraško naposledok zakrútiu pár ráz okolo hlavy svojim velikým
         budzogáňom, až povetria cvendžalo. Potom ho vyhodiu vysoko, ale vysoko! Zbojníci dosť
         čakali, pokiaľby spadou, ale nemohli sa ničoho dočkať. Iba na druhý deň na poludnia spadou
         Jankou kyjak dolu a tak sa do zeme vryu, že po ňom ani vidu ani slychu nezostalo. </p><p>Bou potom za vudcu vyvolený; ale vše len bou smutný za svojim kyjakom a kamarátom
         vravievau: </p><p>„Dotedy je z nás nič, kým my ten kyjak von nedostaneme.“ </p><p>Naposledy dau ho i kopať svojim chlapom. Tí robili tri dni a ešte predsa len koniec
         kyjaka vykúkau. Ale Jankovi viac nebolo treba. Chytiu koniec do hrsti a na jeden myk bou
         kyjak vytiahnutý. </p><p>V tom kraji bou utešený kráľovský palác. Jeho steny boli zlatom a sriebrom obitie; v
         kasniach i v pivniciach bolo mnoho pokladou skrytých. A kráľ zámku predsa nemuseu nikdy
         obávať sa zlodejov, ačpráve pri tom nikdy strážnika na mury nepostaviu. Lebo, ľaďteže, to
         nikde na svete nebolo, čô tu! Na jeho dome sedávau taký kohút, čo hneď a hneď zaspievau,
         keď njaký zlodej na míľu zeme priblížiu sa ku zámku. Hraškovi kamaráti už mnoho ráz kceli
         ten zámok vyzbíjať, ale ten kohút ich vždy prezradiu. Mnoho ráz nič na kohúta nedbali a
         prišli ku palácu; ale tam už stáli chlapi prihotovení a iba čo ím krvavej polievky na
         uvítanku pripravili. Ale že to už často dosnádzali sa do zámku, kráľ ím to nekceu ďalej
         trpieť a sľúbiu svoju dievku za ženu, kto by tých smelých zbojníkou pobiu. To sa i Hraškovi
         do ušú donieslo. </p><p>Medzitým zbojníci, keď dostali takieho hodnieho kapitána, prosili ho, aby išieu s nimí
         ten zámok vyzbíjať, aby njako popredku toho kohúta zabiu. Hraško sa dau nahovoriť a hneď
         rozkázau, aby mu desiati kyjak na plecia zali a niesli. On sám sadou si jedenástemu do
         vrecka, lebo sa mu nekcelo peší ísť. Cestou si kceu Hraško smiech urobiť a tedy vždy
         vyskočiu z toho vrecka a kde aká skala bola po ceste, každú tomu jedenástemu položiu tadnu.
         Bolo plnô vrecko skáľa a Hraško sedeu na ňom na vrchu. A keď tento hmatau, čo to tam tak
         ťažkieho, vždy mu ruku odraziu, aby sa ho vraj netýkau. A keď už potom pre veľkú ťarchu
         nevládau a podlamovali sa mu kolená, vyskočiu Hraško na jeho čiapku a smiau sa mu, akoby ho
         bou najau. </p><p>Prišli tak blízko, že ím už k zámku nechýbalo iba míľa a krok. Tu zastali. Janko zau
         svôj kyjak, vyhodiu ho — a kohúta zraziu zo strechy zámku, že viac ani neškrkou. Zbojníci
         nezbadaní prišli ku komorám zámku. Kapitáň sa prepchau cez kľúčovú dierku do sklepu,
         otvoriu oblok a zbojníci začali sa ťahať cezeň dnu po jednom. Ale Hraško každiemu nožom
         odrezau hlavu a telo vtiahou dnu. Potom i jazyk každiemu vyrezau. Jazyky skryu do kapsičky
         a išieu s Pánom Bohom. </p><p>Ráno prišieu kráľov kľučiar do sklepu po voľjakej práci. Iba oči vytreštiu nad mŕtvymi
         telami, čô sa to tam porobilo! Predesiu sa, dobre z nôh nespadou. Iba keď si lepšie pretreu
         oči a videu, že to šetko chlapi ozbrojení, že to voľakto tých dobrých vtákov z hory tuná
         skántriu. Zaraduvau sa veľmi, lebo mu prišieu na um kráľov sľub. Hneď to aj mau rozmyslenô,
         ako si to navlečie. </p><p>Predstúpiu potom pred kráľa a povedau, že on to v noci tých zbojníkou skántriu a pýtau
         si hneď aj svoju odmenu. Kráľ v radosti, že už bude mať pokoj od tých hôrnich chlapou,
         sľúbiu mu priam svoju céru a kázau robiť prípravy k svadbe. </p><p>Už mali ísť na sobáš. Kde sa vezme, tam sa vezme medzi nimí náš Hraško a narobí kriku
         lármy do povál, trebárs len tak popod nohy obzerať sa museli, aby kričiaceho nepridlávili. </p><p>„Čô?“ rečie, „vari by tento chumaj tuná dvanástich zbojníkou bou pobiu?“ ukazuvau na
         mladieho zaťa. </p><p>„Áno, tento statočný človek preukázau hlavy jedenástich zbojníkou,“ poviedau kráľ; „teda
         ty tuná už len čuš!“ </p><p>„Hej, čušať budem, keď aj tú dvanástu hlavu preukáže. A z tých jedenástich jazyky kdeže
         sa?“ kričau Hraško a nadávau miliemu zaťkovi do svetských klamárov. </p><p>Hneď rozkázau kráľ hlavy pozbierať a poprezerať. Jazyka v žiadnej nebolo. </p><p>„No, najjasnejší kráľ,“ hovoriu už teraz Hraško, „hlava bez jazyka byť nemôže.
         Opýtajteže sa už teraz toho hlavnieho mladieho zaťa, kde podeu jazyky?“ </p><p>A milý hlavní zať onemeu a triasou sa ako osika. Tu Hraško vytiahou spravodlivie jazyky
         z kapsičky, prirovnau ích k hlavám a hneď šeci uhádli, čo je vo veci. Spravodlive bou
         Hraško za muža princezny vyhlásený a toho svetskieho klamára vyšibali von, aby ím viac ani
         na oči nešieu. </p><p>Nechcela princezná za Hrašku ísť, pretože ho nebolo ani vidno od zeme. Ale kráľ dau
         svoje slovo a tak od toho ani sám ani nik odstúpiť nesmeu. Janka s princeznou zosobášili. </p><p>Po sobáši premýšľau Janko o svojich hriechoch. I zaveriu sa, že sa dá na pokania. Dau sa
         kňazovi ospovedať. Len tu, ako ho kňaz už rozhrešiu a vypovedali „ameň“ — praslo voľač,
         akoby hrom bou uderiu. A to rozprasla<sup>[<a name="d56e7131" href="#ftn.d56e7131" class="footnote">62</a>]</sup> sa na Jankovi koža, ktorou bou stiahnutý. Zo spovedi navrátiu sa domou šuhaj
         pekný, utešený ako ruža a vysoký ako jela.<sup>[<a name="d56e7135" href="#ftn.d56e7135" class="footnote">63</a>]</sup>
      </p><p>Princezna svojim očiam veriť nekcela, čo sa to porobilo s jej Hraškom. Potom už div od
         radosti z kože nevyskočila, že si dostala tak veľmi peknieho muža. Ešte len zatým bola
         svadba, akej nikdy na svete nebolo, ani nebude. Šetko sa to tam veselilo, raduvalo,
         spievalo, tancuvalo, holduvalo. A mladý Janko i s tou jeho žienkou dlho, dlho žili; — hádam
         až do týchto čias žijú, ak nepomreli. </p><p> </p><div class="footnotes"><br><hr align="left"><div class="footnote"><p><sup>[<a name="ftn.d56e6836" href="#d56e6836" class="para">55</a>] </sup>prípecok</p></div><div class="footnote"><p><sup>[<a name="ftn.d56e6846" href="#d56e6846" class="para">56</a>] </sup>Poviestku o Jankovi Hraškovi alebo Hraščokovi podali ešte: Ad. Ghillányi a Jožko
               Bela z Liptova i P. Dobšinský z Gemera. Lenže u týchto kremä začiatky podobné sú s
               Kalinčiakovým podaním, ostatok povesti prejde potom do dejov Lomidreva či Valibuka
               (viď: I. kniha Slovenských povestí str. 87 — v tomto vydaní I. zväzok, str. 149). Ako
               teda tam rodí sa Lomidrevo čo neobyčajne veliké dieťa, tak podľa týchto rodí sa čo
               maličičký a iba potom premení sa na šuhaja pekného a silného. — Zrodenie sa Hraška či
               Hraščoka i Hrašteka podľa týchto zaslúži tiež vypočuť: Podľa A. Ghillányiho: Žena
               žiadostivá dieťaťa čistí truhlicu, nájde v kútiku hráštek a povie: „Keby som aspoň
               takého syna mala ako tento hráštek, nuž by dobre bolo.“ Hráštek položila na kozub, a
               keď navarila obed pre muža, zavzdychla si: „Ach, Bože, ktože mi zanesie tento obed do
               poľa mužovi.“ Len tu odkiaľ kričí, odtiaľ kričí: „Mamo, dajte sem! Veď ja to otcovi
               zanesiem.“ I vyskočí spoza pece chlapík málo väčší ako hrach. Hraško bol preto, že sa
               z hrášku vykotúlil. Hrniec síce bol veliký ako kotál a Janko — ledvou ho bolo od zeme
               vidno. On ale nič, len pochytí kotál čiže hrniec, vyhodí na plece a zanesie otcovi do
               poľa. Potom hneď ide na zárobky, na mlatbu a t. p. ako Lomidrevo. Jožko Bela
               rozpráva: Ako matka, užialená nad tým, že jej dvoch dcéru hľadajúcich synov zožral
               drak, šla poradiť sa baby, ako by ešte mohla mať syna. Baba jej poradila, že doma
               nájde si medzi šatami hráštek, ten aby zjedla. Žena onedlho s tým porodila chlapca,
               malulinkého Hrašku. Nadájala ho ale po trikrát deväť rokov, až zrástol na chlapa,
               ktorý tie najhrubšie duby ako najtenšie konope trhal zo zeme. Potom šiel do sveta —
               podobne Lomidrevovi. Podľa P. Dobšinského: Otec, keď nevidel na svojom stole do roka
               ani kôrky chleba, v žiali, že mu už žena s deviatym zľahnúť mala, šiel do poľa orať.
               Vtom deviaty syn šťastne príde na svet, ale maličičký ako hráštek. Hneď ale ukazuje,
               kto je on, čo je on. Opatrí jalovicu na krštenie pre kmotrov a kmotričky, otcovi
               zanesie jesť a poháňa mu voly pri oračke. Zatým s otcom a s bratmi šiel k pánovi na
               mlatbu, opatril im živnosť a sám šiel do sveta, kde zíduc sa s Mejskalom a s
               Mejželezom, vyslobodzoval s nimi kráľovské dievky — ako to v povesti Lomidrovo
               čítame.</p></div><div class="footnote"><p><sup>[<a name="ftn.d56e6900" href="#d56e6900" class="para">57</a>] </sup>prieprava, priečinok</p></div><div class="footnote"><p><sup>[<a name="ftn.d56e6904" href="#d56e6904" class="para">58</a>] </sup>visahy i bisahy, t.j. vak pripravený k sedlu na koni</p></div><div class="footnote"><p><sup>[<a name="ftn.d56e6916" href="#d56e6916" class="para">59</a>] </sup>dakde</p></div><div class="footnote"><p><sup>[<a name="ftn.d56e6929" href="#d56e6929" class="para">60</a>] </sup>kde</p></div><div class="footnote"><p><sup>[<a name="ftn.d56e7010" href="#d56e7010" class="para">61</a>] </sup>sebe rovného</p></div><div class="footnote"><p><sup>[<a name="ftn.d56e7131" href="#d56e7131" class="para">62</a>] </sup>rozpraskla</p></div><div class="footnote"><p><sup>[<a name="ftn.d56e7135" href="#d56e7135" class="para">63</a>] </sup>jedľa, jadľa; abies, die Tanne</p></div></div></div><div class="chapter" lang="sk"><div class="titlepage"><div><div><h2 class="title"><a name="d56e7143"></a>Stará dievka a čert</h2></div></div><div></div></div><p> </p><p>
         <span class="emphasis"><em>Podal nemenovaný pisateľ v zbierke Važeckej z Liptova a Ján Hajšo z Dúžavy pri
            Rimave.</em></span>
      </p><p> </p><p>Chlapci, sadnite si dolu, budem vám rozprávať jednu hádku. Kde bolo, tam bolo — bola raz
         jedna stará dievka! Rodičia by ju boli vydali za mladi aj desať ráz, ale vtedy nechcela ísť
         za nikoho; keď ostarela sa ako hríb, bola by už pristala vydať sa za hockoho, ale vohľači
         viac neprichodili. </p><p>„Choď si už teraz sama muža hľadať, keď si ho chceš mať!“ povedali jej rodičia. </p><p>Zabrala sa a šla. Stretol ju Kristus Pán: </p><p>„Kdeže ideš, dievka moja, kde?“ opýtal sa jej. </p><p>„Idem si hľadať muža!“ riekla dievka. </p><p>„A veď, keď je tak, poď za mňa! Jednako mne každá duša nevesta.“ </p><p>„A ktože si ty?“ </p><p>„Ja som Kristus Pán!“ </p><p>„Teba nechcem, ty si Boh a Boh je svetský dlžník; na toho každý len to volá: ,Bože, daj,
         daj!‘ I dáva a nemôže uhovieť. No, a ty sám nemal si na svete kde hlavu skloniť, nemal by
         si ani ženu kde prikloniť.“ </p><p>„Nuž idi ďalej!“ povedal jej Kristus Pán. </p><p>Šla ďalej. Stretol ju čert. </p><p>„Kdeže ideš, dievka moja, kde?“ opýtal sa jej aj tento. </p><p>„Idem si hľadať muža!“ riekla dievka. </p><p>„A veď, keď je tak, poď ty za mňa! Jednako ty naposled prídeš len na moje chodníky.“ </p><p>„A ktože si ty?“ </p><p>„Ja som čert!“ </p><p>„Za teba pôjdem, bo tebe dá sa každý a vraví: „Nech ma čert vezme!“ A ty vraj máš peňazí
         ako pliev; nuž by to bolo do Paroma, ak by si nemal z čoho ženu vychovať!“ </p><p>Ani dobre nedoriekla, len hodila sa mu na chrbát. </p><p>„Počkaj, babo, veď ty zvieš, čo je čert!“ pomyslel si tento a začal ozaj po čertovsky
         dievku hore-dolu vláčiť, natriasať a sepkať ju a na každú hrudu potkýnal sa s ňou. Hej, ale
         zvedel ten priam, čo je stará baba, keď takto zrovna do štice nanosila sa mu, vyzauškovala
         ho z jednej i z druhej strany, vynadala mu do kadejakých loptošov a nakliala sa ho, že by
         to celému peklu dosť bolo bývalo počúvať. A čo raz chcel si ju z krku striasť, to tuhšie
         chytila sa mu okolo hrdla. Nuž veru starý čert zunoval starú dievku nosiť! </p><p>Nuž ale už len uhyboval sa pod ňou a ozaj neveselo kráčal ďalej. Stretol ich jeden
         žiačik. </p><p>„Čože tak kľuckáš?“ opytuje sa žiačik čerta. </p><p>„A veď vidíš, čo mi plece tlačí!“ stenal čert. </p><p>Čo ale dievka nezbadala, pošepol žiačikovi, aby ho voľajak od tej starej dievky obránil,
         že mu dobre zaplatí. </p><p>Nuž išli spolu a prišli k vode — ku hlbokej. Nemohli nijako prejsť. Žiak podvolil sa, že
         ich prevedie, ak mu oba budú pomáhať lesicu upliesť. Keď ju už dopletal, zavolal na dievku: </p><p>„Bež tamto ešte po to prúťa, nech ju dopletiem!“ </p><p>Počím tá bežala, pojal žiačik čerta so sebou na lesicu a preplávali. Ostala dievka za
         vodou — za hlbokou! </p><p>Šli tí dvaja preč. Opýtal sa čert: </p><p>„No, braček, čože ti za to dám, čo si ma oslobodil od tej dievky starej?“ </p><p>„A veď ja neviem, čo mi dáš!“ povedal žiak. </p><p>Čert ho zachytil so sebou do jedného mesta na krčmu a dal naliať holbu vína a povedal: </p><p>„No, braček, ty tu seď pri víne a ja idem a vnídem do toho najväčšieho pána v meste, že
         na smrť ochorie. Ty potom daj oznámiť sa, že ho vyliečiš. A dáš mu kremä odvarok z tejto
         zelinky, priam ozdravie a tebe dobre zaplatia. Tak budeme oba na pokoji!“ </p><p>Čert pošiel po svojich a ten tu upíjal si svoje vínko. Raz stane sa burovisko po celom
         meste, že ten najväčší pán ochorel na smrť a že kto by mu spomohol, tomu dobre zaplatia. </p><p>„Čo len to, tomu ja spomôžem,“ hovoril žiak hostinskému. </p><p>A hostinský bežal hneď a zaraz oznámiť ho, bo dostal i za to plnú hrsť dukátov. Priam
         pribehli po žiaka. </p><p>Žiak dal vypiť odvarok z tej zeliny; priam pánovi nebolo nič, keď čert z neho vybehol.
         Žiaka obsypali striebrom a zlatom. </p><p>Ide vonka, stojí čert tam: </p><p>„No, braček, či ti zaplatili a či si na pokoji?“ </p><p>„Na pokoji!“ odpovedal žiačik. </p><p>„No ale vidíš, ja nemôžem ešte byť na pokoji,“ hovoril čert. „Bo mňa neposlali z pekla
         starej dievke za muža dávať sa, ale tohto pána skaziť, bo ten už dosť žil. A ty, hľaďže,
         utekať, aby ťa nedohonili; lebo zle prejdeš, ak ešte raz stretneme sa pri tom pánovi.“ </p><p>Žiak utekal, ale ho hneď dohonili, aby vrátil sa k tomu pánovi, že mu je zas horšie.
         Nepopustili ho, kým nevrátil sa. Ako ide dnu, zavolal čert na žiaka: </p><p>„Či som ti nepovedal, aby si nechodil, že zle prejdeš? Teraz ty tu skapeš!“ </p><p>„No veď je nič, braček!“ hovorí žiak. „Veď som ti len prišiel povedať, že tá stará
         dievka tu pred bránou na teba čaká!“ </p><p>Nečakal čert ani chvíľku, vyskočil z pána a sám Boh vie, kde už teraz prepadol sa. Pán
         ale zase ozdravel a žiaka ešte len teraz obdarovali, že mu na celý život bolo dosť! </p><p> </p><p> </p></div><div class="chapter" lang="sk"><div class="titlepage"><div><div><h2 class="title"><a name="d56e7249"></a>Červenkráľ a žltovláska</h2></div></div><div></div></div><p> </p><p>
         <span class="emphasis"><em>Podali: Zuzana Mydielková z Liptova, Pavol Križko zo Zvolena a Pavol Dobšinský z
            Gemera.</em></span>
      </p><p> </p><p>No, ale toto, čo vám idem rozprávať, už naozaj bolo! Bolo ono iste ešte za tých dobrých
         časov, keď, hľaďteže, — ale nezľaknite sa! </p><p>„No, čože? Kedyže?“ </p><p>Nuž hľa, keď svinčičky nosili črievičky a žabky chodili v čepčekoch; keď somáriky po
         uliciach ostrôžkami čerkali a zajačky samy na chrtov trúbili. Hej, a bolože vtedy dobre
         dievčatám! Vtedy im psi riad umývali a mačky im ho utierali; husi izbu vymetali;
         ryby-podustvy im handry na Hrone prali a raky ich plákali. Vtedy každá so založenými rukami
         iba pri teplej peci vysedúvala a predsa nebála sa, že nedostane sa pod čepiec! — Nebojte
         sa, dievčatá! Začínajú už zase kušiky nosiť črieviky a žaby chodiť v čepcoch; aj somáre už
         čerkajú po uliciach ostrôžkami. Príde ešte aj to, že vám nebude treba riad umývať, izby
         vymetať, šaty prať; budete len vysedávať a každá dostane sa pod čepiec, za koho jej len
         duša zažiada, — tak, akokoľvek stalo sa to aj so Žltovláskou! </p><p>„No veď to, akože bolo s tou Žltovláskou?“ </p><p>No, veď to vám chcem rozpovedať. A keby ste boli čušali, bolo by skôr bývalo. Počúvajte
         len! </p><p>V sedemdesiatej siedmej krajine, za skleneným vrchom, za drevenou skalou, za slameným
         stĺpom býval bohatý kráľ a mal dcéru, Žltovlásku, čo jej vlásky leskli sa ako zlaté slnce a
         oči ako modré nebo, mohol podívať sa do nich ako do zrkadla. Pýtačov mala na každý prst
         desať, lež nechcela ísť za žiadneho. Ľúbil sa jej jediný Červenkráľ a otec by ju tiež
         najvďačnejšie bol dal za tohto. Ale čože? Červenkráľ bol preto Červenkráľ, že mal bradu ako
         plameň červenú a poktorúc Žltovláska na tú bradu pozrela, vždy jej všetka chuť odpadla
         zaňho ísť. </p><p>Darmo hrkútal okolo nej Červenkráľ ako holúbok, darmo dohováral otec, že čo z toho bude,
         keď za najväčšieho boháča a kráľa nepôjde a k tomu i za najkaľavnejšieho šuhaja, mimo
         trocha tej brady. Ale Žltovláska len nechcela a nechcela ísť ani za tohto ani za žiadneho
         iného. Naposled jej povedal otec: </p><p>„A už, dievka moja, neostarieš sa mi v dome, lebo by mi šlo o hanbu; za voľakoho ísť
         musíš. Dám ti ale na vôľu, vydaj sa, za ktorého sama chceš; veď vieš, že ich máš na každý
         prst desať, čo aj mňa aj teba každý od Boha deň unúvajú.“ </p><p>Tu Žltovláska vyprosila si, že ešte aspoň do roka podievči si a zatiaľ že namyslí sa
         alebo za toho alebo za onoho. </p><p>Raz zavolá si ti komornú: </p><p>„Ty,“ povedá, „ískaj mi!“ </p><p>Komorná íšte, íšte, až naozaj vyíšte. — Čo? Nuž veru len to, čo v hlave býva. Pekná
         Žltovláska to nikdy predtým ani potom pri sebe neobadala; ale na tento raz bola to ozaj
         poriadna hnida. Iným časom Žltovláska bola by zapálila sa až po uši nad takým dačím, ale
         teraz jej čosi zcela inšieho zišlo na um a povedala: </p><p>„Vieš ty, komorná, čo? O tomto nesmieš pred nikým ani ceknúť, lebo by ti bolo jajbeda!
         Ale keď je už tu toto zvieratko, ono nič nezavinilo, a preto budeme ho chovať.“ </p><p>I veru chovali ho krvou cele potajomky v jednej škatuli, až aj zrástlo — no ale na
         veliké! Potom dali kožku z neho stiahnuť, vylúžiť, vyrobiť a z toho črievicu ušiť.
         Žltovláska ešte len teraz prihrozila komornej, aby bola na všetko i hluchá i nemá, čokoľvek
         bude robiť sa. </p><p>Rok minul, akoby len dlaňou pľasol, a otec vzal dcéru pred seba, aby už teraz povedala,
         za koho pôjde. </p><p>„Pôjdem, otec môj, za toho, kto uhádne, z čoho je táto črievica, ktorú som tuná zhotoviť
         dala. Na prvé nech hádajú len samí kráľovičovia; potom, ak tí neuhádnu, trebárs aj samí
         žobráci.“ </p><p>Ako vyvolila si sama, tak bolo. Hádali najprv samí kráľovia, hádal i sám Červenkráľ, ale
         nikto nič neuhádol. Otec vyhlásil, že už dá dcéru trebárs i za žobráka, len či hádku
         uhádne. Hádali teda všelinejací zo sveta pozbieraní; ale tiež nič neuhádli. Medzitým
         Červenkráľ pomyslel si voľač a už znal, ako má zaobrátiť sa. Nasľuboval komornej hory-doly
         — a tá mu aj vyzradila, čo to za črievica. </p><p>Raz ti potom vtiahne do kráľovho dvora voľajaký žobrák na voľajakom trakači o jednom
         chudom koníku. Čeľaď ho chcela vyhnať, že kde rediká sa tam s takým riadom do kráľovho
         dvora. Ale ten postavil sa všetkým do očú, že veď on prišiel vyhádať si nevestu, a ak Boh
         dá, hneď aj odviezť. Aj tak bolo. Žobrák len čo pozrel na tú črievicu, priam uhádol a
         riekol len toľko, že keď to bolo dakedy na hlave, prečo by nemohlo byť aj na nohe! Hneď
         milá Žltovláska začervenala sa až po uši a sama prosila ho, aby len ďalej nevravel, že
         poručeno Bohu, pôjde s ním. A otec tiež tak odhádol už teraz: </p><p>„Koho si si vyvolila, ten s tebou!“ </p><p>Musela i obliecť sa hneď len tak po sproste. A hneď ako sobáš odstal, žobrák posadil si
         nevestu na trakač a „hijó, končo, kým si živý — a keď zdochneš, bude druhý!“ liezol z nohy
         na nohu a kolimbal sa preč. Ľudia zbehúvali sa na diváky a Žltovláska len oči si zakrývala. </p><p> </p><p>* </p><p> </p><p>Lezú, lezú, dovlečú sa na šíre pole. Tam pásol sa kŕdeľ bielych oviec. Opytuje sa
         Žltovláska: </p><p>„Hej, pastieru, čieže to ovce?“ </p><p>„Čieže by boli? Červenkráľove! Veď je to najbohatší pán a dobrý, niet mu páru pod
         slnkom!“ rečie pastier. </p><p>„A ja hriešna, prenešťastná, kdeže som rozum podela, keď som zaňho ísť nechcela?!“
         vzdychá si ona. „Mohlo ma toto všetko paňou volať — a teraz veziem sa s biednym žobrákom!“ </p><p>Lezú, lezú, dovlečú sa na široké nivy! Tam páslo sa stádo kráv a volov. Opytuje sa
         Žltovláska: </p><p>„Hej, pastieru, čieže to statky!“ </p><p>„Čieže by boli? Červenkráľove! Veď je to najbohatší pán a dobrý, niet mu páru pod
         slnkom!“ </p><p>„A ja hriešna, prenešťastná, kdeže som rozum podela, keď som zaňho ísť nechcela? Toto
         všetko mohlo ma volať paňou — a teraz veziem sa s biednym žobrákom!“ </p><p>Lezú, lezú, dovlečú sa do ďalekých hôr! A tam preháňajú na hole čriedu žrebcov. Opytuje
         sa Žltovláska. </p><p>„Hej, pastieri, čieže to žrebce?“ </p><p>„Čieže by boli? Červenkráľove! Veď je to najbohatší pán a dobrý, niet mu páru pod
         slnkom!“ </p><p>„A ja hriešna, prenešťastná, kdeže som rozum podela, keď som zaňho ísť nechcela?! Toto
         všetko mohlo ma volať paňou — a teraz veziem sa s biednym žobrákom!“ </p><p>Ako prešli cez tie hory, ukázalo sa im mesto veliké. </p><p>„Čieže je toto mesto,“ opýtala sa Žltovláska. </p><p>„To je mesto Červenkráľovo!“ odpovedal žobrák. </p><p>„Ale ma vari len doňho nevezieš?“ </p><p>„Nuž veru tatam veziem ťa, ženička moja. Tam ja mám pod Červenkráľovým zámkom chalupu;
         tam my budeme prebývať a pekne spolu nažívať. Ja budem chodiť po svojom remesle — po
         pýtaní; teba pošlem na deň dakde do roboty. Ja donesiem, čo mi dobrí ľudia nadelia, ty
         voľač zarobíš a z toho pripravíme si vždy chutnú večeru. Tak nám bude ako dvom holúbkom na
         zelenej ratolesti. Či nie, dušička moja?“ </p><p>Žltovlásku už iba slzy zaliali a nemohla ani slova preriecť. </p><p>On ale z toho nerobil si nič; doviezol ju a zložil v tej chalupe. A ráno vzbudil ju ešte
         na svitaní a hneď jej prikazoval: </p><p>„Ako som ti už hovoril, ja idem po svojom, po pýtaní a ty pôjdeš do zámku. Robotu
         prestaral som ti ešte večer. Dajú ti ľan plieť v záhrade. To je robotička ľahká. Iba to ti
         povedám, abys mi takto niekoľko mrkvičiek a trochu petržlenu pichla do vrecka. Vidíš,
         neomykaj sa tak! I toto prislúcha tak trocha k nášmu remeslu. No, len už iď; ja si chalupu
         zamknem. Ach, ale na večer, budeže to polievčička s tou mrkvičkou a s petržlenom! Ačak mi
         už bude hotová, čím ja dôjdem?“ </p><p>S tým ju vyštuchal von, chalupu zamkol a šiel ako po tom pýtaní do mesta. </p><p>Čože mala robiť? Nevoľná nevoľnica pobrala sa do toho zámku. Tam už pri vrátach čakali
         druhé robotnice na ňu a hneď ju vzali medzi seba do záhrady riadiť a plieť. A všetko tak
         dovrávali sa, že nebodaj mladý Červenkráľ ide ženiť sa, keď vraj ako po dvore a po
         záhradách, tak aj tamdnu v palotách všetko dá upratúvať a riadiť. Žltovláske iba čo niekedy
         zavzdychlo sa zhlboka a nevravela nič. Plela ako plela — a popri pletí, že bála sa príkazu
         mužovho, nuž veru pichla naozaj niekoľko tých mrkvičiek a trocha toho petržlenu, čo nik
         nezbadal. Ale večer, ako išli z roboty, už tam stál záhradník pri bránke a každá robotnica
         musela vrecká vyvrátiť, či dačo v nich nemá, či dač takého nepizla.<sup>[<a name="d56e7355" href="#ftn.d56e7355" class="footnote">64</a>]</sup> Nenašli nič u žiadnej, iba u Žltovlásky mrkvičku a petržlen. Hneď záhradník
         zle-nedobre do nej, že ani za robotu nič nedostane a že ak nechce hneď rovno do chládku,<sup>[<a name="d56e7359" href="#ftn.d56e7359" class="footnote">65</a>]</sup> musí prísť na zajtra to odrobiť. Chtiac nechtiac, sľúbila sa do roboty. </p><p>A doma! Tam ešte muž vynadal jej do daromníc, ktorá nijak nerozumie sa do svojho
         remesla; že ako vyžijú, keď ona ani trocha toho zeleného nevedela piznúť a že kedy dočká sa
         on pri nej trocha tej chutnej polievky. A doložil: </p><p>„Zajtra že mi prvá tam budeš v robote, aby som neprišiel i sám do temnice pre teba; bo
         Červenkráľ nežartuje. Čo previnila si, to odpokutuj si sama!“ </p><p>Ráno, ako postavila sa Žltovláska do dvora, prišiel k nej ku prvej záhradník a ako na
         žart pojal ju za ruku: </p><p>„Nože,“ hovorí, „ty, čo máš tie dlhé prsty, ukáž ich, či sú také súce do roboty ako do
         inšieho.“ </p><p>A keď prizrel sa jej na tie pršteky, iba ako čo by bol chcel posmešky vystrájať, smial
         sa: </p><p>„Páčte len, táto dáva sa do roboty! Nuž veď tá nemá nič ruky zrobené! Nuž veď to rúčky
         iba za sklo!“ </p><p>Išla tadiaľ jedna komorná, tej povedal, aby si ju vzali tadnu do roboty, aby jej tam
         dali páperia do duchien<sup>[<a name="d56e7378" href="#ftn.d56e7378" class="footnote">66</a>]</sup> nasýpať, ale jemu aby také robotnice neposielali. </p><p>Vzali Žltovlásku komorné do zámku a tam jej dali čosi upratúvať po svetliciach. Vzdychla
         si ešte len teraz Žltovláska, aká to tam nádhera, akej ani doma nevídala. O chvíľku ju ale
         zavolali, že idú strihať šaty pre mladuchu a že ich budú merať na tú, ktorá bude medzi nimi
         najšumnejšia a najšvihlejšia. Musela postaviť sa do radu a hľa! Žltovlásku uznali všetky
         komorné za najšumnejšiu a najšvihlejšiu. Nuž na ňu všetky šaty merali, strihali a zlatom
         vyšívali a sladovali robiť o dušu; bo že nazajtra má v nich mladucha kráľova tancovať.
         Pozde večer prepustili Žltovlásku domov. </p><p>Doma muž: </p><p>„Kdeže si tak dlho? Čože si tam robila? Čože si mi doniesla?“ </p><p>„Kdeže som, keď ma nepustili! Čože som doniesla, keď mi nič nedali!“ rozplakala sa
         Žltovláska. </p><p>„No, dobre sme!“ homral, šomral žobrák. „Mám ja ženu zárobnicu! Nuž či my takto
         vyžijeme, čo ty už po druhý deň nič nedonesieš!“ </p><p>Ale keď videl, že od žiaľu dobre dačo nestane sa jej, hľadel ju udobriť a vravel: </p><p>„Netráp sa mi už toľko! Vidíš, veď je to so všetkým nie tak zle aj po pýtaní chodiť. Bol
         som dnes i ja v zámku v kuchyni, kde piekli koláče na svadbu. Nadelili aj mne; z toho
         zavečeriame si pekne spolu.“ </p><p>A veru ozaj chutných koláčov vyložil z kapselky za plný tanier. Pochutili samej
         Žltovláske, bo boli také, ako doma jedávala. Aj lepšie naspala sa teraz, keď videla, že muž
         udobril sa. </p><p>Hja, ale ráno počne ti jej zase: </p><p>„Inde nemáš kde, musíš zase do zámku do roboty. Aj pripovedal som ťa tatam do kuchyne;
         povedal som im, aká si šikovná, za to mi hneď viac nadelili a lepšieho. Veď vieš, že ti
         večer chutilo. A tam dolezie sa ti toho ešte viac; bo tam celú svadbu stroja, keď to už
         navečer tam bude Červenkráľ so svojou mladuchou. Len vieš, nepojedz všetko sama! Tu máš
         tento hrnčíček! Aby ti ho nik nevidel, priviaž si ho hneď pod zásterku a už trebárs mi len
         z toho odleješ, čo tebe nadelia; za to ti aspoň nikto nič nesmie riecť, ak by to aj u teba
         našli. Ale hľaďže, ja som dávno nič teplého neužil; aby si mi teda neprišla bez trocha tej
         teplej polievky!“ </p><p>S tým ju zas vyštuchal von a sám šiel do mesta ako po tom pýtaní. </p><p>Žltovláske bolo dobre v zámku, v kuchyni. Radi ju mali; bo vedela najlepšie poradiť, ako
         čo majú k večeri strojiť a variť. Deň minul sa jej ako nič a k večeru mala aj trocha tej
         polievočky v hrnčíčku pod zásterkou. Aj poberala sa už domov. Ale tam, že ako by to bolo,
         žeby nepodívala sa ani na prvý tanec. Nepustili ju, vnutkali ju dnu do svetlice aspoň ku
         dverám na to podívanie. </p><p>A vo svetlici bolo už panstva plno a práve vtedy začínali prvý tanec. Tu ako pochytajú
         sa páni a paničky do párov, každý má svoju tanečnicu pri boku, jediný mladý zať ostal
         voliakosi bez páru; ani tam medzi panstvom nebolo viac žiadnej, ktorú by si bol pojal.
         Mladý zať, šuhaj vrtký, pochytí od dverí milú Žltovlásku a zvŕta sa s ňou o milých päť!
         Vtom polievka vychlostne sa jej z hrnčeka a zaleje všetky šaty. Hanbila sa náramne a hneď
         aj porobil sa krik: </p><p>„Jaj, jaj, kráľova tanečnica zaliala si všetky šaty!“ </p><p>Hneď prestalo všetko tancovať a trma-vrma a behanie na všetky strany! </p><p>V tej trme-vrme Žltovláska ani nezvedela, ako ju otočili všetky komorné, viedli do
         bočnej izby a tam začali vyzliekať z nej sprosté šaty a obliekať ju do tých zlatých, čo to
         predo dňom na ňu pristrihli a tak ušili. Dosť ona, že čo to s ňou robia. Ale tam na to nič
         nedali, len ju obliekli a pricípkali, že vyzerala, ako čo by hviezda bola z neba padla. </p><p>Iba keď už bola oblečená, otvoria sa dvere a dnu príde sám Červenkráľ a smeje sa jej —
         ale tak srdečne — v ústrety a vraví: </p><p>„No, duša moja, či si ešte poznáš svojho muža z chalupy? Ja si teba dobre poznám ako v
         sprostých, tak aj v týchto kráľovských šatách.“ </p><p>Hneď uhádla ona tiež, koľko bilo! Iba mu pohrozila tým prštekom, čo jej dal ním plieť,
         usmiala sa a zakvačila sa mu na ruku. Červenkráľ predstavil takto všetkým hosťom svoju milú
         žienku a ich kráľovnú — a bola svadba až do bieleho rána. </p><p>A potom ešte len bolo dobre. Keď prišiel Žltovláskin otec navštíviť ich a ona už cele
         bola navykla na svojho muža aj na jeho červenú a medzitým už trocha počernejšiu briadku.
         Bála sa vraj len, aby mu skoro nezačala obelievať. </p><p> </p><div class="footnotes"><br><hr align="left"><div class="footnote"><p><sup>[<a name="ftn.d56e7355" href="#d56e7355" class="para">64</a>] </sup>neukradla</p></div><div class="footnote"><p><sup>[<a name="ftn.d56e7359" href="#d56e7359" class="para">65</a>] </sup>do väzenia</p></div><div class="footnote"><p><sup>[<a name="ftn.d56e7378" href="#d56e7378" class="para">66</a>] </sup>do perí</p></div></div></div><div class="chapter" lang="sk"><div class="titlepage"><div><div><h2 class="title"><a name="d56e7425"></a>Černovlasý princ</h2></div></div><div></div></div><p> </p><p>
         <span class="emphasis"><em>Podal J.Rimavský z Malohontu, rozpráva A. H. Škultéty</em></span>
      </p><p> </p><p>Bola raz jedna veľká krajina. Všetci ľudia v tej krajine mali červené vlasy, iba jeden
         jedinký kráľov syn mal čierne. Po otcovej smrti mal on kráľovať; ale ho poddanstvo pre tie
         jeho vlasy nemohlo vonkoncom vystáť a starý kráľ popredku obával sa, ako to bude s krajinou
         aj s jeho synom, keď ho všetci v takej nenávisti majú. I začal premýšľať, či by sa nedalo
         dáko spomôcť v tej veci a dobadoval sa na všetky strany, ako by sa mohli tie synove vlasy
         na červené obrátiť. Tu hneď jeden radil toto, druhý zase inšie, tretí tak a štvrtý inak, a
         pozháňali kde len akú masť, kde len aký olejček od výmyslu sveta a mastili, treli, šúchali,
         plákali nevoľnú hlavu princovu, až tak z nej tieklo. Ale to všetko nič neosožilo. Vlasy
         predsa len ostali, ako boli, čierne. Keď videli, že je všetko daromné, napokon dali biednej
         hlave pokoj. Ale starý kráľ zo dňa na deň smútil i mrzel sa väčšmi a ten syn mu už nesmel
         ani na oči. To tak trvalo za hodný čas. </p><p>Tu raz — ani by nikto nebol pomyslel — priletí do kráľovského zámku chýr, že tam a tam,
         v tom a v tom meste znajú vlasy obrátiť, na aké len človek chce; ale pri kom sa to má stať,
         že musí na dlhší čas tam prísť bývať. Ako sa to kráľovi do ušú dostalo, naskutku vypravil
         syna do toho mesta na päť rokov a prikázal mu veľmi, aby navlas všetko zachoval, čo mu tam
         budú radiť. </p><p>Dobre lebo nebárs. Milý princ šiel do toho mesta a tam, bohvie, čo s ním všetko
         vystrájali. Dosť na tom, po piatich rokoch poslal preňho otec sluhu a milý princ mal ešte
         vždy len čierne vlasy, že sa aj okúňal domov; ale len šiel. </p><p>Ako už na hodnom kuse prešli, princa začalo veľmi smädiť. I opýtal sa sluhu, či nezná tu
         naokolo o dákej vode. </p><p>„Ba znám,“ povie na to sluha, „hneď sme pri nej.“ </p><p>A čosi kamsi dostali sa ku studničke. Ale tá studnička bola taká hlboká, že sa inakšie
         napiť nemohli, iba keď jeden druhého za nohy držal a tak dnu pustil. Tu oplan sluha začal
         fígle zbierať a povie princovi: </p><p>„Počkaj málo, idem ja popredku dnu, aby som ti vedel povedať, aká je; len ma mocne drž!“ </p><p>Princ ulapil sluhu za nohy a tento napil sa do chuti. </p><p>„Eh,“ povedá, „či je dobrá!“ </p><p>Prišiel rad na princa. Ale keď už dolu hlavou visel, zavolal na neho ten oplan: </p><p>„No, teraz si mi v moci! Alebo tu zahynieš, alebo mi prisahaj, že mi naveky ostaneš
         sluhom a mňa za princa uznáš.“ </p><p>Čože mal neborák princ robiť? Zaprisahal sa oplanovi a potom celou cestou i doma držal
         sa tak ako sluha. Keď do kráľovského paláca prišli, tu otec a matka veľmi sa tešili, že syn
         vrátil sa s červenými vlasmi a poddanstvo falošného princa dobre na rukách nenosilo. </p><p>Ale ten oplan nemal v sebe pokoja; lebo mu šupelo, že by ho predsa nejak mohli poznať,
         kto je, čo je. I veru začal nové fígle zmýšľať a urobil sa chorým. Tu kráľ a kráľovná v
         strachu okolo neho, čo mu je. Dali mu zavolať lekárov a tí mu ponúkali všelijaké lieky i
         všelijaké zelinky. On, šelma, nič nechcel do úst vziať, že je to vraj všetko daromné; ale
         aby vypravili toho sluhu k tej a tej studničke, o ktorej on dobre vie; že keď napije sa z
         nej, lepšie mu bude. A tú studničku chodil vartovať jeden šarkan; nuž sa nazdal oplan, že
         princ tam príde o život a nebude mu viac na závade. </p><p>Neborák princ voľky-nevoľky naraz naskutku musel stúpať po tú vodu a aj šťastlive
         prišiel k tej studničke. Ale tu zalomil rukami: </p><p>„Ach, Bože, Bože! Ja nešťastný, prenešťastný človek!“ </p><p>A pustil sa do plaču, až mu slzy do studničky padali. Tu jedna z tých sĺz kvapla
         šarkanovi rovno do slepého oka a to mu naskutku ozdravelo. I spýta sa ho ten šarkan, že čo
         tak narieka. </p><p>„Ach, tak a tak,“ žaloval sa princ, „keď neviem, ako by som si mohol vody nabrať.“ </p><p>„No neplač,“ ohlásil sa zase ten zo studničky, „len si spusť dnu džbánček, ja ti
         naberiem.“ </p><p>Princ spustil dnu prázdny džbánček a šarkan podal mu ho plný von. Tak sa vrátil domov a
         falošný princ, keď sa napil tej vody, skočil na nohy, že mu je už nič. </p><p>Lež onedlho urobil sa zase chorým a povedal, že iba tak ozdravie, ak mu sluha zo
         skleneného zámku Floriánu dovedie. Princ sa musel poznovu na cestu schystať a prihrozili mu
         veľmi, aby sa ponáhľal, ako len môže, a bez tej paničky aby ani domov nechodil. </p><p>Išiel on neborák, išiel a idúci všakovak premýšľal, čoho sa on to dožil a čo to s ním
         ešte bude. Ako si tak premýšľa, zrazu vidí pred sebou veľkú silu mravcov cez cestu
         prechádzať. Šli pekne za radom ako dáke vojsko. On zastal a čakal hodnú chvíľu, kým prešli,
         lebo sa mu ľúto videlo po nich šliapať. Na samý pokon kráčal jeden veľký mravec a mal
         korunku na hlave. Ten mu ďakoval veľmi že jeho poddaným neublížil a sľúbil mu, že keď bude
         potrebovať pomoc, aby si len naňho pomyslel. S tým sa pobral za druhými mravcami a princ
         šiel tiež svojou cestou. </p><p>Po chvíli sa dostal do jednej brezinky a tam zazrel, ako sa dva vtáčky lapili do sídla a
         krídlami trepotali. On hneď pobehol ta, vymotal ich zo sídla a pustil po slobode. Vtáčky
         veselo zaspievali a sľúbili mu tiež, že mu budú na pomoci. </p><p>Ako sa dostal von z tej brezinky, prišiel k jednému potôčku a tam na brehu prplila sa v
         piesku rybka a mala perlovú korunku na hlave. Len čo ju zazrel, hneď ju zdvihol a hodil do
         vody. Tá najprv bystro začľapotala, potom ale vystrčila hlávku s korunkou a ďakovala mu
         veľmi, že jej nedal na tom piesku zahynúť. </p><p>„Veď sa ti,“ povedá, „ešte odslúžim,“ sčľapotala zase a zamorila sa pod vodu. </p><p>Milý princ zadlho potom ešte putoval sem a tam, až naveľa zablyšťal sa mu v očiach
         sklenený zámok a on sa poponáhľal, aby ešte za vidna došiel doňho. Ako príde k bráne, tu ti
         stojí ježibaba s holým mečom na varte. On sa jej pokloní pekne, ale ona ani neďakuje, len
         zle-nedobre do neho, ako sa opovážil sem prísť a že mu hneď hlavu zotne. Tu ten neboráčik
         začal sa vyhovárať, že veď by on nikdy nebol sem prišiel, ale že tam a tam ochorel jeden
         princ, ktorý povedal, že neozdravie, len keď Floriánu dostane; nuž že ho pre túto poslali. </p><p>„To je inšie,“ povedala na to ježibaba. „Tak si ty v ničom nie vinovatý!“ a voviedla ho
         do zámku. „No,“ vraj, „teraz si len vydýchni, zajtra sa budeme ďalej zhovárať.“ </p><p>Dala mu dobrú večeru a ukázala mu, kde má spať. Princ si chutne zavečeral, uložil sa a
         spal ako v oleji. </p><p>Ráno prišla k nemu ježibaba s holým mečom v ruke a riekla mu: </p><p>„Synak, nie si ty prvý, čo chceš Floriánu odviesť. Dosť tu už bolo takých, čo ju pýtali
         a ja som ju každému prisľúbila, kto sa mi podvolí do roboty. Ale vidíš tento meč? Každý pod
         ním nechal hlavu. A tak povedám i tebe: Prepustím ti Floriánu, prepustím, ak mi vykonáš, čo
         ti poručím; ale si popredku rozmysli, bo ak nevykonáš, tu hlavu položíš.“ </p><p>Princ videl, že toto nie žart, ale čo mal robiť? Bez Floriány nesmel sa domov vrátiť.
         Nuž len, poručeno Bohu, chcel skúsiť šťastie. </p><p>„No dobre, synak, dobre,“ pokývala ježibaba hlavou. „Tak sa len chystaj do roboty!“ </p><p>S tým pošla do komory a vyniesla kilo maku, kilo prosa a dobre všetko zmiešala. </p><p>„Tu máš,“ povedá, „toto mi do jedného zrnka povyberáš a do večera aby si bol hotový s
         robotou!“ </p><p>Vtom sa zvrtla a šla s mečom pod bránu. </p><p>„No, už si mi ho dala,“ hovoril princ sám k sebe; „len kto to dakedy slýchal takúto
         robotu!“ </p><p>A už bol v strachu o svoju hlavu. Ale našťastie prišiel mu na um ten veľký mravec s
         korunkou a ten ti už stojí pred ním a za ním valí sa sila drobných mravcov. </p><p>„No,“ ohlásil sa kráľ mravcov, „neboj sa nič; my sme ti prišli na pomoc. Ty len choď,
         poobzeraj sa po zámku; my to už pooberáme.“ </p><p>Neprešla hodina, mravce už boli hotové, a keď princ sa vrátil, ani znaku po nich, len
         jedna hromádka maku a druhá prosa pekne okremite. Keď slnko zapadalo, prihrmela naježená
         ježibaba s holým mečom v ruke. Šla ako na isté po princovu hlavu; ale ako zazrela dve
         hromádky pekne okremite, priam skrotla a obrátila na pekné: </p><p>„Dobre,“ vraví, „dobre; vidím, že si sa pousiloval. Teraz si už len zavečeraj a
         oddýchni! Lebo aby si vedel, toto je ešte málo, zajtra dostaneš druhú robotu.“ </p><p>Neborák princ nazdal sa, že na ráno už Floriánu povedie. Ale keď toto počul, odnechcela
         sa mu večera a celú noc nemohol oka zažmúriť, len sa tak z boka na bok obracal. </p><p>Ešte len slnko vychádzalo, už ježibaba prikvitla a položila dve sklenice na stôl: </p><p>„Tu,“ povedá, „do týchto skleníc donesieš mi živej a mŕtvej vodv, trebárs len po jednej
         kvapke. Ale do večera musíš tu byť s ňou, síce ti doista hlavu zotnem.“ </p><p>S tým sa zvrtla zase a išla pod bránu vartovať. </p><p>Milý princ si lámal hlavu, čo je to za živá a mŕtva voda, kde a a ako ju má opatriť.
         Vtom počuje zaklopať na oblok. Obzrie sa a tam vidí dva pekné vtáčky. To boli tie isté,
         ktoré zo sídla bol vyslobodil. Chytro otvoril oblok a jeden z tých vtáčkov zaštebotal: </p><p>„Netráp sa nič, my sme ti prišli na pomoc a donesieme ti živú i mŕtvu vodu. Okolo večera
         budeme tu.“ </p><p>Vtáčky sa schytili na krídla a leteli, leteli do ďalekej krajiny, kde sa zastavili pri
         jedných šibeniciach, na ktorých visel obesenec a pod ním plakal jeden človek. </p><p>Princ vyšiel do záhrady a prechádzal sa tam celý deň. Keď sa vracal, práve doletúvali
         vtáčky dnu oblokom a pustili z pyštekov po kvapke vody, jeden do jednej, druhý do druhej
         sklenice a riekli mu: </p><p>„Tu máš, čo ježibaba žiadala, a keď sa ťa opýta, kde si to vzal, povedz, že mŕtva voda
         je slza z oka obeseného syna a živá že je slza plačúceho pod ním otca.“ </p><p>Vtáčky vybrnkli, a keď nahnevaná ježibaba prišla, princ jej ukázal živú a mŕtvu vodu a
         rozpovedal, čo od vtáčkov počul. Ježibaba vzala sklenky a pochválila princa, že sa dobre
         zadržal. Ale mu Floriánu ešte nechcela prepustiť, že iba ak ešte jednu robotu vykoná a tú
         že mu oznámi zajtra. </p><p>Princ i teraz len málo večeral a veľmi plano spal, čo ho ten zajtrajšok trápil. </p><p>Ešte len slnko vychádzalo, už sa ustanovila ježibaba a chytila ho hneď za ruku. </p><p>„Poď,“ povedá, „za mnou!“ </p><p>Tak ho viedla, až prišli na morský breh. Tu ježibaba postála a oslovila ho: </p><p>„Hľaďže, do tohto mora padol mi zlatý prsteň, ten mi do večera vystanovíš, síce prídeš o
         hlavu.“ </p><p>S tým ho nechala tam a šla striezť pod bránu. </p><p>Smutný princ prechodil sa hore-dolu po tom morskom brehu. Nevedel, či má dnu skočiť, či
         čo urobiť. Vtom voľač sčľapotalo a on sa chytro obzrie. Tu práve jedna rybka vystrčila
         hlávku z mora a perlová korunka zaligotala sa na nej. Bola to tá istá, čo ju z toho piesku
         do potoka hodil. </p><p>„No netráp sa nič,“ preriekla rybka. „Prišla som ti na pomoc. Ten prsteň ti vystanovím.“ </p><p>Hneď dala rozkaz všetkým rybám, aby po celom mori hľadali. I hľadali ho, hľadali od rána
         do poludnia, od poludnia do večera, ale milý prsteň nikde nemohli nájsť. I princ i kráľovná
         rýb počali byť už v starosti. Napokon ho predsa jedna len našla a priplávala s ním ku
         kráľovnej. Tá ho vylúčila<sup>[<a name="d56e7558" href="#ftn.d56e7558" class="footnote">67</a>]</sup> na breh a zmizla. Princ s veľkou radosťou zodvihol prsteň a ponáhľal sa k
         ježibabe. </p><p>„No, či ho máš?“ zavolala táto proti nemu a natiahla ruku s mečom. </p><p>„Tu je!“ odpovedal princ a dal jej ho do ruky. </p><p>„Tvoje šťastie,“ zadudrala stará, „tvoje veľké šťastie! No, a čo som sľúbila, to sa aj
         stane. Lež ešte len tu prenocujete.“ </p><p>Princovi chutne padla večera a spal zase ako v oleji. </p><p>Ale ježibaba nespala celú noc. Zakúrila do pece a piekla im koláče na cestu. Ráno
         zavčasu zobudila Floriánu, aby všetko sporiadala. Tá sa zobrala razom a vzala so sebou aj
         tie skleničky so živou a mŕtvou vodou. Pred zámkom stáli už zapriahnuté štyri kone v hrdom
         koči. Floriána a princ vysadli si a preleteli šťastlive do kráľovského paláca. </p><p>Tu ten oplan, ako tú krásnu paničku zazrel, priam ozdravel a žilky len tak ihrali v ňom.
         Ale Floriána ako raz pozrela na neho, tak ho viacej ani len vidieť nechcela, lebo sa jej
         kremä ten jej osloboditeľ páčil. Keď to ten falošný princ zbadal, nahneval sa veľmi, a aby
         jeho pestvo ešte dajak nevyzradilo sa, zavolal kráľovského syna do záhrady a tam ho zabil.
         Ale po chvíli šla tadiaľ Floriána, a keď toho mŕtveho tam zazrela, frkla mu do očú tej
         živej vody — i ožil naskutku. A čo viac, v tom okamžení premenili sa mu aj čierne vlasy na
         červené. Tu jej princ vyrozprával všetko od počiatku, kto je a ako sa s ním vodilo. </p><p>Vtom nadišiel ten oplan a chcel sa oboriť na kráľovského syna. Ale Floriána frkla mu do
         očú tej mŕtvej vody a bolo hneď po ňom. </p><p>No a teraz len bola naozajstná radosť! Rodičia objímali svojho opravdivého syna i svoju
         krásnu nevestu. Bola svadba a všetko poddanstvo radovalo sa s nimi. </p><p> </p><div class="footnotes"><br><hr align="left"><div class="footnote"><p><sup>[<a name="ftn.d56e7558" href="#d56e7558" class="para">67</a>] </sup>vyhodila, vyšmarila</p></div></div></div><div class="chapter" lang="sk"><div class="titlepage"><div><div><h2 class="title"><a name="d56e7581"></a>O krásnej Ibronke</h2></div></div><div></div></div><p> </p><p>
         <span class="emphasis"><em>Podali: Janko Kaderiak z Asódu pri Pešti a Ľudo Reuss z Veľkej
            Revúcej.</em></span>
      </p><p> </p><p>Chodili v jednej dedine dievky na priadky, všetky do jedného pokrajného domu. Každá už
         mala frajera, kremä krásna Ibronka nie. Ľúto jej bolo, že ona jediná nemá s kým ani
         preriecť, počím druhé dievčence žartovali sa, nazabávali sa do dobrej vôle so svojimi
         záletníkmi. A tie druhé ju aj domŕzali, žeby si ho trebárs zo slamy uplietla, keď tak nemá
         žiadneho záletníka. A raz čo ti neurobili? Vzali snopok zo strechy, pripravili do kabanky,
         klobúk na to zastrčili a tak postavili ku nej na lavicu, že to vraj jej záletník. </p><p>Namrzená Ibronka len tak prehodila: </p><p>„Veď keby už len prišiel voliaky, čo by priam čert bol!“ </p><p>A páč ti ho len! Ešte toho večera prišiel šuhaj driečny na priadky a zasadol si vedľa
         krásnej Ibronky. Prichodil potom každý večer, držal sa ako pán, všeličo na preslinky
         rozdával, aj sviece na svetlo prinášal pre všetky; ale iba okolo Ibronky točil sa a pekne
         jej dvoril. Dievčence počali jej ho už závidieť. Ibronka rástla až do neba od samej
         radosti, kedykoľvek pozrela na driečneho šuhaja. Kremä jedno nezdalo sa jej pri ňom, že
         nikdy nemohla vyvábiť z neho, kto by bol, odkiaľ by bol a že čo raz vyprevádzal ju z
         priadok, vždy pred polnocou zmizol jej z očú, ani nezbadala ako a v ktorú stranu. </p><p>Radila sa ona jednej starej ženy, ako by to bolo navliecť, že by dozvedela sa, kto je,
         skade je ten jej frajer. Stará žena poradila jej, aby nakrútila hodné klbko pradiva, a keď
         frajer bude odchodiť, pripäla mu koniec niti o šaty, a kadiaľ niť za ním zbrúsi sa z klbka,
         tatam aby šla. </p><p>Ibronka urobila tak hneď na druhý večer, keď ju milý záletník vyprevádzal. Počím
         zbrúsenú niť namotala zase v klbko za ním, priviedlo ju to na cmiter ku samým dverám
         kostnice. Kľúčovou dierkou nazrela sa tadnu. A tu čo ti nevidí? Jej premilený záletník, kde
         čo ešte našiel trocha umrelčiny na kostiach, tú driapal dolu a robil z toho sušienky a čo
         také na preslinky a z kostí vytáčal sviece. Preľakla sa náramne a ušla domov. Nikdy viac
         potom neukázala sa na priadkach!<sup>[<a name="d56e7605" href="#ftn.d56e7605" class="footnote">68</a>]</sup>
      </p><p> </p><p>Ale jej už raz darmo bolo ukrývať sa pred frajerom. O polnoci raz postavil sa jej on sám
         pod oblôčkom na komôrke a zavolal: </p><p> </p><p>On: </p><p> </p><p>
         <div class="literallayout"><p><span style="white-space: pre;">
„Čože si videla, čože si videla,
keď si za mnou do cintorína bežela?“
</span></p></div>
      </p><p> </p><p>Ona na to: </p><p> </p><p>
         <div class="literallayout"><p><span style="white-space: pre;">
„Čože by som povedala,
keď som ja nič nevidela?!“
</span></p></div>
      </p><p> </p><p>On: </p><p> </p><p>
         <div class="literallayout"><p><span style="white-space: pre;">
„Keď nepovieš, umrie ti brat!“
</span></p></div>
      </p><p> </p><p>Ona: </p><p> </p><p>
         <div class="literallayout"><p><span style="white-space: pre;">
„A keď umrie, ležať bude.“
</span></p></div>
      </p><p> </p><p>Ešte v tú noc do rána umrel jej brat a pochovali ho. Po pohrebe na polnoc postavil sa
         frajer zase do oblôčka. </p><p>On: </p><p> </p><p>
         <div class="literallayout"><p><span style="white-space: pre;">
„Čože si videla, čože si videla,
keď si za mnou do cintorína bežela?“
</span></p></div>
      </p><p> </p><p>Ona: </p><p>
         <div class="literallayout"><p><span style="white-space: pre;">
„Čože by som povedala,
keď som ja nič nevidela?!“
</span></p></div>
      </p><p> </p><p>On: </p><p>
         <div class="literallayout"><p><span style="white-space: pre;">
„Keď nepovieš, umrie ti sestra!“
</span></p></div>
      </p><p> </p><p>Ona: </p><p>
         <div class="literallayout"><p><span style="white-space: pre;">
„A keď umrie, ležať bude.“
</span></p></div>
      </p><p> </p><p>Ešte v tú noc do rána umrela jej sestra a pochovali ju. A tak umrel potom krásnej
         Ibronke otec, umrela i mať. Ostala na tom svete sama opustená ako tá bylina v poli. </p><p>Ibronka už potom iba susedov zvolala a poručila im ako naposledok: </p><p>„Hľaďteže, moji milí susedia, keď ja umriem, neprenášajte vy moju truhlu ponad prah cez
         dvere, ani nedajte udrieť truhlou tri razy o prah, ale dajte popod prah jamu vykopať a tou
         dierou vytiahnite moju truhlu von z domu. A zapriahnite do kočíka toho koníčka, čo ešte v
         staji máme a pochovajte ma tam, kde ten koník so mnou zastane!“ </p><p>Stalo sa, čo stať sa malo. Ešte naposledok ustanovil sa frajer pod oblok. </p><p> </p><p>On: </p><p>
         <div class="literallayout"><p><span style="white-space: pre;">
„Čože si videla, čože si videla,
keď si za mnou do cintorína bežela?“
</span></p></div>
      </p><p> </p><p>Ona: </p><p>
         <div class="literallayout"><p><span style="white-space: pre;">
„Čože by som povedala,
keď som ja nič nevidela?!“
</span></p></div>
      </p><p> </p><p>On: </p><p>
         <div class="literallayout"><p><span style="white-space: pre;">
„Keď nepovieš, umrieš i ty!“
</span></p></div>
      </p><p> </p><p>Ona: </p><p>
         <div class="literallayout"><p><span style="white-space: pre;">
„A keď umriem, ležať budem!“
</span></p></div>
      </p><p> </p><p>Ešte v tú noc do rána dokonala aj krásna Ibronka. Susedia ju poobliekali, ako si sama
         kázala. Potom ju vložili do truhly<sup>[<a name="d56e7752" href="#ftn.d56e7752" class="footnote">69</a>]</sup> a truhlu popod domový prah prevliekli i vyložili na kočík a pustili toho
         koníčka s ňou, kadiaľ sám ísť chcel. Koníček zaviezol truhlu na krížne cesty a tam zastal,
         akoby ho bol prikoval. Tam teda na krížnych cestách zahrabali krásnu Ibronku. </p><p>A to bolo v zimný čas. </p><p> </p><p>* </p><p> </p><p>Keď otvárala sa jar a kvietky vykvitať počali, vyrástla aj Ibronka z hrobu. Vyrástla ona
         v krásnu ľaliu a veľmi utešene zakvitla prekrásnym bielym kvetom. Viezol sa tadiaľ na koči
         mladý pán a zazrel tú krásnu ľaliu. </p><p>„Hej, pohonič, zastaň! A ty, Miško,“ volal na svojho mládenca, „skoč dolu z koča a
         odtrhni tamto tú ľaliu!“ </p><p>Mládenec skočil k hrobu, ale ako chcel odtrhnúť ľaliu, tá mu spopred očú zmizla. </p><p>„Pane,“ povedá, „tuná už kvetu niet!“ </p><p>„Čo, vari sa ti marí a či si vlčiu tmu dostal?“ hovorí pán. „Veď odtiaľto vidím tú
         ľaliu. Pohonič, ty mu ju ukáž! A zrezka sa majte!“ </p><p>Ale tu aj pohonič darmo skočil z kozlíka. Len ako čo by mu bolo mrklo v očiach, tak nič
         nevidel, keď k hrobu kročil. A pánovi ešte vždy tam pred očima belela sa tá ľalia. Skočil
         si teda sám po ňu a odlomil ju hneď, len akoby sama bola dala sa mu do ruky. Položil si ju
         za klobúk, a keď prišiel domov, zavesil klobúk so všetkým na klin; navečeral sa dobre, ani
         nič nezvýšil a ľahol si spať. </p><p>Okolo polnoci strasie sa ľalia za klobúkom a urobí sa z nej krásna panna a začne po
         stole i po skrini hľadať a hovorí: </p><p> </p><p>
         <div class="literallayout"><p><span style="white-space: pre;">
<span class="emphasis"><em>„Tu jedli, tu pili;</em></span>
<span class="emphasis"><em>mne nič nezvýšili.“</em></span>
</span></p></div>
      </p><p> </p><p>A keď nič nenašla, zatriasla sa znovu a bola ľaliou ako prv za klobúkom. </p><p>Na ráno vstane pán a tu mu po stole aj v skrini všetko sprevracané. Hneď vzal mládenca
         na prísnu otázku, že kto mu to v noci chodil po svetlici. Ale ten, čo by ho bol zabil, ale
         ani nikto druhý nevedel nič. </p><p>„No, veď ono vykvitne, čo je to!“ hovoril pán mládencovi. „Ale ak by to ešte aj na druhú
         noc takto malo byť a ty o tom nič nebudeš vedieť, nuž o hlavu kratší budeš!“ </p><p>Na tú druhú noc pozoroval už mládenec z bočnej izby kľúčovou dierkou na všetko. O
         polnoci vidí, ako okolo toho klobúka robí sa svetlo, ľalia sa strasie a premení v krásnu
         pannu. Všetky skrine zdulovala, a keď naposled kus koláča našla, nuž preriekla: </p><p> </p><p>
         <div class="literallayout"><p><span style="white-space: pre;">
<span class="emphasis"><em>„Tu jedli, tu pili;</em></span>
<span class="emphasis"><em>i mne dač zvýšili.“</em></span>
</span></p></div>
      </p><p> </p><p>Zajedla si chutne. Potom nahla sa nad spiaceho pána a tri razy ho bozkala. Len čo
         striasla sa, bola zasa ľaliou ako prv za klobúkom. </p><p>Ráno mládenec vyrozprával pánovi všetko. Pán pokrútil hlavou, ale neriekol nič; iba
         potom večer kázal kuchárovi nahotoviť na stôl dobrých jedál a dobrého vína. Pomyslel si:
         „Sám presvedčíš sa najlepšie.“ V noci robil sa, ako by spal, ale nespal. Keď prišla polnoc,
         zasvitlo to, z ľalie urobila sa krásna panna, čo celá svetlica ožiarila sa od nej. Keď
         videla jedlá, nápoje na stole, uradovaná preriekla. </p><p> </p><p>
         <div class="literallayout"><p><span style="white-space: pre;">
<span class="emphasis"><em>„Tu jedli, tu pili;</em></span>
<span class="emphasis"><em>ver aj mne zvýšili.“</em></span>
</span></p></div>
      </p><p> </p><p>Najedla sa, napila sa do chuti a šla rovno k pánovej posteli. Ako nahla sa nad neho, pán
         ju uchytil cez poly a nepustil viac. Dosť ona premieňala sa mu na žabu, na jaštericu, na
         hada, na všakové tvory na svete, on si ju nepustil a povedal: </p><p>„Nepustím ťa, duša drahá, nepustím; kým zase takou pannou nebudeš, akou si prv bola a
         kým mi nesľúbiš, že pôjdeš za mňa!“ </p><p>Naveľa, naveľa stala sa z nej znovu krásna Ibronka; ale kremä pod tou výminkou sľúbila
         sa mu, ak nikdy nepôjde s ňou do kostola. Aj zosobášiť sa dali len doma. </p><p> </p><p>* </p><p> </p><p>Žili oni pekne spolu, tak ako to Pán Boh prikázal. A mali aj dieťa — krásne dievčatko,
         len akoby matke z oka bolo vypadlo. Prečo ho inak ani nepozvali, iba po matke, krásnou
         Ibronkou. </p><p>Ale milá mater v kostole len nebola a nebola. Naveľa, naveľa počal jej muž dohovárať,
         prečo ona kostol ešte zďaleka obchodí. A že vraj každá statočná matka vedie si dieťa sama
         do kostola pred Pána Boha, kremä ona nikdy. Nuž na veľa dohovárania raz potom sama
         povedala: </p><p>„Poručeno Bohu, už len pôjdem i ja!“ </p><p>Ako modlila sa v tom kostole — ale nemohla ani dobre modliť sa od strachu — , zazrela
         toho svojho dávňajšieho frajera, ako kukal na ňu a zaryhotal sa jej spoza oltára. Hneď
         vedela, že to so všetkým dobre nebude! I veru, keď vychodila z kostola, tam postavil sa jej
         k boku, ako keď dakedy z tých priadok odprevádzali sa, a pošeptal jej: </p><p>„Už po sedemdesiatich siedmich krajinách vo všetkých kostoloch zhľadal som ťa; konečne
         viem, kde si. Vidíme sa na večer!“ </p><p>Ako prichodila polnoc, postavil sa jej do obloka a opýtal sa: </p><p> </p><p>On: </p><p>
         <div class="literallayout"><p><span style="white-space: pre;">
„Čože si videla, čože si videla,
keď si za mnou do cintorína bežala?“
</span></p></div>
      </p><p> </p><p>Ona: </p><p>
         <div class="literallayout"><p><span style="white-space: pre;">
„Čože by som povedala,
keď som ja nič nevidela?“
</span></p></div>
      </p><p> </p><p>On: </p><p>
         <div class="literallayout"><p><span style="white-space: pre;">
„Keď nepovieš, umrie ti dieťa!“
</span></p></div>
      </p><p> </p><p>Ona sa preľakla, dobre hneď srdce v nej nepuklo. A teraz vyrozprávala mu všetko, čo tam
         v tej kostnici videla. Ako dorozprávala, priam dušu pustila a ten frajer zmizol, ani nikdy
         viac nebolo o ňom chyrovať nič. Ibronka leží zas na krížnych cestách pochovaná. Kto tadiaľ
         ide, vzdychne si za ňou. Ale doma teší malá dievčinka utrápeného otca, že keď dorastie,
         nezahanbí sa, veru, za svoju mamičku, ale bude aj z nej taká hodná krásna Ibronka. </p><p> </p><div class="footnotes"><br><hr align="left"><div class="footnote"><p><sup>[<a name="ftn.d56e7605" href="#d56e7605" class="para">68</a>] </sup>Podľa Kaderiaka i podľa mojej matkinho rozprávania doviedlo klbko dievčinu ku
               kostolným dverám, kde cez kľúčovú dierku videla, ako čert, ten jej frajer, piekol si
               dieťa na oltári nad zažatými voskovicami. Ona zariekla sa navždy ísť do kostola. —
               Názov tejto povesti podľa Reussa: Čertu oddaná panna. P. Dobšinský.</p></div><div class="footnote"><p><sup>[<a name="ftn.d56e7752" href="#d56e7752" class="para">69</a>] </sup>do trúny</p></div></div></div><div class="chapter" lang="sk"><div class="titlepage"><div><div><h2 class="title"><a name="d56e7897"></a>O sirote</h2></div></div><div></div></div><p> </p><p>
         <span class="emphasis"><em>Podal a rozpráva Jonatan Čipka z Malohontu</em></span>
      </p><p> </p><p>Opustená ako prst ostala Hanka na šírom svete. Pred troma rokmi zomrela jej dobrá matka.
         Otec oženil sa znovu, a to bolo jeho nešťastie, lebo mu zlostná žena hrýzla srdce, takže
         pod rokom vyschol ako trieska. Otec, matka, braček, sestra, všetko vymrelo; len Hanka
         ostala, aby trpela krivdu od ukrutnej macochy. Neborkej ústa boli spuchnuté od zauškovania,
         chrbát očernetý od palice, ruky doškriabané od roboty, oči červené od plaču, tvár bledá od
         žiaľu, líca vpadnuté od hladu. Kto ju len videl, zaplakal nad ňou. Miesto múky popol,
         miesto kaše piesok, miesto chleba skalu dávala jej mrchavá macocha. A k tomu nebolo toho
         hniliaka, toho žráča, toho daromníka, do ktorého by jej nebola nadávala. </p><p>I zabrala sa nevoľná sirota na cintorín, aby zaplakala nad hrobom matkiným a vyžalovala
         biedu svoju otcovi. Jasne svietil mesiačik na vysoké topole, ktoré povyrastali z hrobov a
         Hanka stojí pred bránou cintorína. Rada by dnu, ale nemôže; lebo sú dvere mocne zamknuté.
         Tu zalomí rukami a počne žalostne nariekať. Ako tak narieka, postaví sa pred ňou jeden
         staručký žobráčik a pekne sa jej opýta: </p><p>„Kdeže, kde, dievka moja, tak pozde?“ </p><p>Vyžalovala Hanka krivdu svoju a prosila, aby jej otvoril bránu, že ide žalovať sa matke,
         otcovi, sestre, bratovi. </p><p>„Ach, dievka moja,“ povedal jej ten staručký, a to bol Pán Kristus — „veď ťa tvoji
         rodičia nepočujú; ale na ti tento šípový prútik, šibni tri razy ním na hroby tvojich milých
         a v tom okamžení otvoria sa!“ </p><p>Brána rozletela sa a Hanka kráčala ponad staré i nové hroby k svojim milým. Príde k
         sestrinmu hrobu, šibne prvý raz šípovým prútikom naň a z hlbokého hrobu ozve sa hlas
         sestry: </p><p>„Kto to klepe na môj hrob?“ </p><p>„Ach, sestrička moja, otvorže mi, otvor!“ zaplače Hanka. </p><p>Šibne prútikom druhý i tretí raz a sestrin hrob otvorí sa. </p><p>V bielej plachtičke ukrútená sedí v ňom sestra. I žaluje Hanka svoju biedu a umrelkyňa
         plače s ňou. Po chvíli jej slabým hlasom povie: </p><p>„Obzriže sa, sestrička, obzri, kde ti braček leží!“ </p><p>Hanka sa obzrie, sestra zmizne, hrob zavrie sa. </p><p>Ide ďalej k bračekovmu hrobu; šibne naň prvý raz šípovým prútikom a z hlbokého hrobu
         ozve sa hlas brata: </p><p>„Kto to klope na môj hrob?“ </p><p>„Ach, braček môj, otvorže mi, otvor!“ </p><p>Šibne prútikom druhý raz i tretí raz a hrob bratov otvorí sa. V bielom kepeni ukrútený
         sedí v ňom brat. I žaluje Hanka svoju biedu a umrlec plače s ňou a po chvíli slabým hlasom
         povie: </p><p>„Obzriže sa, sestrička, obzri, kde ti otec leží!“ </p><p>Hanka sa obzrie, brat zmizne, hrob zavrie sa. </p><p>Nevoľnica kráča k otcovmu hrobu; šibne naň šípovým prútikom prvý raz a z hlbokého hrobu
         ozve sa otcov hlas: </p><p>„Kto to klope na môj hrob?“ </p><p>„Ach, otec môj drahý, otvorteže mi, otvorte!“ </p><p>Šibne prútikom druhý raz i tretí raz, hrob rozletí sa a v ňom sedí umrlý otec. I
         rozpráva Hanka krivdy svoje, žaluje na macochu a umrlec plače s ňou a o chvíľu slabým
         hlasom povie: </p><p>„Obzriže sa, dievka moja, obzri, kde ti matka leží!“ </p><p>Nešťastná dcéra sa obzrie, otec zmizne a hrob zavrie sa. </p><p>Slzy ju od žiaľu zaliali a tak sa pobrala na matkin hrob; ale si umienila, že už viacej
         neobzrie sa. Šibne šípovým prútikom na zarastený matkin hrob prvý raz a z hlbokého hrobu
         počuje volať matku: </p><p>„Kto to klope na môj hrob?“ </p><p>„Ach, matka moja drahá, otvorteže mi, otvorte!“ plače Hanka. </p><p>Šibne prútikom druhý raz i tretí raz, hrob rozletí sa a v ňom sedí umrlá matka. I
         rozpráva Hanka krivdy svoje, žaluje sa na macochu a dobrá matka plače s ňou. Po chvíli
         prerečie žalostným hlasom: </p><p>„Obzriže sa, dievka moja, obzri, aký tam mládenec stojí!“ </p><p>Hanka ale odpovie: „Veru sa ja, matka moja, neobzriem; lebo by ste sa mi skryli!“ </p><p>I objíme dobrá matka opustenú sirotu; zem strasie sa a zasype matku i dcéru! — Hanka
         leží pri vlastnej materi! </p><p> </p></div><div class="chapter" lang="sk"><div class="titlepage"><div><div><h2 class="title"><a name="d56e7976"></a>Divostvorný lovec</h2></div></div><div></div></div><p> </p><p>
         <span class="emphasis"><em>Podal Anton Klein</em></span>
      </p><p> </p><p>V hlbokej doline býval starý lovec, ktorý jedine divinou živil sa. Neďaleko svojho domku
         mal jazero, po ktorom sa na plťke vozieval, a kde čo zočil, všetko ulovil. Priletela mu raz
         hrôza kačiek na to jazero. Po jednej ich strieľať, to by nebolo nič, chcel ich mať odrazu
         všetky. Čo ti nezmyslel? Veď, vraj, keď kačka hlce hada, ten celý prevlečie sa cez ňu a z
         druhej strany zachytí ho druhá, a keď i cez túto prevlečie sa, zachytí ho aj tretia, a tak
         visia a morcujú sa na ňom. Ušúľal on teda mastný motúz dlhočizný, zatiahol s plťkou do
         šašiny, pustil motúz na vodu a striehol na kačky. Kačky prileteli, rozkrákorili sa a lapali
         si hláčiky. Tu nadhodili na ten mastný motúz a hneď ho prvá zhltla, a keď cez ňu prevliekol
         sa, zhltla ho i druhá, a tak zachytila ho i tretia i štvrtá, a že dlhý bol, navliekli sa
         naň všetky, a lovec mal ho druhým koncom pevno oviazaný okolo pása. </p><p>Vtom postrčil plťku naprostred vody a stľapkal rukami. Kačky splašili sa a schytili
         vozvyš. Ale že ich bolo moc, uvládali aj lovca a unášali preč. Boh zná, aká by mu bola
         bývala hodina, keby kačky neboli leteli ponad jeho dômok. Ale z domku vyčnieval komín, nuž
         milý lovec ešte za prva času zachytil sa zaň a spustil sa dolu komínom zrovna na kuchyňu. I
         veru milým kačkám hneď krky vykrútil, ošklbal si ich, vypitval, upiekol — a pojedol všetky
         odrazu, lebo boli chutné. </p><p>„Ej, ale by som ja doma ešte aj vyhladol,“ pomyslel si, keď už bolo po všetkom. Radšej
         teda sýty, ako hladný pustil sa svetom na výskusy. </p><p>Ide si on horami vrchami večer pri peknom mesiačku. Vidí tam jedného, čo do mesiaca
         mieril. </p><p>„Čože toľko mieriš do mesiaca?“ opytuje sa ho. </p><p>„Čože by som mieril,“ odpovedá tento; „či vidíš v tom mesiaci tú skalu, tam má sova
         hniezdo. A šelma nechce hlavu vystrčiť, čo by na ňu strelil.“ </p><p>„Daj si s tým pokoj; nech tá sova aspoň svoje mladé vysedí. Poď radšej so mnou voľač
         sveta skúsiť.“ </p><p>Prehovoril ho a šli dvaja spolu. </p><p>Idú, idú, vidia tam jedného, čo mal oči upreté na jednu lúku pod horou a tá lúka bola
         aspoň na desať míľ vzdialená. </p><p>„Čo tak hľadíš? Veď si oči vyočíš!“ opytujú sa ho. </p><p>„Čože by hľadel,“ odpovedá, „chcem mať pečienku. Tamto na tú lúku vychodia jelene
         popásať sa. Kade prvý z hory vykročí, vidím ho; na jeden skok som tam a uchytím si
         pečienku.“ </p><p>„Nestrež na daromninu, poď s nami sveta skúsiť!“ </p><p>Prehovorili ho; šiel aj ten. </p><p>Idú, idú, stretnú jedného majerníka; samé reťaze boli navešané na ňom. </p><p>„Kdeže ideš s tými reťazmi?“ opytujú sa ho. </p><p>„Kdeže by šiel, nemám tamto pri majeri žiadnej hory, nuž chcem si aspoň jeden celý háj
         reťazami opantať a preniesť bližšie k majeru, aby mi paholkom nebolo ďaleko chodiť po
         drevo.“ </p><p>Pomohli mu ten háj preniesť a on uhostil ich mliekom a maslom. Potom prehovorili aj
         tohto, aby šiel s nimi. </p><p>Idú, idú, vidia starca na skale sedieť, ktorý mal jednu nosovú dierku prstom zatkatú a
         druhou nozdrou neprestajne fúkal. </p><p>„Čo tak fúkaš?“ opytujú sa ho. </p><p>„Čo fúkam? Veď vidíte tamto ten veterný mlyn na tom vŕšku? Na ten fúkam, aby mlel. A ak
         by som otvoril ešte aj druhú dierku na nose, nuž by ho roztrieskalo.“ </p><p>„Nezabávaj sa ty s mlynčekmi, poď, kde dačo ešte aj roztrieskaš!“ </p><p>Pristal aj ten a šiel s nimi. </p><p>Keď už boli všetci piati vo vedne, vyhlásili sa za svetských kumštárov a pochodili
         všetky krajiny, a čo všetko navystrájali, to by ani na seňaný voz nepobral. Naposledok
         zašli veľmi ďaleko do tureckej krajiny a tam pred tým najväčším pánom svoje kúsky stvárali.
         Baša pozval ich za to k obedu. Pri obede zachcelo sa bašovej žene, čo len na jazyk pustiť
         tej tokajčiny, ktorú títo vychvaľovali, že to na nej tak vyrástli a od nej zmúdreli ku
         všetkým kumštom sveta. </p><p>„Čo len trocha tej tokajčiny,“ povie divostvorný lovec, „tej moji ľudia donesú, ešte kým
         posedíme a pobesedujeme si pri stole.“ </p><p>„Ej, to by som predsa rád vidieť. Tokajský vrch obehať, to nemožno!“ krútil hlavou baša
         a lovec len na to, že to veru hneď môže byť. </p><p>„No, ak ešte k tomuto obedu vystanovíte sklenicu vína z Tokaja, dám vám zlata, koľko
         unesiete si. Ale ak nie, pôjde vám všetkým o hrdlo!“ riekol baša a od toho už odstúpiť
         nemohli. </p><p>Isteže ten jeleniar urobil len skok a už bol kdesi hen v Tokaji pre tú sklenicu vína.
         Ale voliakosi naspäť neprichodil a bašová už chcela od stola vstávať. </p><p>„Kukaj za ním, kde toľko mešká sa!“ volá lovec na toho mesačníka. </p><p>Ten pozrie a vidí, že milý jeleniar zaspal až tam na Podhore v poli pod hruškou. Razom
         uchytil mesačník svoju kušu a odstrelil tomu spiacemu nad hlavou hrušku. Hruška padla mu na
         nos, prebudila ho, a milý jeleniar prikvitol na jeden skok a položil sklenicu samotoku na
         stôl. Baša i bašová napili sa tokajčiny a vari im trochu udrelo aj z ruky do hlavy, bo
         vypravili len komorníka s našimi chlapci, aby im otvoril sklad, žeby teda nabrali si toho
         zlata, koľko ho unesú. </p><p>Ale tu komorník dlho neprichodil naspiatok. Baša poslal za ním vojaka, že kde toľko
         mešká. </p><p>„Hej, baša môj,“ príde vojak s chýrom, „veď je tam zle! Veď tí zamkli za tvojím
         komorníkom dvere, ako vstúpil do skladu a potom ten reťaziar opantal reťazmi celý sklad a
         zaniesol so všetkým na loď. Tam tí už po mori plávajú!“ </p><p>Skočil baša na nohy, skočili s ním vojaci jeho. Sadli na rýchlejšiu loď a doháňali
         našich kumštárov, len toľko, že ich už nedohonili. </p><p>„Kdeže si, starký?“ rečie k tomu fúkavému divostvorný lovec. „Nože, teraz napokon
         preukáž sa už aj ty, či si darmo kašu nedúchal!“ </p><p>Starký sadol si hore na loď a jednou nosovou dierkou fúkol na ich vlastnú loď, druhou
         nozdrou pustil vietor na loď bašovu. Hneď rozstúpili sa lode na desať míľ od jednadruhej. </p><p>Bašu mohlo tam puknúť od hnevu! </p><p>Títo kamaráti šťastlivo dostali sa do svojej krajiny, so zlatom podelili sa na rovno a
         žijú až podnes, ak ešte vždy majú z čoho! </p><p> </p></div><div class="chapter" lang="sk"><div class="titlepage"><div><div><h2 class="title"><a name="d56e8065"></a>Cesta k Slncu</h2></div></div><div></div></div><p> </p><p>
         <span class="emphasis"><em>Podal Štefan Marko Daxner od Rimavy.</em></span>
      </p><p> </p><p>V jednom kráľovskom dvore bol raz jeden popolvárik. Ale trebárs bol len popolvár, predsa
         to bol na zrast taký driečny šuhajček, že keby ho bol do panských šiat poobliekal, neviem,
         či by bolo bývalo aj v celej krajine poriadnejšieho a krajšieho chlapčeka. Mal tam kráľ aj
         dcérku, voľač mladšiu, ako bol náš popolvárik. A deti ako deti — skamarátili sa spolu, až
         to natoľko prišlo, že nebolo dňa, čo by neboli bavili sa vovedne a milá kráľova dievčička
         prechodila sa až milo ruka v ruke s popolvárikom po kráľovskej záhrade. </p><p>Kráľovým radcom to hneď nebolo po vôli, že „tak a tak — kňažná jediná, a s popolvárom
         zapodieva sa!“ Starý kráľ sprvu jedným uchom dnu, druhým von, ale naveľa prevrávania
         pomrzelo ho to a dal rozkaz, aby popolvárika preč odprášili. Jaj, ale tu mladá kňažná
         pustila sa do plaču a nariekala zle-nedobre, ak by len boli dotkli sa jej popolvárika.
         Starý kráľ nechcel počúvať jej nariekania, nuž dal jej po vôli: </p><p>„Veď je,“ povedá, „ešte len dieťa; časom sama príde k lepšiemu rozumu.“ </p><p>Ostalo teda všetko, ako bolo: deti hrávali sa spolu a nik im viac neprekážal. Po kuse
         prestávali byť aj deťmi, ale ich zábavky neprestávali. Po kuse prichodili i do rozumu, ale
         staré priateľstvo začalo ešte len teraz medzi nimi prekvitať, čo deň to tuhšie, čo ďalej to
         krajšie a milostnejšie. </p><p>Mladá kňažná bola už hodná — na vydaj! Zo všetkých strán prichodili vohľači, a to samí
         kráľovskí synkovia, a to čo jedni odišli, to druhí hrdší nadišli. Veruže ich mala na každý
         prst desať; veruže mohla preberať si v nich ako v hnilých hruškách milá kráľovská panička.
         Ale ona zavše len akoby bola zmizla, tak podela sa od nich; a už ju mohli inde nehľadať,
         kremä pri jej milom popelvárovi. A kedykoľvek otec tak medzi rečou nadštrkol, že ktorý by
         páčil sa jej z toľkých hrdých vohľačov, ona povedala mu zavše doprosta: </p><p>„Otec môj, veru by ja darmo inak povedala: najlepšie ľúbi sa mi len náš popolvár, a ak
         ma máte vydávať, nuž vydajte ma za neho.“ </p><p>Sprvu kráľ i to prepočúval, ale čo mnoho, to mnoho, napokon namrzel sa. Ale kdeže by aj
         nie?! Toľko kráľovských synov — a popolvár. </p><p>Povolal svojich radcov pred seba a predložil im už teraz, čo tu robiť? Tu títo hneď, aby
         dal popolvára zabiť, že bude po všetkom! Ale dobrému kráľovi videlo sa zaveľa, takto nič po
         nič nevinného šuhaja dať zmárniť. </p><p>„No, najjasnejší kráľ,“ povedal už ako ten najmúdrejší z tých radcov, „keď to za veľa
         pokladáš, pošlime my popolvára dobrým spôsobom na takú cestu, z ktorej nevráti sa, čo by za
         sto rokov putoval. Pošlime ho k slncu, aby prezvedel sa, prečo ono do poludnia naveky hore
         ide a vše väčšmi a väčšmi pripeká; od poludnia ale prečo kloní sa dolu a vše slabšie
         hreje?“ </p><p>„A veru je to rada múdra!“ dosvedčili všetci radcovia a samému kráľovi pozdalo sa to, že
         jeho dcéra najskôr odvykne od popolvára, ak ho za dlhší čas nevidí. </p><p>Tu hneď zavolali popolvára, dali mu nové šaty, dali mu peňazí na cestu a vypravili ho k
         tomu slncu na tie výzvedy. Plačúc lúčila sa s ním kráľova dcéra a on tiež s ťažkým srdcom
         poberal sa na ďalekú cestu. Naučenia si nemal od koho pýtať, nik ho ani len v tom naradiť
         nevedel, v ktorú stranu pustiť by sa mal. Ale on sám pohol rozumom. Nepustil sa proti
         slncu, ale držal sa za slncom — prosto kde ono zapadá. </p><p> </p><p>* </p><p> </p><p>Ide, ide pustými horami, rudnými cestami, až po mnohom chodení príde do cudzej krajiny,
         kde jeden veľmi mocný, ale slepý kráľ panoval. Ten dopočul sa o našom popolvárovi, kde ide,
         nač ide. Hneď ho dal zavolať pred svoj zlatý trón; bo aj jemu bola dobrá rada potrebná,
         akej krem slnca nikto nemohol mu dať. </p><p>Príde ta — a milý kráľ, ako čoby len svojim ušiam chcel veriť, opýtal sa ho: </p><p>„Či to ty, syn môj, ideš k tomu slncu?“ </p><p>Že veru on, smelo povedal šuhaj. </p><p>„No, keď ty ta ideš, opýtajže sa ho, čo je to za príčina, že ja, mocný kráľ, na moje
         staré dni takto oslepol som. Ak mi to vykonáš, polovinu môjho kráľovstva prepustím ti
         hneď.“ </p><p>„Oj, vykonám, vykonám. Čože by nevykonal, keď raz tam budem?“ prisľúbil popolvár. A kráľ
         kázal mu dať peňazí a čoho mu len bolo treba na cestu. </p><p>Stúpal on za tým slncom ďalej. Stúpal hustými horami, pustými dolami, kde ani hlasu
         človečieho slýchať, ani šľaku vídať nebolo — až prišiel na kraj mora. More bolo široké a
         hlboké. Neprichodilo mu obrátiť sa ani napravo, ani naľavo; lebo slnce práve za morom
         sadalo. Ale ako cez more? Chodí po brehu sem i tam a húta si: „Čo tu robiť?“ Ako tak chodí
         a húta, príde k nemu jedna veliká ryba. Dopoly bola vo vode a odpoly von z vody, brucho jej
         bolo svieže, ako druhým rybám, ale chrbát uhorený ani uhlík, a to od slnečnej žiary. </p><p>„Kdeže si sa tu vzal, človeče?“ vraví mu tá ryba. „Len kde ty chodíš? Čo ty chceš?“ </p><p>„Kdeže chodím? Čože chcem? Rád by som ta za more, lebo — tak a tak — idem k slncu na
         výzvedy.“ </p><p>„K slncu?!“ divila sa ryba. „Ale veru ty dač povedáš. I mňa len to slnce opeká. Mohol by
         si sa prezvedieť, prečo ja veľká a ťažká ryba nemôžem nikdy na spodok vody sadnúť ako druhé
         ryby. No, či prezvieš sa?“ </p><p>„Ej, prezviem, prezviem,“ rečie popolvár. „Ale akože sa prezviem, keď som tu a slnce
         hentam za morom?“ </p><p>„No, veď ťa azda prenesiem; len si sadaj!“ A naradovaný popelvár sedel už na širokom
         chrbte ryby, ktorá ho šťastne na druhý breh preniesla. </p><p>„Aleže zas sem prídi! Tu ťa budem čakať,“ volala ryba za ním, keď on zrezka poberal sa
         ďalej. A stúpal ešte len teraz pustatinami, kde ani vtáčka ani letáčka vidno nebolo, nieto
         dákeho človiečika. Už nemusel byť ďaleko od kraj sveta, lebo slnce blízko pred ním k zemi
         sadalo. Poponáhľal sa, koľko mu len para postačovala. </p><p>Keď prišiel ta, už vtedy slnce na lone svojej mamičky oddychovalo si. Poklonil sa pekne,
         aj pekne mu zaďakovali. Začal rozprávať, a počúvali ho. Spýta sa: </p><p>„Ej, moježe ty milé slniečko, povedzže ty mne, ako je to, že ty do poludnia vše hore a
         hore ideš a vše väčšmi a väčšmi pripekáš a od poludnia dolu sadajúc, už len slabneš a
         slabneš?“ </p><p>I povie mu slnce: </p><p>„Hja, braček môj zlatý, spýtajže sa ty tvojho pána, ako je to, že on od narodenia vše
         len rástol na tele a na moci, a teraz na starosť prečože i on schyľuje sa k zemi a slabne?
         I so mnou je to tak. Mňa moja mamička každé ráno, ako pekného chlapčeka, znovuzrodí, a
         každý večer, ako slabého starčeka, do svojho lona prijíma.“ </p><p>Tu zas ďalej rozprával popolvár, prečo ten a ten kráľ teraz na svoje staré dni otemnel,
         keď on predtým taký jasný a dobrý zrak mal. </p><p>„Hja, prečože ostal temným? Oslepol, keď spyšnel. Bo chcel rovnať sa Bohu a dal vystavať
         si sklené nebo, posiate zlatými hviezdami, aby tak, sediac vysoko, rozkazy vydával po celom
         svete. Ak poníži sa pred Pánom Bohom do prachu a dá stroskotať to sklené nebo, hneď
         vyjasnie sa svet pred očima jeho a bude vidieť ako prv.“ </p><p>„A tá ryba prečo nemôže ako druhé ryby sadnúť na spodok vody?“ </p><p>„Preto, že nejedla človečieho mäsa. Aleže jej to nevyjav skôr, len keď budeš za morom a
         to na hodnom kuse od brehu!“ </p><p>Poďakoval sa popolvár za dobrú radu a poberal sa preč. Ale ho slniečko ešte zadržalo.
         Dalo mu taký oblek, čo spratal sa mu do jednej orieškovej škrupiny. A to boli — hlaďteže,
         deti moje — slniečkové šaty. </p><p>Ide si on už teraz naspäť a príde k tomu moru. Hneď ho ryba začne obracať, aby jej
         povedal, čo jej slnce odhádlo. Ale on nedajbože vyjaviť jej čoby len slova, kým neprenesie
         ho na druhý breh. </p><p>Sadne na chrbát — ryba pláva s ním, že len tak ostávajú zákruty za ňou. Naprostred mora
         zastane s ním a vraví mu: </p><p>„Tu ťa zvrhnem zo seba, ak mi nepovieš!“ </p><p>Ale on na to ani neuchol; nuž milá ryba pobrala sa a niesla ho ako predtým. Ale pri
         kraji skočil on ako strela z jej chrbta, ale tak na tri siahy na breh — a pustil sa v
         úteky. Keď už bol na hodnom kuse, zavolal jej naspäť: </p><p>„Ani ty nikdy nesadneš na dno, kým sa nenaješ človečieho mäsa!“ </p><p>Ako keby sto čertov bolo do nej skočilo, tak rozpajedila sa tá ryba. Čľapla na more
         chvostom, takže vyčľapená voda siahala popolvárovi do pása. Ale predsa po takej malej vode
         nedoplávala ryba až k nemu; bo bola veľmi veliká. </p><p>„Keď ma teraz čert nevzal, už ma viacej nevezme!“ vydýchol si popelvár a zrezka stúpal
         ďalej — všade už teraz proti slncu, aby z cesty nezablúdil. </p><p>Po mnohom putovaní prišiel k tomu temnému kráľovi. </p><p>„No, čo si mi vykonal, syn môj, či vieš, prečo som oslepol?“ </p><p>„Preto si oslepol, že si spyšnel a chcel si rovnať sa Bohu. Ak ponížiš sa pred Bohom do
         prachu a dáš stroskotať toto sklené nebo, hneď vyjasní sa svet pred tebou a budeš vidieť
         ako predošle.“ </p><p>Poslúchol kráľ. Stroskotal to sklené nebo nad sebou, ponížil sa až do prachu. A hneď mu
         svitlo v očiach, akoby ho z hrobu na boží deň bol vyviedol. </p><p>V tom okamžení udelil popelvárovi pol kráľovstva. </p><p>Hoc bol náš popolvár už kráľom ako druhý, predsa nepozhovel ani za chvíľku, len ponáhľal
         sa domov. A dobre, že posporil sa; nech len hodinu zmešká, už ti mu je po všetkom. </p><p>Ešte zďaleka počul, že tam dnes na všetkých zvonoch prezváňajú, a keď ku kostolu došiel,
         otvárali kostolné dvere dokorán. </p><p>„Čože to tu za novina?“ opytuje sa ľudí. </p><p>Že to veru kráľ svoju jedinú dievku vydáva, že to veru práve teraz zvonia a kostol
         otvárajú na sobáš; to vravia mu všetci a len toľko, že ho nevysmejú, že on o tom nevie, že
         veď o tom už aj vrabce na streche čvirikajú. </p><p>Hneď si on rozmyslel, čo má urobiť. Vytiahol z vrecka orechovú škrupinku a zo škrupinky
         slniečkové šaty, obliekol sa a zasadol si do prvej stolice pri oltári. </p><p>Po chvíľke ide bohatý rad kráľovských svadobníkov. Díva sa tu každý na bohatého hosťa v
         prvej stolici a pošepkávajú si: „Kto to? Čo to za jedného?“ Ale nik ho nepozná; nikto
         nevie, kde sa tu vzal; len ti ho už chvália, že koľkéto bohatstvo na ňom, že ten veru aj
         mladého zaťa zatieni. </p><p>Vedie tu aj mladú nevestu družba pred oltár. Nebolo tej treba spytovať sa, kto to tam v
         tej prvej stolici. Poznala si ona svojho popolvára, ako dakedy upopoleného, tak aj teraz v
         slniečkové šaty odeného. Vyšuchla sa družbovi spod pazuchy, a šuch — bola už pri svojom
         milom popolvárovi. A nedajbože viac od neho, nedajbože o sobáši s druhým ani len počuť. </p><p>Tú vec leteli hneď oznámiť starému kráľovi. Ten dal hneď slnkového šuhaja pred svoj
         zlatý trón povolať. A jeho zlatý trón zaligotal sa ešte len teraz, keď slniečkový šuhaj
         postavil sa pred ním. Vyrozprával popolvár od počiatku až do konca všetko, ako vodilo sa
         mu. </p><p>„Nuž, ako je to, ako s tým slniečkom? Povedzže nám ty to ešte raz, syn môj!“ povie
         napokon kráľ. </p><p>„A veru ho mamička jeho každé ráno ako jarého chlapčeka znovu rodí a každý večer ako
         slabého starčeka do svojho lona prijíma,“ rečie šuhaj. </p><p>„A veru to i ja rástol som a bol som mocný, ale teraz zoslabol som a schýlil som sa
         dolu. Vy, deti moje, pôjdete hore!“ doriekol kráľ a dal im svoje požehnanie. Popolvár vzal
         kňažnú pod pazuchy a viedol ju pred oltár. Bol sobáš, bola svadba, bolo šťastné
         slniečkového šuhaja kraľovanie! </p><p> </p></div><div class="chapter" lang="sk"><div class="titlepage"><div><div><h2 class="title"><a name="d56e8202"></a>Mataj</h2></div></div><div></div></div><p> </p><p>
         <span class="emphasis"><em>Podali: Štefan Marko Daxner z Malohontu, Samo Ormis z Gemera, Jozef Jančo zo
            Šariša; porovnal A. H. Škultéty.</em></span>
      </p><p> </p><p>Bol raz jeden bohatý mlynár, ktorý mal pod rukou sedem kameňov. Chýr mu šiel ďaleko,
         lebo ľudia rozprávali o ňom, že dukáty a doliare mýtovnicou meriava. A mal ten mlynár i
         peknú, driečnu ženu, že jej naokolo nebolo páru. Ale mlynára to všetko neveľmi tešilo pre
         tú príčinu, že nemohol sa dožiť potomka. </p><p>Chodieval on každé tri roky raz na ďalekú cestu, aby si opatril nové kamene, a vždy
         šťastlive obchodil. Po jeden čas vybral sa zase. I naložil na voz kameňov, koľko myslel, že
         ich šesť koní uvládze. Pomaly vracal sa domov. Asi v polceste prišlo mu prejsť jeden strmý briežok.<sup>[<a name="d56e8218" href="#ftn.d56e8218" class="footnote">70</a>]</sup> A predo dňom bol šuchol hodný dážď. Len tu veru, ako začal lapať sa do toho
         briežku, odrazu mu zaviazli všetky štyri kolesá až po samé hlavy do blata. Pošibe kone, ale
         voz nepohýna sa. </p><p>„Bude to,“ povedá, „pekná robota!“ — a skočí dolu. </p><p>Tu ak hijo, tak hijo, začne rúbať bičom. A šesť mocných koní vzoprie sa znovu, ale voz
         ani na piaď ďalej, iba čo hlbšie viazol. </p><p>„Nech si kus vydýchnu, potom ho skorej vytrhnú,“ myslel si mlynár. </p><p>Kone si vydýchli, vzopreli sa znovu z celej sily, ale všetko darmo. Voz len trčal v
         blate. </p><p>Mlynár šibal kone, až ho naveľa všetka trpezlivosť nechala. </p><p>„Vari ťa,“ povedá, „čert drží v tom blate!“ </p><p>„Ej, veru, aby si vedel, že som tu,“ ozval sa čert spopod voza. „Ale čo mi dáš, ak ťa
         vytiahnem?“ </p><p>„A čo by si chcel?“ opýtal sa mlynár. </p><p>„Ja peniaze nechcem, mám ich ako pliev,“ odsekol čert, „ale daj mi, o čom doma nevieš.“ </p><p>Mlynár, ako dobrý gazda, nazdal sa, že o všetkom doma zná; nuž mu prisľúbil dať, o čom
         by neznal. </p><p>„Dobre,“ povie čert, „ale mi na to vydaj písmo!“ </p><p>Mlynár i na to pristal. Tu čert chytrý, pustil mu krv z malého prsta a mlynár musel
         podpísať si meno tou krvou. Keď čert raz písmo v hrsti mal, zachytil voz za oje a vytiahol
         ho ako pierce. </p><p>„O dvadsaťštyri roky prídem si pre moje!“ zavolal mlynárovi a zmizol ako hmla. </p><p>Mlynár vysadol zase na voz a dal koňom po vôli stúpať. Ale čo viac blížil sa k domu, to
         viac myslel a hútal, čo by to mohlo byť, o čom by on doma nevedel. Darmo si lámal hlavu,
         nevyhútal nič, až i pekne-krásne pritiahol do mlyna. Naradovaná žena vybehla mu v ústrety,
         objala a bozkávala dávno nevideného muža — a on v sladkom objatí milej ženy zabudol na
         čerta, na sľub a na podpis. Ale ako prah na izbe prekročil, zazrel pri posteli kolísku a v
         kolíske utešeného chlapčeka. Tu akoby mu najostrejší nôž do srdca vrazil, zdúpnel od ľaku a
         obledol ako stena; iba teraz opamätal sa, že bol nechal ženu samodruhú. Pustil sa do plaču
         a žena i susedia plakali s ním, lebo nazdali sa, že plače od veľkej radosti nad synom tak
         dávno vyžiadaným. Po chvíli susedia utreli si oči, i žena prestala plakať. Ale minuli dni,
         minuli mesiace aj roky, a na očiach mlynárových neobschýnali slzy. </p><p>Mlynár býval jednostajne smutný a zamračený, nikomu, ani len vlastnej žene nedal pekného
         slova a na toho pekného chlapca sa ani len nepodíval. Dosť ho neborká žena všakovak
         zaobchádzala, dosť naprosila sa mu, len aby jej povedal, čo takého stalo sa mu. Ale on
         zakaždým odvrátil sa preč a ako skamenený neodpovedal ani slova. </p><p>Chlapček z roka na rok rástol a bol z neho hodný, bystrý šuhaj. Chodil on po školách a
         všade medzi všetkými býval samý prvý; všade ho mali radi, všade ho nemohli ani dosť
         prenachváliť, že aký to poriadny a múdry šuhaj. Ale čím bol chlapec starší a čím ho viacej
         ľudia chválili, otec jeho býval tým smutnejší a vyzeral už len ako dajaká tôňa.<sup>[<a name="d56e8255" href="#ftn.d56e8255" class="footnote">71</a>]</sup> Keď ho ten jeho syn takého videl, neraz prosil sa mu so zopätými rukami: </p><p>„Ach, otec môj drahý, prečože sa, prečo, tak na mňa hneváte? Povedzteže mi, povedzte, v
         čom by som vám nemal byť po vôli?“ </p><p>Otca v taký čas zaliali slzy — a to bola všetka jeho odpoveď; odvrátil sa preč a zase
         len smútil sa a trápil ako drelej. </p><p>Po kuse prichodil už dvadsiaty štvrtý rok. To ako tristocentový kameň zaľahlo na
         mlynárovo srdce a strach ho nadchodil veliký. V noci mu nedalo ani len oka zažmúriť a vo
         dne vždy marilo sa mu, že už čert ide s podpisom. Nemohol ďalej vydržať; zavolal ženu a
         syna a rozpovedal im od počiatku do konca, čo za nešťastie postretlo ho vtedy a vtedy a ako
         nevedomky zapísal syna čertovi. Matka od ľaku dobre tam neomdlela a pustila sa do náramného
         plaču. Ale syn nepredesil sa ani ako máčny mak. </p><p>„Netrápte sa,“ povedá, „otec môj drahý, aj vy, matka, neplačte! Vyberiem sa ja s pomocou
         božou na cestu, azda pošťastí sa mi to peklo vynájsť a ten podpis z čertových rúk vymôcť!
         Vari som nadarmo do tých škôl chodil?“ </p><p>Tu zase nastráchaná matka: </p><p>„Božechráň,“ povedá, „žeby si ty bežal samochtiac čertom do pazúrov. Ja ťa ani na krok
         od seba nepustím!“ </p><p>„A už, matka moja,“ vraví na to syn, „všetko mi jedno, zhynúť tak alebo inak. Ale
         poručeno Bohu, azda i z pekla vymôžem sa. Ani za okamženie ma nezdržujte!“ </p><p>I veru nedal zdržať sa, ale objal otca, objal matku — a šiel vo meno božie hľadať to
         peklo. </p><p>Išiel on, išiel, kde ho oči viedli, a neobzeral sa veľa, či to vrch, či dolina, až
         dostal sa do jedných velikých hôr. Dlho motal sa sem a tam po tých horách, kým neprišiel na
         jednu čistinu.<sup>[<a name="d56e8278" href="#ftn.d56e8278" class="footnote">72</a>]</sup> Naprostred tej čistiny bol dom odspodku dovrchu zo samých človečích hláv, iba
         navrch štíta ešte jedna chýbala. Predo dvermi domu stál zrutný, ako medveď obrastený
         strašný chlap, a v ruke držal veliký kyjak. Milý žiak stŕpol, keď zazrel ten dom a toho
         chlapa, ale len kráčal bližšie a poklonil sa pekne: </p><p>„Pán Boh daj šťastia!“ </p><p>„Dobre, že ideš, sto hrmených páralo sa cez tvoju dušu!“ zareval zruták. „Práve mi chýba
         ešte jedna hlava dovŕšiť štít; a tá hlava bude tvoja. Prežehnaj sa, hneď si syn smrti! Lebo
         aby si vedel, ja som Mataj, a kto dostal sa do mojich rúk, ešte každý dušu vypustil!“ </p><p>„Ej, nieže tak, nie,“ prosil sa mu žiak, „veď vám z toho lahodný osoh, keď ma zabijete,
         ale by ste mi radšej mohli ukázať cestu do pekla.“ </p><p>„Kde? Do pekla?“ opytuje sa zadivený zbojník. „Vari by si ty chcel ísť do pekla? A
         načo?“ </p><p>„Tak a tak,“ rozpráva žiak, „otec ma podpísal čertovi, nuž idem, keby som mohol nazad
         dostať ten podpis.“ </p><p>„To je inšie,“ preriekol Mataj, „tak ti len darujem život, ale musíš popri svojom aj pre
         mňa dač vykonať. Dozvedaj sa v tom pekle, aká je tam moja posteľ, a spýtaj sa, ako by som
         sa mohol od nej oslobodiť. Prisahaj, že mi to vykonáš, a že nazad idúci ohlásiš sa u mňa.“ </p><p>Žiak bol rád a vďačne zložil tú prísahu. Teraz už Mataj celkom inakšie ukázal sa.
         Zavolal šuhaja dnu, nachoval ho, napojil ho do dobrej chuti, ešte mu aj do kapsy nakládol. </p><p>„No a,“ povedá, „vezmi si od príhody aj túto šablicu, môže zísť sa ti dakde. A už len
         šťastlive putuj!“ </p><p>Náš šuhaj si šablicu vzal, a keď už na kuse prešiel, Mataj ešte volal za ním: </p><p>„Aleže nezabudni na tú moju posteľ! A tadiaľto sa mi vráť!“ </p><p> </p><p>* </p><p> </p><p>Ide on zase dlho horami, dolami, až naveľa stretol staručičkého žobráka. A to bol anjel. </p><p>„Pán Boh vám daj dobrý deň, starý otec!“ poklonil sa žiak. </p><p>„Pán Boh daj aj tebe!“ zaďakoval staručký. „Kdeže ťa Pán Boh sprevádza, syn môj, kde?“ </p><p>„Idem do pekla pre úpis, čo tam otec za mňa dal,“ povie na to žiak. „Ale už dlho sem i
         tam blúdim a nikde nemôžem to peklo nájsť. Či by ste vy, starý otec, nenaradili ma?“ </p><p>„Naradím, syn môj, naradím ťa vďačne; veď ja tu len na teba čakám. Choď len pravo za
         touto cestou; prídeš ku jednej skale, čo tak odpoly zo zeme trčí. Pri tej skale je vchod do
         samého pekla. Na pravej strane od skaly vyviera studnička a nad studničkou uvidíš tri
         šípové prúty. Na ti túto sväteľnicu, do nej si načrieš z tej studničky. Potom tie tri
         šípové prúty odlom a šibni každým po raze kdekoľvek okolo tej skaly. Naraz otvorí sa ti
         zem. Sväteľnicu a šípy drž mocne! Tak vnídeš dnu a zem za tebou zatvorí sa zase. Keď už v
         samom pekle budeš, diať sa tam bude všeličo okolo teba, ale ty neobzeraj sa na to, aby si
         dáko do strachu neprišiel a neschytili ťa čerti. Keď oni budú oddávať sa do teba, ty ich
         len tou svätenou vodou krop a len krop a pýtaj si ten úpis! Neboj sa, veď ti ho oni vydajú;
         nevydržia oni dlho to kropenie. Keď si vykonáš svoje, vráť sa tou istou cestou k zátvore
         pekla a udri zas každým šípom po raze, otvorí sa ti hneď a bezpečne vyjdeš von. Teraz choď
         s Bohom, syn môj, a drž sa, ako som ti prikázal.“ </p><p>Poďakoval sa žiak staručkému a šiel vo meno božie. Tu príde ku tej skale. A hľa! Napravo
         studnička a nad ňou tri šípy. Načrel do sväteľnice, šípy odlomil, pošibal zem a peklo
         otvorilo sa hneď. On vstúpi dnu a tu všade strach a hrôza! Na jednom mieste topila sa smola
         s olovom nad veľkou vatrou, na druhom mieste čerti hádzali zlých ľudí do tej horúcej smoly,
         na treťom zas druhých žeravými kliešťami trhali a mučili. A na všetky strany krik, plač a
         škrípanie zubov týchto prenešťastných. Žiak ale neobzeral sa na to, len rovno stúpal ďalej. </p><p>Ako ho čerti tak idúceho videli, hneď zhŕkli sa zo všetkých strán okolo neho, a že čo tu
         vraj chce? Aby naskutku poberal sa preč! Ale žiak začal ich mocne kropiť a šibať a pritom
         jednostajne volal: </p><p>„Dajte mi moje, dajte mi moje!“ </p><p>Čerti zvíjali sa od bolesti ako hady a vrešťali strašne: </p><p>„Čo sme ti urobili? Čo nás biješ?“ </p><p>„Budem vás,“ povedá, „biť, ani vás neprestanem, kým mi nevrátite písmo, čo môj otec na
         mňa vydal.“ </p><p>A len ich kropí a len ich šibe. Tu tí zas do kriku: </p><p>„Ja ho nemám! Ani ja! Ani ja! Jaj, jaj, jaj!“ — A to tak radom všetci. Ale on na to nič
         nedbá, len kropí a šibe: </p><p>„Dajte mi moje, dajte mi moje!“ </p><p>Keď už čerti ďalej tú bolesť vydržať nemohli, začali vykrikovať: „To písmo akiste tamten
         krivý Lucifer má! Pýtaj od neho! Pýtaj od neho!“ </p><p>Žiak obráti sa k tomu krivému a začne ho kropiť a šibať. Ale veru krivý na jeho kropenie
         a šibanie nič nedbal a štekal proti nemu ak — „nedám“ — tak — „nedám“. I veru na žiaden
         spôsob dať nechcel, až žiak počal zase všetkých ostatných dobre kropiť, dobre šibať. Tu tí
         v hneve vrešťali všetci na toho krivého: </p><p>„Dáme ťa na Matajovu posteľ, keď nechceš to písmo vydať.“ </p><p>Krivý, trebárs bol najväčší v pekle, keď počul, že ho chcú na Matajovu postel hodiť,
         preľakol sa náramne — a hneď to písmo zahodil od seba. Žiak ho uchytil a skryl dobre do
         pazuchy. </p><p>V tej trme-vrme bolo mu zišlo z umu, čo to bol Matajovi sľúbil, ale na šťastie sami
         čerti upamätali ho na tú posteľ. On si pomyslel, že teraz, priam za horúca, bude najlepšie.
         Otobôž začne čertov kropiť a šibať. Čerti ak kričia, tak kričia: </p><p>„Čože to zase robíš? Prečo nás už toľko biješ?“ </p><p>„A budem vás ešte biť, kým mi len neukážete Matajovu posteľ.“ </p><p>„Ej, čo teba do toho?“ zbliakol krivý. „Máš už svoje, choď!“ </p><p>„Počkaj, veď ju ty ukážeš hneď!“ vraví žiak a kropí a šibe celou silou poznovu. </p><p>„Tu ju nemáš, tu ju nemáš, choď ta ďalej!“ zoškrečali čerti. </p><p>Ide, ide, príde ku druhej bráne. A tá bola zo samého žeravého železa, hen na päť siah
         pálilo od nej. </p><p>„Otvor!“ zavolá na čerta. </p><p>„Kto chce tadnu, nech si otvorí,“ povie čert. </p><p>Žiak mu frkol medzi oči svätenej vody a čert zjajkol od ukrutnej bolesti, i vylúčil sa
         na sto siah do výšky. Keď nazad padol, vyhrabal z popola kľúče a otvoril bránu. Žiak vníde
         dnu; tu všetko plameňom blčalo, ale spáliť sa nič nemohlo. Iba čerti pražili sa a skučali,
         až človeka mráz prejímal. Ale kam žiak kročil, tam všade plameň hasol. </p><p>„Či tu Matajova posteľ?“ opýtal sa. </p><p>„Nie!“ zoškrečali čerti. „Ešte o bránu ďalej!“ </p><p>Ide zase, ide, príde ku tretej bráne, čo zo samých ohnivých hadov upletená bola. A tí
         hadi len tak sipeli, jazyky vyplazovali a plameň im blnkal z pyskov. </p><p>„Otvor!“ zavolá na čerta. </p><p>„Kto chce tadnu, nech si otvorí,“ povie čert. </p><p>Žiak mu frkne medzi oči; naraz vylúčil sa na tristo siah, a keď dolu padol, vyhrabal z
         popola kľúče a otvoril bránu. Žiak vstúpil smelo dnu a spýtal sa: </p><p>„Či tu Matajova posteľ?“ </p><p>Tu mu ju ukázali hneď pri samej bráne. Jeden jej roh ešte von trčal. Mataj mal ešte len
         jedného človeka zabiť a bola by celá pošmykla sa tadnu. Žiak dobre z nôh nespadol, taká
         strašná ukázala sa mu tá posteľ. To len tak voľačo na nej ihralo ako oheň alebo voda, ale
         to nebolo ani oheň ani voda. I vytiahol tú šablicu, čo mu Mataj od príhody dal. A mihne len
         tak v povetrí ponad tou posteľou, a tu iba rukoviatka z nej ostala mu v ruke.<sup>[<a name="d56e8385" href="#ftn.d56e8385" class="footnote">73</a>]</sup>
      </p><p>„Ej, Mataj, Mataj, veru tebe nechýrno bude ležať tuto!“ vzdychol si žiak a potom opýtal
         sa, ako by Mataj oslobodiť sa mohol od tej postele? </p><p>„To ti nepovieme,“ stavali sa čerti. </p><p>„Nepoviete?“ zavolal žiak a začal ich kropiť a šibať. </p><p>„Jaj, povieme ti, povieme; len nám už daj pokoj,“ škrečali čerti. </p><p>„Nuž akože vyslobodí sa?“ </p><p>„Nuž akože vyslobodí sa!“ začal jeden čert nasilu a každé slovo viazlo mu v gágore.
         „Vyslobodí sa, keď — keď — ale či ty to musíš vedieť?“ </p><p>Žiak mu zahrozil sväteľnicou a čert štekal ďalej: </p><p>„Keď na tej vysokej skale, skade na ľudí striehol, holými palcí jamu vyhrabe a zasadí do
         nej ten kyjak, ktorým ľudí ubíjal. Potom musí z tej studničky, z ktorej najviac píjaval,
         vodu v ústach holokolenačky a hololakťačky na tú skalu nosiť a ten kyj polievať. Ak kyj
         prijme sa mu a obrodí, nuž oslobodí sa Mataj, ale inak nie.“ </p><p>Žiakovi viac nebolo treba vedieť; neobzeral sa ďalej po čertoch, ale poberal sa naspäť.
         Prešiel tretiu aj druhú bránu, a keď k prvej prišiel, šibol zas po raze každým šípom. Brána
         otvorila sa hneď a on šťastlive dostal sa na biely svet. </p><p>Staručký pri studničke čakal a sotvaže zazrel žiaka prichádzať, hneď ozval sa peknými
         rečami: </p><p>„No, syn môj, akože vodilo sa ti?“ </p><p>„Oj, dobre, starý otec, dobre! Podpis otcov je tu. Aj Matajovi som vykonal, o čo ma
         žiadal. Tu vám oddávam sväteľnicu aj tieto tri šípy — a ďakujem vám pekne za dobrú pomoc.“ </p><p>„Nie mne ďakuj,“ povie staručký, „ale ďakuj Bohu, lebo aby si vedel, on sám poslal ma
         sem, aby som ti bol na pomoci. No, a teraz už choď s Pánom Bohom šťastlive domov!“ </p><p>A sotva to doriekol, zmizol mu spopred očú. Tu žiak padol na kolená a vzdychol vďačným
         srdcom k Bohu, že ho vytrhol z večitej skazy! Potom pobral sa a stúpal po tej istej ceste
         naspäť. </p><p> </p><p>* </p><p> </p><p>Ešte bol na dobré strelenie od Matajovho domu, už tento volal proti nemu: </p><p>„No, akože je? Či si vykonal svoje i moje?“ </p><p>„Vykonal, vykonal!“ ozval sa mu žiak, a keď bližšie prišiel, začal mu rozkladať. </p><p>„Tu je, hľa, môjho otcov podpis a aj tvoju posteľ som videl, ale ti tú veru nežičím. To
         len tak trasie sa na nej ako oheň lebo voda, ale je to ani oheň ani voda. Vidíš, z tvojej
         šable, len raz mihol som ponad tú posteľ, iba táto rukoviatka tu! Neznám živo, kde šabľa
         skapala.“ </p><p>Tu Mataja prejal strach. Obledol ako stena, kyjak mu z ruky vypadol, ruky zložil a,
         hádam, prvý raz v svojom živote vzdychol: </p><p>„Ach, Bože, Bože!“ </p><p>Slzy ho zaliali a hodnú chvíľu mlčal. Potom obrátil sa ku žiakovi a opýtal sa ho: </p><p>„A dozvedel si sa, ako by ešte oslobodiť som sa mohol od tej postele?“ </p><p>„Takto,“ začal mu vykladať žiak. „Musíš na tej skale, z ktorej striehol si na ľudí,
         holými palcí jamu vyhrabať a do nej svoj kyjak, ktorým si ľudí ubíjal, zasadiť. Potom z tej
         studničky, čo si z nej najviac píjaval, holokolenačky a hololakťačky budeš nosiť vodu v
         ústach a kyjak polievať. Keď prijme sa ti a obrodí, tak si od tej postele oslobodený, ale
         ak nie, zatratený si na večné veky.“ </p><p>Mataj to všetko pozorne vypočúval, a keď žiak prestal hovoriť, ďakoval mu veľmi, že
         prísahu splnil. </p><p>„A teraz,“ povedá, „poď máličko za mnou!“ </p><p>Tu ho viedol chodníkom, až prišli na samý vrch vysokej, mochom obrastenej skaly. A Mataj
         ohlásil sa: </p><p>„Toto je tá skala. Tuto mám tento môj kyjak posadiť. Ale by som rád vedieť, na aký stav
         hotuješ sa ty.“ </p><p>A žiak mu odpovedal: </p><p>„Ja posvätím sa len Bohu, — budem kňazom.“ </p><p>„No, keď je tak,“ ohlásil sa Mataj, „nechže bude tak! Jestli mi to dá Pán Boh, že prijme
         sa mi tento kyjak, budem vedieť, že po smrti prídem do neba. A ty mi sľúb, že ma ešte
         prídeš na toto miesto opáčiť, a ak bude treba, aj ospovedať.“ </p><p>Žiak mu to prislúbil a s tým rozlúčili sa. </p><p>Tu hneď Mataj kľakol na kolená: </p><p>„Ach, Bože, pomáhajže!“ zhlboka vzdychol a začal palcami do skaly hrabať. </p><p>Bolaže to radosť, keď žiak prišiel domov, keď otec a mať uvítali syna! Ani nemohli dosť
         naobjímať a nabozkávať sa ho. Ale on nemeškal dlho doma; šiel dokončiť školy a stal sa
         kňazom. Ako kňaz, pre svoju múdrosť a pobožnosť, dosť skoro prišiel do chýru a tak dostal
         sa na hodnosť biskupa. </p><p> </p><p>* </p><p> </p><p>Dávno už rodičia jeho práchniveli v hrobe. I sám biskup bol už šedivý ako holub a mladé
         časy marili sa mu pred očami už len ako dávny sen. Vybral sa on raz, ako to biskupi zvykli,
         cirkve prezerať po svojom biskupstve. Rozumie sa, že na koči. Ale dáko zmýlili cestu a
         zablúdili do jedných hôr. Tu ho zarazila utešená vôňa jabĺk. </p><p>„Choď,“ povie si jednému sluhovi, „vyhľadaj tie voňavé jablká a dones mi z nich
         dakoľko!“ </p><p>Sluha skočil a po chvíli prišiel k širokej jabloni, na ktorej krásne červené jablká
         viseli. Ako chcel z nich odtrhnúť, tu počuje volať: </p><p>„Netrhaj, nesadils’!“ Ale nikoho nevidel. Sluha v strachu bežal nazad a povedal
         biskupovi, čo počul. Biskup poslal druhého sluhu po tie jablká. Ako tento načahoval sa, i
         tomu ohlásilo sa: </p><p>„Netrhaj, nesadils’!“ </p><p>Ale tento bol smelší, horko-ťažko, ale predsa len odtrhol jedno jablko. A tu mu z neho
         krv dolu rukou tečie. Šmarí<sup>[<a name="d56e8485" href="#ftn.d56e8485" class="footnote">74</a>]</sup> jablko na zem a obzerá sa dookola. Tu zazrie na boku človeka s dlhou šedivou
         bradou, nohy mal len po kolená a ruky po lakte a bol celkom mochom obrastený. Sluha,
         udivený, letel ako bez duše ku koču a „takto i takto“ rozpovedal vec. </p><p>Len teraz opamätal sa biskup. Zišiel z koča a šiel samotný k Matajovi. Mataj zodvihol
         hlavu z mochu a biskup opýtal sa ho: </p><p>„Nuž, Mataj, či ty ešte žiješ?“ </p><p>„Ach, žijem, žijem,“ zašeptal tento. „Veď azda vieš, čo si mi bol sľúbil. Ach, ospovedaj
         ma, ospovedaj!“ </p><p>Tu zložil dovedna kýptiky a začal vykladať svoje hriechy: </p><p>„Zabil som brata!“ Vtom hneď odpadlo jedno jablko, premenilo sa na holúbka a holúbok
         letel do neba. Tak vyznal sestru a druhých z rodiny i všetkých, čo pomárnil. Zakaždým
         odpadlo jablko a z jablka vyletel holúbok. A Matajovi odľahúvalo na duši, akoby mu po cente
         odberal. </p><p>Už všetky jablká poodpadúvali, len v samom vrchovci viseli ešte dve najväčšie. Mataj
         prestal menovať a len díval sa a díval do toho vrchovca. Biskup nazdal sa, že hádam myslí a
         chce opamätať sa, nuž mu dal za chvíľku pokoj. Ale keď Mataj len nehovoril a nehovoril
         ďalej, biskup spýtal sa ho: </p><p>„No, kohože si ešte zabil?“ </p><p>„Ah, to už nepoviem, to už nemôžem povedať.“ </p><p>„Keď nepovieš,“ ohlásil sa biskup, „daromné ti je všetko, lebo kým nepriznáš sa aj k
         poslednému hriechu, neprijme ťa Pán Boh na svoju milosť.“ </p><p>„Ach, Bože, zmiluj sa!“ vyriekol sťažka Mataj. „Jeden je otec a druhá mať!“ </p><p>Tu odpadli aj tie dve jablká a z nich dva holúbky leteli do neba. Biskup dal rozhrešenie
         Matajovi a tento v tom okamžení skonal. Ešte raz prežehnal ho biskup, a ako riekol „amen“,
         mŕtvy premenil sa tiež na holuba a letel za ostatnými do neba. </p><p>Po skončenej práci biskup šťastlive vrátil sa domov. Ale ako do izby vkročil, spadol z
         nôh a dušu poručil aj on Pánu Bohu. </p><p> </p><div class="footnotes"><br><hr align="left"><div class="footnote"><p><sup>[<a name="ftn.d56e8218" href="#d56e8218" class="para">70</a>] </sup>vŕšok</p></div><div class="footnote"><p><sup>[<a name="ftn.d56e8255" href="#d56e8255" class="para">71</a>] </sup>tôňava, stín</p></div><div class="footnote"><p><sup>[<a name="ftn.d56e8278" href="#d56e8278" class="para">72</a>] </sup>mýtinu</p></div><div class="footnote"><p><sup>[<a name="ftn.d56e8385" href="#d56e8385" class="para">73</a>] </sup>Matajovu posteľ opisujú povesti aj takto: Stála na štyroch červených hadoch, ktorí
               hlavami nad posteľ vystrčenými a na ležiaceho závislými mali ho do prsú štípať.
               Prepletaná bola ohnivými hadmi, ktorým žihadlá von trčali a tými ho mali pichať.
               Miesto dosák boli britvy, čo by mu do tela boli rezali, ale by celé telo nikdy neboli
               rozsekli. Od hlavy stál červík, čo mu mal mozgy piť. A z bokov postele stáli dvaja
               čerti s vidlami, tí mali doňho neústavne pichať.</p></div><div class="footnote"><p><sup>[<a name="ftn.d56e8485" href="#d56e8485" class="para">74</a>] </sup>hodí</p></div></div></div><div class="chapter" lang="sk"><div class="titlepage"><div><div><h2 class="title"><a name="d56e8516"></a>Ľubka a Kovovlad</h2></div></div><div></div></div><p> </p><p>
         <span class="emphasis"><em>Podal Samo Chalupka z H. Lehoty vo Zvolenskej.</em></span>
      </p><p> </p><p>Bolo to dávno; tomu už pamätníka niet. Žila u nás jedna chudobná vdova a tá mala veľmi
         peknú dievku, jedinicu; volala sa Ľubkou. Mater bola samá pokora, ale dievka na mater sa
         neudala; to bola pýcha, ktorej roveň sotva by sa našla na svete. </p><p>Peknô každému sa páči; nie čudo, že k Ľubke dokučovalo dovedačov i pytačov mnoho zblízka
         i zďaleka. Mať učestila každého, kto sa do jej domu naklonil, ale Ľubka také dávala
         odpovede, že sa žiaden neopovážil jej materin prah po druhý raz prekročiť. </p><p>„Čo robíš, zle robíš!“ napomínala ju mati. „Pýcha peklom dýcha a chodí pred pádom.
         Chudobnô si dievča a preberáš si medzi mládencami ako medzi malinami. — No, no! Len žeby si
         si kyslú nevybrala.“ </p><p>Ale čo mati predkladala, to dievka jedným uchom dnu a druhým von; a čím viacej
         záletníkov mala okolo seba, tým väčšia bola jej pýcha. </p><p>Jednu noc mesiac jasno svietil a mať i dievka ležali spolu na svojom loži. Ľubka spala,
         ale materi spať nedalo; ju nepokojila pýcha dievkina. I sadla si na posteli a vyňavši
         pátriky svoje spod hlavnice, modlila sa. A keď sa pomodlila, pozrela na dievku, i vidí, ako
         sa tá vo sne usmieva. </p><p>„Tomu môjmu dievčaťu sa čosi milô sníva,“ pomyslela mať a prežehnavši dievku, uložila sa
         ku nej a zaspala. </p><p>Ráno, keď sa prebudili, hovorí mati dievke: </p><p>„A tebe sa tej noci čosi milô snívalo, lebo si sa vo sne usmievala.“ </p><p>„Hej mamo,“ odpovedala Ľubka, „keby ste vedeli, mala som vám ja utešený sen. Len sa mi
         prisnilo, že ma prišiel pýtať krásny mladý pán, a to na medenej kolimahe, a na záručnô že
         mi doniesol zlatý prsteň s drahými kameňmi, čo sa ligotali ako tie hviezdy na nebi. A keď
         som s tým prsteňom do kostola vošla a pod obraz Blahoslavenej stala, všetok ľud pozeral iba
         na ňu a na mňa.“ </p><p>„Zmiluj sa, Bože, nad nami! Teba, dievča, zlý duch mámi,“ zvolala mať, ale Ľubka
         obrátila sa ku stene a blúdila myšlienkami svojimi ktovie kade za tým krásnym mladým pánom,
         čo sa jej prisnil. </p><p>Ten deň prišli ku nej pytači a pýtali ju na sedliacky chlieb. Mati sa radovala, že
         dostane hodného zaťa, pri ktorom i jej dievka dobre bude opatrená. Ale Ľubka pyšno okríkla
         pytačov: </p><p>„Prepadnite sa i s vaším sedliackym chlebom! Nech ten sedliak príde po mňa na medenej
         kolimahe a na záručnô nech mi donesie zlatý prsteň s drahými kameňmi, čo sa budú ligotať
         ako tie hviezdy na nebi; potom pôjdem zaň.“ </p><p>Na druhú noc Ľubka zase spala, ale materi spať nedalo; ju nepokojila pýcha dievkina. I
         sadla si na posteli a vyňavši pátriky svoje spod hlavnice, modlila sa. A ako sa ona modlí,
         len Ľubka hlasite zo sna sa zasmeje. </p><p>„Čože sa tej zase ukazuje?“ pomyslela mať a dokončivší modlitbu, prežehnala dievku a
         uložila sa ku nej. Ale dlho zaspať nemohla, iba nad samým ránom trochu zadriemala. </p><p>Keď sa prebudili, pýta sa mati dievky: </p><p>„Čože sa tebe zase tej noci ukazovalo? Veď si sa hlasite zo sna zasmiala.“ </p><p>„Keď sa vám žiada vedieť, nuž vám len poviem,“ odvetila Ľubka pyšno. „Mala som zase
         utešený sen. Prisnilo sa mi, že ma prišiel pýtať krásny mladý pán, a to na striebornej
         kolimahe; a na záručnô že mi doniesol zlatú partu, čo svietila ako ten mesiac na nebi. A
         keď som pod tou partou do kostola vošla a pod obraz Blahoslavenej stala, ľudia viacej
         pozerali na mňa ako na ňu.“ </p><p>„Zmiluj sa, Bože, nad nami! Teba, dievča, zlý duch mámi!“ zvolala mať a s plačom
         napomínala dievku: </p><p>„Modliže sa, modli, a pros Otca z neba, aby zlého ducha odvrátil od teba.“ </p><p>Mať napomínala, mať plakala, — a Ľubka otvorivši si oblok, dívala sa dolu do svojej
         kvetnice a vyzerala tam čo najpeknejšie kvety, ktoré by tomu krásnemu pánovi do pera uvila,
         keby sa jej sen zistil. </p><p>Ten deň prišli Ľubke pytači a pýtali ju na zemiansky chlieb. Mati nevedela, ako má Bohu
         ďakovať za to šťastie, ktorô jej dievke preukázal, ale Ľubka pyšno okríkla pytačov: </p><p>„Prepadnite sa i s vaším zemianskym chlebom! Nech ten zeman príde po mňa na striebornej
         kolimahe a na záručnô nech mi donesie zlatú partu, čo bude svietiť, ako ten mesiac na nebi;
         potom pôjdem zaň.“ </p><p>Na tretiu noc Ľubka zase spala, ale materi spať nedalo; jej duša celá už bola umučená
         pre pýchu dievkinu. I sadla si na posteli a vyňala pátriky svoje spod hlavnice, aby sa
         pomodlila. Ale ani sa ešte neprežehnala, len sa Ľubka začne hlasite zo sna smiať a smiala
         sa bez prestania, dobre sa tam nezašla. </p><p>„Čože túto nešťastnicu prenešťastnú zase pokúša?“ bedovala mať a budila dievku, aby sa
         svätý otčenáš pomodlila. Ale Ľubka prevalivši sa na druhý bok, zase zaspala a zaspavši
         znovu sa smiala. Tak to šlo do bieleho rána; mať ani oka nezavrela. </p><p>Keď sa Ľubka prebudila, pýta sa jej mať: </p><p>„Čože teba, ty nešťastnica prenešťastná, zase pokúšalo? Veď si sa celú noc zo sna smiala
         ako dáka šialená.“ </p><p>„Áno!“ odvetila jej Ľubka potupne, „radi by ste mi zase kázeň kázať? — Mne vašej kázne
         netreba!“ </p><p>„Už mi len povedz!“ dotierala mati. „Veď mi je strach o dušu tvoju. — Čože ťa to
         pokúšalo?“ </p><p>„Nič ma nepokúšalo,“ odvetila Ľubka, „ale aby ste vedeli, mala som zase utešený sen.
         Prisnilo sa mi, že ma prišiel pýtať krásny mladý pán, a to na zlatej kolimahe, a na záručnô
         doniesol mi zlatý stan, čo sa jasal ako len to slnko na nebi. A keď som v tom stane do
         kostola vošla a pod obraz Blahoslavenej stala, všetok ľud iba na mňa pozeral a na ňu nik.“ </p><p>„Zmiluj sa, Bože, nad nami!“ zvolala mať, ale Ľubka vylúčila sa z postele, prehodila si
         letnicu a pleskla dvermi. A mať rozžialená utiahla sa do tichej komôrky svojej, aby si tam
         uľahčila duši modlitbou a plačom. </p><p>V ten deň zadupotalo a zahurtovalo čosi na ulici. Ľubka skočila k obloku, — a čo videla? </p><p>Pred ich domom zastali tri kolimahy s bohato odetým panstvom; jedna medená, druhá
         strieborná a tretia zlatá; v každej kolimahe po šesť koní a každých šesť inej líky. A z tej
         zlatej vystúpil krásny mladý pán v zelenom dolmáne, červených nohaviciach a bielom kalpaku.
         A to všetko tak sa blyšťalo na ňom od zlata a drahého kamenia, že Ľubka, dívajúc sa naň,
         oči dlaňou pricloniť si musela. </p><p>Mladý pán zabral sa vopred, ostatnô panstvo za ním a prosto do vdovinho domu. Keď vošli,
         poklonili sa prívetive a pozdravili mater i dievku. Materi od ľaku viazli slová na jazyku,
         ale Ľubka pekne ich privítala i uvíjala sa okolo nich a štebotala ani lastovička. A hneď
         utrela biele lávky okolo stola svojou zásterkou a prosila panstvo, aby si ráčili sadkať. </p><p>„Ďakujeme,“ prehovoril starosvat, „ale neprisadneme k tomuto posvätnému miestu, na
         ktorom Otec nebeský svoje dary domu tomuto podáva, počím neoznámime svoju žiadosť, ktorá
         nás k Láskam Vašim priviedla.“ </p><p>„Ráčte rozkázať s nami!“ odvetila vdova s pokornou uklonou, „vďačne poslúžime, v čom
         budeme možné.“ </p><p>„Rozkazovať nám nesluší,“ rečnil starosvat ďalej, „ale budeme prosiť. — V tej vašej
         záhradke, dobrá mamko, kvitne jeden krásny kvietok. Vy o ňom azda ani neviete, a nás by to
         úprimne tešilo, keby ste nám dovolili ten kvietok do našej záhradky presadiť.“ </p><p>„Ach, veď som ja len chudobná vdovička,“ odpovedala na to mati Ľubkina, „chudobná je i
         moja záhradka. Nečujem, veru, že by sa v nej našiel kvietok, ktorý by takô slávno panstvo
         tešiť mohol.“ </p><p>„Ba áno,“ dotušoval starosvat. „Pán Boh dal vám hodnú dievku, a tú — ak by to i vám i
         jej po vôli bolo — mieni si avde náš veľkomožný pán ku boku svojmu pripojiť ako vernú a
         úprimnú manželku.“ </p><p>Reč starosvatova vcele pomiatla myseľ vdovinu, dlho nevedela, čo má odpovedať; napokon
         riekla: </p><p>„Prosím za prepáčenie. Už sa len doviem, ako je obyčaj medzi ľuďmi. Nuž na akýže chlieb
         tú moju dievku pýtať ráčite?“ </p><p>„O chlieb sem-tam,“ usmial sa mladý. „Aký si rozkáže, taký si bude mať: či medený, či
         strieborný, či zlatý. Ja som Kovovlad, pán nad baňami. Komu ja dožičím, ten má, komu ja
         nedožičím, tomu kopáč nenakope.“ </p><p>Mať rozmýšľala, čo by tie slová znamenali; ona o takom pánovi nikdy nepočula. Ale Ľubka
         ani nečakala na odpoveď materinu, lež zbehla do záhrady a nalámavši čo najpeknejšieho
         kvieťa, uvila pero a podala ho Kovovladovi. A Kovovlad daroval jej na záručnô zlatý prsteň
         s drahými kameňmi, zlatú partu a zlatý stan. Zrukovali sa, vera bola odbavená a Ľubka
         odišla do svojej komory, aby sa ku sobášu pristrojila. </p><p>Ona nepozvala družice svoje, aby jej prišli rozluky zaspievať, ani nedala poprosiť
         belušnice, aby ju prišli ku sobášu poobliekať a do domu božieho doprovodiť. Obliekla sa
         sama, a keď pristrojená do izby vkročila, páni skoro tam divom skameneli nad tou nevídanou
         krásou; ba vlastná mati ju nepoznala. Lež o mater sa ona už ani neozrela. — Nebožká vdova!…
         Horko-ťažko si ju vypestovala, a teraz nenašla ani toľko statočnosti u tej pyšnej
         nevďačnice, žeby jej za materinskú lásku aspoň dáko dobrô slovo bola hodila. </p><p>Potom išlo sa ku sobášu. Dedina prázdna ostala; starô i mladô, všetko to bežalo do
         kostola. Kostol celý sa zajasal, keď Ľubka do neho vošla. A keď pod obraz Blahoslavenej
         stala, všetok ľud iba na ňu pozeral: ku svätici žiaden oči nepozdvihol, modlitba nikomu ani
         na um neprišla. </p><p>Po sobáši sadli mladí do zlatej kolimahy, ostatní svadobníci do striebornej a medenej, a
         keď popri dome vdovinom sa viezli, kázala Ľubka pohoničovi, aby pošibal kone. Mater vybehla
         na ulicu, aby sa od dievky odobrala, ale nedostala sa ani do pol cesty, už jej svadba z očú
         zmizla. — Tam na ulici padla od žiaľu potupená mať; úprimní susedia zaniesli ju do domu a
         uložili na jej lože, z ktorého viac nepovstala. </p><p>Nevďaka dievkina ju umorila. </p><p>Medzitým uháňali svadobníci cez hory, cez doly vždy diaľ a daľej. Behom nebežali, letom
         leteli! — Ľubka, — tá len bola rada, že má muža Kovovlada. Jej bolo tak dobre v tej zlatej
         kolimahe, že ani nevyzrela na svet, kade ju vezú, až sa našla vo voľajakej tesnej a pustej
         doline, kde okolo seba nevidela iba holô skália a nad sebou trochu neba. Nazad tej doliny
         stálo vysokô bralo, vyššie ako najvyššia veža. A ako sa oni tomu bralu blížili, kone
         zarehotali, bralo sa rozčeslo a doň otvorila sa brána široká. Do tej brány vryzli kone ako
         strely z kuše vyhodené a bralo zavrelo sa za nimi. </p><p>Tu priskočili zo všetkých strán malí ľudíci so svojimi striebornými kahancí a svietili
         pánom svojim do cesty. Zápäť ale za nimi stúpal Zemotras a zavaľoval ozrutné skaliská s
         náramným hrmotom do úvozu, ktorým sa viezli, a po úvoze neostalo ani znaku. </p><p>Ľubka strachom privinula sa k mužovi, ale Kovovlad prívetive si tešil peknú žienku
         svoju. </p><p>„Tu som,“ vraj, „ja pán; tu iného pána niet. A čoby sa váľal svet, nič sa neľakaj! Len
         trochu čakaj, rozjasní sa, vykrásni sa!“ </p><p>A hneď začalo presinievať pred nimi a ľudíci tratili sa jeden za druhým. </p><p>Keď sa rozjasnilo, prišli svadobníci ku strašnej priepasti. Dolu tou priepasťou revala
         divoká riava; luna za lunou metala sa zo skaly na skalu. Tá priepasť premostená bola
         vysokým mostom, ktorý v sedmorakej kráse rozpínal sa nad vodami ako dúha na nebi. Ale sotva
         svadba tým mostom prešla, spod mosta vynoril sa Vodník a iba raz zahúkol — a luny vzopäli
         sa jedna na druhú a začali sa s náramným hukotom cez most valiť; a po moste neostalo ani
         znaku. </p><p>Za mostom rozkladal sa les vysoký a hustý; a ten les bol číro samorastlô olovo. A ako
         oni do toho lesa vošli, zápäť za nimi priletela Víchorica, zalamovala s náramným treskotom
         velikánske stromiská do cesty a po ceste neostalo ani znaku. </p><p>Keď ale z toho lesa vyšli, razom vykrásnilo sa všetko. Pred nimi otvorila sa utešená
         krajinka, zaokrúhlená horami vysokými. Prostred tej krajiny na železnom brale svietil zámok
         Kovovladov, vystavený z čistého krištáľu. </p><p>Ľubka málo že si oči nevyhľadela na tej sláve, ktorú v tom zámku našla. </p><p>„Čo je moje, to je tvoje!“ takým slovom privítal Kovovlad žienku svoju, a táto nebola by
         sa teraz dala za žiadnu kráľovnú. Ale skoro bolo po radosti! </p><p>V jasnej palote pripravená bola svadobníkom hostina veliká, a oni sadli za dlhé stoly;
         jedli, pili a veselili sa. I Ľubka bola veselá; ale nejedla, ani nepila. Tí malí ľudíci,
         prinášali oni na stoly všakovô, čo to ani oko ľudskô nikdy nevídalo, o čom ani ucho ľudskô
         neslýchalo a čo ľudský jazyk ani pomenovať nevie. Ale čože? Keď to tam nebolo ničoho-nič z
         tých dobrých vecí, ktorými sa my na tomto svete častúvame. </p><p>Ľubka bola už na inom svete. </p><p>Napokon naša mladucha pri tej velikej hostine zlačnela a prosila si chleba. Kovovlad
         rozkázal a ľudíci zaraz jej doniesli tri chleby na výber: jeden medený, druhý strieborný a
         tretí zlatý. </p><p>Povedala Ľubka, že ona takô neužíva. </p><p>„Nuž, čože ti ja dám, žienka moja?“ bedoval Kovovlad, „veď my tuná iného nemáme.“ </p><p>Iba vtedy zbadala Ľubka, že sa súd boží nad ňou vykonáva — a pyšnú jej dušu napadol
         strach náramný. Preklínala svojich pytačov, aby sa prepadli i so svojím chlebom — prepadla
         sa sama ta, kde chlieb pre človeka nerastie. Žiadala byť veľkou paňou, stala sa; bažila za
         bohatstvom, mala ho. Ale teraz už vďačne by sa vrátila do počestnej chudoby svojej, ku
         svojej potupenej materi. Ale darmo! Mať už ležala v hrobe a cesta spiatočná mocne bola
         zatvorená. </p><p>Len raz do roka — vtedy, keď sa zem otvárala — bývalo jej dovolenô na tento svet
         vystúpiť. Ale ani vtedy neukázala sa ľuďom na oči. Iba vše v noci slýchavali ju, ako
         narieka na materinom hrobe a vykladá svoju biedu. </p><p>Tri dni smela sa na svete pobaviť; potom — voľme či nevoľme — navracovala sa zase ta do
         tej bohatej biedy svojej. A tam je tá až podnes, — ak Hospodin nezmiloval sa nad ňou. </p><p> </p></div><div class="chapter" lang="sk"><div class="titlepage"><div><div><h2 class="title"><a name="d56e8664"></a>O dvanástich mesiačkoch.</h2></div></div><div></div></div><p> </p><p>
         <span class="emphasis"><em>Podala Božena Němcová z Trenčianskej od slúžky Marky, čo slúžila u nej v Bal.
            Ďarmotách.</em></span>
      </p><p> </p><p>Bola jedna matka a mala dve dievky: jednu vlastnú a druhú pastorkyňu. Svoju veľmi rada
         mala, ale na pastorkyňu ani hľadieť nemohla, a to iba preto, že Maruška bola krajšia ako
         jej Holena. Maruška ale nevedela o svojej kráse; nuž nemohla si ani pomyslieť, prečo mater
         čelo zmraští, kedykoľvek pozrie na ňu. Myslela si, že je azda macoche v dačom nie po vôli.
         Nuž kým Holena iba fintila a strojila sa, po izbe si povoľkovala, alebo po dvore presúšala,
         alebo po ulici vytŕčala sa, dotiaľ ona v dome všetko riadila, upratúvala, varila, prala,
         šila, priadla, tkala, trávu nosila, kravy dojila, všetku robotu robila, a iba čo ju macocha
         za to každý deň kliala a hrešila. Nič neplatilo, že trpela ako tá trpielka; bolo s ňou zo
         dňa na deň horšie. A to hľaďteže, zase iba pre to jedno, že Maruška stávala sa zo dňa na
         deň krajšou a Holena škaredšou. Tu si mať myslela: </p><p>„Načože by mne to bolo, aby si ja nechávala peknú pastorkyňu v dome; keď prídu chlapci
         na ohľady, zaľúbia si Marušu a nebudú chcieť ľúbiť Holenu.“ </p><p>Poradila sa o tom aj s Holenou a vymysleli veci také, čo by to statočnému človeku ani na
         um neprišli. </p><p>Jedného dňa, a bolo to hneď po Novom roku, v treskúcej zime, zachcelo sa Holene fialky
         voňať. I rečie: </p><p>„Choď, Maruša, do hory, nazbieraj mi voňačku z fialiek; chcem ju mať za pásom, lebo
         zažiadalo sa mi veľmi fialôčky voňať.“ </p><p>„Jaj, Bože, sestro milená, čože ti to prišlo na um! Či to dakto slýchal, žeby rástli pod
         snehom fialky?“ vraví úbohá Maruška. </p><p>„Ty švandro, ty gryňo, ty, čože máš vravieť, keď ti ja rozkážem?“ obkríkla sa na ňu
         Holena. „Choď mi zo dverí, a ak nedonesieš z hory fialiek, zabijem ťa!“ hrozila ešte k
         tomu. Macocha ale vystrčila Marušku von, dvere za ňou zachlopila a zámyk zatisla. </p><p>Nariekajúci poberalo sa dievča už len do tej hory. Snehu tu celé múry a nikde ani
         stupaje ľudskej. Blúdila ona, blúdila dlho; hlad ju moril, zima ju triasla, nariekajúc ešte
         horšie, prosila Pána Boha, aby ju radšej z toho sveta vzal. Tu zazrie pozďaleč svetlo. Ide
         za žiarou a príde až na vrch hory. Tam horí veliká vatra, okolo vatry dvanásť kameňov a na
         tých kameňoch sedia dvanásti mužovia. Traja sú belofúzi, traja sú mladší od nich, traja
         ešte mladší a traja najmladší. Sedeli ticho, nemo, meravo zahladení do ohňa. Títo dvanásti
         mužovia, to sú dvanásti mesiačkovia. Veľký Sečeň sedel teraz hore na najvyššom kameni. Ten
         mal vlasy aj fúzy biele ako sneh a v ruke držal batyk.<sup>[<a name="d56e8693" href="#ftn.d56e8693" class="footnote">75</a>]</sup>
      </p><p>Uľakla sa Maruška a zostala aj ona ako zmeravená. No, osmelila sa, pristúpila bližšie a
         prosila sa: </p><p>„Dobrí ľudia boží, dajteže sa mi zohriať, zima ma trasie.“ </p><p>Veľký Sečeň pokýval hlavou a opýtal sa jej: </p><p>„Načože si prišla, dievka moja; čo tu hľadáš?“ </p><p>„Idem na fialky,“ odpovedala Maruška. </p><p>„Nie je čas chodiť na fialky, veď je sneh,“ riekol Veľký Sečeň. </p><p>„Ej, veď ja viem; ale mi sestra Holena a macocha prikázali doniesť fialiek z hory. Keď
         ich nedonesiem, zabijú ma. Pekne vás prosím, báčikovia moji, povedzteže mi, kde by som ich
         nazbierala?“ </p><p>Tu zdvihol sa Veľký Sečeň, popošiel k najmladšiemu mesiačku, dal mu batyk do ruky a
         povedal: </p><p>„Bratku Brezeň, zasadni si ty hore na moje miesto!“ </p><p>Mesiac Brezeň sadol hore na najvyšší kameň a zatočil batykom nad vatrou. Vatra
         rozplamenila sa do výšavy, sneh začal topiť sa, stromky začali pučiť, pod bučkami zelenala
         sa trávička, v trávičke zabrneli sa púčky kvietkov; bola jar. Medzi krovím uschované pod
         lístkami, rozkvitali fialky. A čím obadala sa Maruška, bolo, akoby belasou plachtou bola
         zastrela sa zem. </p><p>„Chytro zbieraj, Maruška, chytro!“ prikazoval mladý Brezeň. Uradovaná Maruška natrhala a
         uvila skoro velkú voňačku. Potom zaďakovala pekne mesiačkom a popospiechala si domov. </p><p>Divila sa Holena, divila sa macocha, keď videli, ako pospiecha si s fialkami domov.
         Otvorili jej dvere a vôňa fialiek zapáchla po celom dome. </p><p>„Kdeže si ich natrhala?“ opytuje sa Holena spurne. </p><p>„Nuž vysoko, tam na hore, rastú pod kríčkami; dosť ich tam veru,“ ticho odpovedala
         Maruška. Holena vytrhla jej voňačku z ruky, pripäla sebe za pás, voňala sama, dala privoňať
         i materi, ale sestre neriekla: „Privoňaj si!“ </p><p>Druhý deň sedela si Holena pod pecou a zachcelo sa jej jahôd. I zvolala: </p><p>„Choď, Maruša, a dones mne z hory jahôd.“ </p><p>„Jaj, Bože, sestro milená, čože ti to prišlo na um! Či to dakto slýchal, žeby pod snehom
         jahody rástli?“ </p><p>„Eh, ty švandro, ty gryňo, ty, čo máš vravieť, keď ti ja rozkážem? Chytro choď, a ak mi
         nedonesieš jahôd, zabijem ťa!“ hrozila Holena. </p><p>Macocha vystrčila Marušu von, dvere za ňou zachlopila a zámyk zatisla. </p><p>Nariekajúci poberala sa dievčina do hory. Snehu tu celé múry a nikde ani stupaje
         ľudskej. Blúdila ona, blúdila dlho; hlad ju moril, zima ju drobila; prosila Pána Boha, aby
         ju radšej z toho sveta vzal. Tu zazrie pozďaleč zase to svetlo, čo predo dňom. Za žiarou
         prišla zase až k vatre. Dvanásti mužovia — dvanásti mesiačkovia — sedeli i dnes kolo nej;
         Veľký Sečeň, biely a fúzatý, najvyššie s batykom v ruke. </p><p>„Dobrí ľudia boží, dajteže sa mi zohriať, dajte! Zima ma celky zdrobila,“ prosila sa im
         Maruša. </p><p>Veľký Sečeň pokýval hlavou a opýtal sa jej: </p><p>„A čože si zase prišla, dievka moja, a čo tu hľadáš?“ </p><p>„Idem na jahody,“ odpovedala dievčina. </p><p>„Eh, veď je zima a na snehu jahody nerastú,“ vraví Veľký Sečeň. </p><p>„Ej, veď ja viem,“ vraví smutne Maruška. „Ale sestra Holena a macocha prikázali mi
         nazbierať jahôd; ak im nenazbieram, zabijú ma. Pekne vás prosím, báčikovia moji, povedzteže
         mi, kde by som ich nazbierala?“ </p><p>Tu zdvihol sa Veľký Sečeň, šiel k mesiačkovi, ktorý mu sedel naproti, dal mu batyk a
         povedal: </p><p>„Bratku Lipeň, zasadniže si teraz na moje miesto!“ </p><p>Mesiac Lipeň sadol hore na najvyšší kameň a zatočil batykom nad vatrou. Vatra zbĺkla tri
         razy vyššie, snehy stopili sa podchvíľkou, stromy rozvili sa do listov, vtáčkovia štebotali
         a vyspevúvali do kola, kvieťa všade plno — bolo leto. Pod kríčkami vyzeralo to, akoby bol
         bielych hviezdičiek nasial, a navidomočú menili sa biele hviezdičky na jahody a zreli,
         dozrievali. Čím obadala sa Maruška, bolo ich, akoby bol polial zem krvou. </p><p>„Chytro zbieraj, Maruška, chytro!“ prikazoval milý Lipeň. </p><p>Uradovaná Maruška nazbierala skoro plnú zásteru jahôd. Pekne poďakovala sa mesiačkom a
         pospiechala si domov. </p><p>Divila sa Holena, divila sa macocha, keď videli, ako pospiecha si s plnou zásterou.
         Otvorili jej — a vôňa jahôd zapáchala po celom dome. </p><p>„Kdeže si ich nabrala?“ opytuje sa Holena spurne. </p><p>A Maruška len ticho: </p><p>„Nuž vysoko, tam na hore rastú; dosť ich tam veru!“ </p><p>Holena vzala jahody, najedia sa dosýta; najedia sa i macocha; ale Maruške neriekli:
         „Vezmi si jednu.“ </p><p>Napačmala sa Holena a na tretí deň zažiadalo sa jej už jablká si uhrýzať. </p><p>„Choď, Maruša, choď do hory, dones mi červených jabĺk,“ rozkázala si. </p><p>„Jaj, Bože, sestro milená, čože ti to prišlo na um! Či to dakto slýchal, žeby v zime
         jablká zreli?“ </p><p>„Eh, ty švandro, ty gryňo, ty, čo máš vravieť, keď ti ja rozkážem! Chytro idi do hory, a
         ak mi nedonesieš červených jabĺk, veruže ťa zabijem!“ hrozila Holena. Macocha vystrčila
         Marušu von, dvere za ňou zachlopila a zámyk zatisla. </p><p>Nariekajúci poberala sa dievčina do hory. Snehu tu celé múry a nikde ani stupaje.
         Blúdila ona, blúdila dlho; hlad ju moril, zima ju drobila; prosila Pána Boha, aby ju radšej
         z toho sveta vzal. Tu zazrie pozďaleč zase to svetlo a za žiarou príde až k vatre. </p><p>Dvanásti mužovia — dvanásti mesiačkovia — sedeli kolo nej, sedeli akoby ich bol
         prikoval; a Veľký Sečeň, biely a fúzatý, sedel najvyššie s batykom v ruke. </p><p>„Dobrí ľudia boží, dajteže sa mi zohriať, dajte! Zima ma celky zdrobila,“ prosila sa im
         Maruša. </p><p>Veľký Sečeň pokýval hlavou a pýtal sa: </p><p>„A čože si zase prišla, dievka moja?“ </p><p>„Prišla som po červené jablká,“ odpovedala dievčina. </p><p>„Zima je, nezrejú v zime červené jablká,“ vraví Veľký Sečeň. </p><p>„Veď ja viem,“ vraví smutne Maruška. „Ale Holena a macocha prihrozili mi, že ak
         nedonesiem červené jablká z hory, zabijú ma. Pekne vás prosím, báčikovia moji, pomôžteže mi
         ešte len raz.“ </p><p>Tu zdvihol sa Veľký Sečeň, šiel k jednému zo starších mesiačkov, dal mu batyk do ruky a
         povedal: </p><p>„Bratku Rujeň, zasadni ty moje miesto!“ </p><p>Mesiac Rujeň sadol hore na najvyšší kameň a zatočil batykom nad vatrou. Vatra vyšľahla
         dohora, sneh stratil sa; ale na stromoch nerozvíjalo sa lísťa, ožltnuté tratilo sa už z
         nich pomaly — bola jeseň. Nevidela už Maruška jarých kvetov, ani nebola by ozerala sa po
         nich. Ozrela sa už len po stromoch. A naozaj tam jabloň a na nej vysoko na konci konárov
         červené jablká. </p><p>„Ráňaj, Maruška, ráňaj chytro!“ prikazoval Rujeň. </p><p>Maruška potriasla jabloň, odpadlo jej jedno jablko; potriasla druhý raz, odpadlo jej
         druhé. </p><p>„Chytaj, Maruška, chytaj chytro a bež domov!“ volal Rujeň. </p><p>Uchytila tie dve jablká, mesiačkom poďakovala sa pekne a ozaj popospiechala si domov. </p><p>Divila sa Holena, divila sa macocha, keď prichodila Maruška domov. Otvorili jej a ona
         podala im dve jablká. </p><p>„A kdeže si ich natrhala?“ opytuje sa Holena. </p><p>„Vysoko na hore rastú a veru ich tam ešte dosť,“ povedala Maruška. </p><p>No, nebolo tej treba viac povedať, len to, že ich tam ešte dosť. </p><p>„A ty švandro, ty gryňo, ty, prečo si ich viac nedoniesla? A či si ich vari po ceste
         pojedla?“ osopila sa na ňu Holena. </p><p>„Jaj, sestro milená, nezjedia som ja ani kúštek. Keď som najprv stromom zatriasla,
         spadlo jedno; keď som po druhý raz zatriasla, spadlo druhé, a viac mi triasť nedali. Volali
         na mňa, aby išla domov,“ hovorila Maruška. </p><p>„Bodaj ťa parom ubil!“ hrešila Holena a chcela Marušku biť. A macocha nelenivá, vzala na
         ňu papek. Maruška nechcela dať ubiť sa, utiekla do kuchyne a skryla sa tam dakde pod pec. </p><p>Paškrtná Holena prestala hrešiť a oddala sa do jablka, podala aj materi. Tak sladké
         jablká jakživ nejedli. Napačmali sa ešte len teraz. </p><p>„Daj mi, mamo, kožušok, idem sama do hory! Tá švandra by nám ich zase pojedla po ceste.
         Veď ja nájdem to miesto, hoc by v pekle bolo, a zráňam ich všetky, keď ich tam toľko, hoc
         by priam sám čert volal na mňa!“ </p><p>Tak Holena kričala a mať ju darmo odvrávala. Vzala kožuštek na driek, plachtu na hlavu,
         zababušila sa a pustila sa do hory. Matka imä zalamovala rukami na prahu, pozerajúc za ňou,
         že čo si to dievča zamyslelo. </p><p>Šla Holena do hory. Snehu tam celé múry a nikde ani stupaje. Blúdila, blúdila, a chuť na
         jablká poháňala ju vždy ďalej akoby ju bol honil. Tu zazrela pozdaleč svetlo. Pustí sa k
         nemu. Príde k vatre kde kolom dokola sedia dvanásti mužovia — dvanásti mesiačkovia —. Ale
         nepokloní sa im, neprosí sa im, len vystrie dlane proti ohňu a zahrieva sa, akoby to len
         pre ňu bolo. </p><p>„Načože si prišla, čože tu hľadáš?“ rozmrzel sa na ňu Veľký Sečeň. </p><p>„Načo sa ma to spytuješ, ty starý blázon, ty? Netreba tebe vedieť, čo ja chodím, kadiaľ
         ja chodím!“ odsekla mu Holena a pobrala sa do hory, akoby ju už tam hotové jablká čakali. </p><p>Veľký Sečeň zmraštil čelo a zatočil batykom ponad hlavu. V tom okamžení zachmúrilo sa
         nebo, vatra uhasínala, sneh sypal sa hustý, vietor podúval studený. Holena nevidela ani na
         krok pred sebou; čo ďalej, to do väčších závejov zabrodila. Hrešila Marušu aj Pána Boha.
         Údy jej krehli, kolená podlamovali sa, sklesla tam. </p><p>Čaká matka Holenu, hľadí von oblôčkom, vychodí ju vyzerať aj predo dvere; čas za časom
         míňa sa, ale Holena len neprichodí a neprichodí. </p><p>„Či sa jej od tých jabĺk nechce, či čo je to? Musím ju opáčiť sama!“ hovorí matka sama
         sebe, berie kožúšok, okrúca sa do obrúska a poď za dievkou. </p><p>Sneh sype sa vždy hustejší, vietor podúva vždy studenší, záveje ako múry. Brodí sa cez
         ne a vyvoláva dievku, ale neozýva sa jej ani duša. Zablúdi, sama nevie kde, a hreší Holenu
         aj Boha. Údy jej krehnú, kolená podlamujú sa, sklesne tam aj ona. </p><p>Doma Maruška navarila obed, opatrila aj podojila kravičku; ale ani Holena ani macocha
         neprichádzajú. </p><p>„Kdeže bavia sa tie tak dlho?“ trápi sa Maruška, sadajúc večer pod praslicu. Sedí pri
         nej do noci, vretienko jej dávno plné; ale o tých tam ani chýru, ani slychu. </p><p>„Jaj, Bože, čože prihodilo sa tým!“ trápi sa dobré dievča a úzkostlivo pozerá von
         okienkom. Nevídať tamvon ani duše, len po prestálom víchre ligocú sa hviezdy, svieti sa zem
         od snehu a dachy práskajú od zimy. Smutná zatvára okienko a modlí sa za sestru i za matku.
         Ráno čaká s raňajkami i s obedom, ale nedočká sa ani Holeny, ani macochy viacej. Obe
         zamrzli v hore. </p><p>Maruške zostala po nich i chyžka i kravička i záhradka i pole a lúčky kolo domu. Kým
         otvorila sa jar, našiel sa k tomu i hospodár, šuhaj driečny, ktorý priženil sa k dobrej
         Maruške — a dobre im bolo obom pri pokoji. </p><p>Svätý pokoj a láska je nado všetko! </p><p> </p><div class="footnotes"><br><hr align="left"><div class="footnote"><p><sup>[<a name="ftn.d56e8693" href="#d56e8693" class="para">75</a>] </sup>kyjak</p></div></div></div><div class="chapter" lang="sk"><div class="titlepage"><div><div><h2 class="title"><a name="d56e8861"></a>Plavčík a Vratko čo osúšajú slzy sveta</h2></div></div><div></div></div><p> </p><p>
         <span class="emphasis"><em>V Liptove v Železnom počul od valachov na salaši Andrej Krno.</em></span>
      </p><p> </p><p>Raz jeden kráľ potajomky, nenazdajky pustil sa po svete vidieť a skusovať, ako majú sa
         ľudia. Noc zastihla ho v pustých horách, kde len jedna rubárska chalupa stála. Ale čože? V
         chalupe stenala rubárova žena k pôrodu; ani mu tam miesta nebolo. Rubár vyviedol ho na
         poval, aby si tam odpočinul, ako bude môcť a sám pobral sa k stenajúcej žene. </p><p>Unavený kráľ usnul sladko, a keď prebudil sa z prvého sna, bolo už v dome všetko ticho;
         iba ako čo by boli dovrávali sa voľač tam-dnu v izbe. Nadložil ucho a cez tenkú poval dobre
         počul, ako baba vraví: </p><p>„Tento chlapec bude velmi šťastný; dostane susedného kráľovu dievku za ženu, ktorá tiež
         tej noci narodila sa.“ </p><p>Kráľovi iba teraz svitlo v hlave, že veru aj on nechal doma ženu samodruhú, a bol by
         nočnou hodinou letel domov; ale mu zas aj to nedalo len tak nič po nič odísť, že by tu
         narodený rubárik mal byť dakedy jeho zaťom. Rozhútal si to. </p><p>Dočkal rána, a keď všetci povstávali, začal jednať sa s rubárom, zač by mu toho chlapca
         do opatrovania dali, že takto a takto, dieťa je utešené, zaslúžilo by trocha lepšej
         opatery, ako v rubárskom dome mať bude; on že aj rodičom pošle, čo len žiadať budú, aj syna
         im na pána vychová. Títo rodičia tiež už dávno túžili za týmto dieťaťom a nechceli mu ho
         prepustiť; ale keď im čo ďalej to viac nasľuboval a povedal, že je on kráľ, konečne mu ho
         sľúbili. Kráľ pobral sa preč a povedal, že si pošle sluhu pre toho krásneho chlapca. </p><p>Nezadlho potom dostavil sa v rubárskej chalupe kráľov sluha na peknom malom kočíku.
         Doniesol rodičom pekný dar a plačúcich tešil tým, že veď si môžu prísť synáčika zapáčiť,
         kedykoľvek bude ľúbiť sa im, keď už nebudú núdzu trieť a budú mať aj spôsobu aj peňazí na
         cestu. S tým dieťa vzal aj s kolískou na koč a odišiel. Ale ako bol za vŕškom, zabočil inou
         cestou, pravo k jednej velikej rieke, do ktorej hodil dieťa so všetkým, tak ako bolo, a
         vrátil sa domov ku kráľovi, že kráľovské rozkazy navlas vyplnil. </p><p>Chúďa dieťa plávalo v kočíku širokou, hlbokou riekou; ale nepotopilo sa. Dostalo sa až k
         jednému mlynu, kde ho mlynár so všetkým chytil a zaradoval sa mu veľmi; lebo sám žiadnych
         dietok nemal. Mlynárova žena ešte väčšmi zaradovala sa dieťaťu; nachovala si ho hneď
         mliečičkom a opatrovala verne, ako vo dne, tak i v noci. Chlapčeka nazvali Plavčíkom,
         pretože im takto pekne po vode priplával. Z malého Plavčíka vyrástol skoro poriadny
         čeľadník, ktorý svojim novým rodičom dobre odsluhoval sa. </p><p> </p><p>* </p><p> </p><p>Po rokoch stalo sa, že kráľ poľujúci zastavil sa pri tom mlyne a pýtal si vody. Mlynár
         hneď zavolal: </p><p>„Plavčík, ty si najrezkejší, dones pohár vody pre jeho milosť pána kráľa.“ </p><p>Plavčík postavil sa pred kráľom a ponúkal ho vodou. Milý kráľ ak hľadí, tak hľadí na
         poriadneho čeľadníka a všetko zdá sa mu, že do tej tvári už dakde dakedy hľadel. </p><p>„Ty mlynár, veď si ty žiadnych detí nemal, kde si vzal tohto čeľadníka?“ opytuje sa
         kráľ. </p><p>Mlynár rozpovedal verne, ako chytil chlapca na vode a nazval ho Plavčíkom. </p><p>Kráľ trocha zamyslel sa. Zvrelo to v ňom, že rubárske dieťa nezhynulo. Lež akoby nič
         nebolo, obrátil sa k mlynárovi a prosil ho, aby mu na chvíľku prepustil Plavčíka, že ho
         pošle do zámku s listom ku kráľovnej; bo že zabudol voľač jej naručiť,<sup>[<a name="d56e8906" href="#ftn.d56e8906" class="footnote">76</a>]</sup> keď na poľovačku odchodil. Mlynár vďačne privolil a Plavčík podskočil od
         radosti, že má kráľovské posolstvo vykonať. Hodil sa do svojich sviatočných šiat a o
         chvíľku bežal už s listom v ruke ku kráľovskému zámku. </p><p>Ako beží, tu ak volá, tak volá za ním jedna žena: </p><p>„Plavčík, postoj, krstná matka ťa volá!“ </p><p>„I, či ja viem, kto mi krstná mať! Ja len to viem, že nemám kedy zabávať sa,“ zvolal
         Plavčík a preskakoval búčky, pníčky i klady. </p><p>Keď to krstná mať videla, pustila za ním tmu velikú a sen tak prudký, že hneď tam usnul,
         iba čo oprel sa o jedného pniaka pri ceste. Krstná pristúpila, vyňala list z kapsy a
         prečítala toto: </p><p>„Moja milá kráľovná! Ak ma rada máš, tohto posla daj naskutku zabiť.“ </p><p>Krstná iba raz otočila list okolo pása, podajúc si ho z ľavej ruky poza chrbát do
         pravej, už stálo v ňom toto: </p><p>„Moja milá kráľovná! Ak ma rada máš, tohto posla daj naskutku zosobášiť s našou dcérou.“ </p><p>Tento druhý list vstrčila mu do kapsy, vzdialila tmu i sen a Plavčík bežal ďalej, akoby
         nič nebolo stalo sa; bo jednak vždy bol na nohách, ani o ničom nevedel. </p><p>V kráľovskom zámku poriadneho čeľadníka vďačne prijali a kráľova dcéra neodporovala ani
         mak, keď ju šli s ním zosobášiť. On iba ako vo sne díval sa, čo to robí sa s ním. </p><p>Tu ale prišiel kráľ z poľovačky a rozhnevaný nad tým, že Plavčík ešte žije a s jeho
         dievkou objíma sa, chcel dať všetkých katovi pod meč, keby kráľovná nebola ukázala list, ku
         ktorému kráľ ako ku svojmu priznal sa. Lenže vlastným očiam neveril, že by to sám bol
         prikázal, aby jeho jedinú s takým chudobným čeľadníkom zosobášili. Hneď vzal Plavčíka
         naprísno, čo a jak vodilo sa mu po ceste; a keď vyrozumel, ako tohto krstná volala, zaraz
         stíchol a slzy ho zaliali. </p><p>„Vidím,“ rečie, „že už nenaprotivím sa. Ale vedz aj to, že moje slzy neuschnú a moju
         dievku nebudeš volať svojou, kým mi nedonesieš od Vratka<sup>[<a name="d56e8933" href="#ftn.d56e8933" class="footnote">77</a>]</sup> tri zlaté vlasy.“ </p><p>Keď to kráľovná i jej dcéra počuli, ronili tiež veliké slzy, tak veliké, že keby tie
         slzy boli spojili sa v jedno, nuž by boli zatopili celé polia. Aj povedali, že ich oči
         nikdy neobschnú, ak Plavčík pri Vratkovi zahynie. Plavčík ale tešil ich, že on to všetko
         vykoná, a ak Boh dá, slzy im osuší. </p><p> </p><p>* </p><p> </p><p>Kráľovská rodina aj všetci dvorani slzili a Plavčík šiel, kam ho oči niesli, pre tri
         zlaté vlasy ku Vratkovi, čo slzy osúša. </p><p>Po ceste prišlo mu ísť cez jedno mesto. Tu, koho na ulici stretol, každému slzy v
         očiach. </p><p>„Čože je toto, dobrí ľudkovia, že vy plačete?“ opytuje sa Plavčík. </p><p>A tu ešte len pustili sa ľudia do náreku a vykladali mu, ako oni mali jedinú studňu, čo
         ich všetkých napájala a zrazu im vyschla, takže mrú za kvapkou vody. </p><p>„Ale,“ rečú mu, „kdeže ideš ty, človeče z ďalekých krajín?“ </p><p>„Ja,“ rečie Plavčík, „idem ku Vratkovi, čo slzy osúša.“ </p><p>„Nuž, človeče,“ vetia mu zarmútení ľudkovia, „spýtajže sa ho aj to, prečo tá naša studňa
         vyschla; aby studňa bola plná a radšej naše slzy obschli.“ — To im on vďačne prisľúbil a
         šiel. </p><p>Keď zase hodne naputoval sa, prišiel k druhému mestu, kde tiež ľuďom slzy neusychali. </p><p>„Čože je vám, dobrí ľudkovia, že vy tak plačete?“ opytuje sa i týchto. </p><p>A títo žalujú sa mu, ako im vyschol strom, čo rodil veľmi pekné a zdravé ovocie, od
         ktorého každý nemocný ozdravel. Teraz že už nevídať len samých nemocných a plačúcich v
         celej krajine. </p><p>I týmto sľúbil, že im vykoná, čo treba, u Vratka. </p><p>Šiel zase a šiel, až prišiel k jednej velikej vode, cez ktorú priechodu nebolo. Tu zočil
         jedného starého prievozčíka, tomu prosil sa, aby ho previezol. </p><p>„Preveziem,“ vraví tento, „ak mi tam za vodou vyhľadáš Vratka a opýtaš sa ho, ako
         sprostím sa tohto prevážania; bo vidíš, tu ostarel som sa a na starosť už len sužujem sa;
         ani mi slzy neosychajú od trápenia, keď už nevládzem kermenovať.“ </p><p>„Ej, vyhľadám, vyhľadám,“ rečie Plavčík; „veď hádam k nemu idem.“ </p><p>Sadli si ako dobrí kamaráti na plť; prievozčík ho previezol a sľúbil čakať naňho tam na
         tom druhom brehu. </p><p> </p><p>* </p><p> </p><p>Chodil Plavčík tam po pustých brehoch, chodil zadlho. Až raz prišiel k jednej ozrutnej
         skale; v ktorej Vratko býval. Na šťastie nebolo tohto doma; iba jeho mater sedela
         rozkuštraná v bráne. </p><p>„Pánboh daj šťastia, pani matka!“ sloví Plavčík. </p><p>„Pánboh daj aj tebe, syn môj!“ zaďakovala mu stará. „Ale kde berieš sa tu, človiečku? Či
         ty nevieš, že kto sem príde, zhynúť musí?!“ </p><p>„Ach, matka dobrá, zľutujteže sa, zľutujte nado mnou a nad tými, čo plačú vo svete. Veď
         som ja prišiel o vývod pre všetkých.“ </p><p>A potom jej aj rozpovedal všetko, ako a po čo on chodí. Samej starkej vypadla slza z oka
         nad toľkou ľudskou biedou a sľúbila mu, že pri synovi sama všetko vykoná. Plavčíka ukryla v
         kúte pod jeden ordov<sup>[<a name="d56e9000" href="#ftn.d56e9000" class="footnote">78</a>]</sup> a prihrozila mu, aby tam čušal a len počúval, čo by priam čo robilo sa okolo
         neho. </p><p>Sotvaže pár okamžení ležal tam učupený, už doletel Vratko s hrozným revom: </p><p>„Mama, tu človečina smrdí. Huj, dajte mi ho sem, nech ho skántrim!“ </p><p>„Nieže tak, syn môj, nie,“ krotila ho mati. „Poľutuj sa už raz aj ty nad plačlivým
         svetom a osuš mu slzy; veď je tu len ten, čo svetu pomáhať chce. Daj mu pokoj!“ </p><p>Na takú reč Vratko pomaly tíchol a pýtal si jesť. Mati ho dobre nachovala a on si
         položil hlavu na jej lono, aby mu v hlave poískala. Íska mu, íska a vytrhne mu zlatý vlas. </p><p>„Ej, mama, veď že ma nešklbte!“ povie Vratko. </p><p>„Ach, veď som to len zdriemla, nuž som ťa potrhla,“ povie mati. „Voľač marilo sa mi.“ </p><p>„A čo takého?“ opýtal sa Vratko. </p><p>„Nuž pletky. Že tam a tam, v tom a v tom meste, studňa vyschla a teraz ľuďom ani oči
         neobschýnajú od slz, čo ich smäd morí,“ vravela matka. </p><p>„No veru, je to naozajstná pletka; majú tam naspodku v studni žabu, nech tú vyhodia,“
         vravel Vratko a zase usnul. </p><p>O chvíľku vyšklbla mu mati druhý vlas. Vratko nahneval sa a zavolal: </p><p>„Ej, mama, nekváčte ma!“ </p><p>„No, lenže len nehnevaj sa,“ vravela mati. „Veď to snilo sa mi, že tam a tam plačú ľudia
         za stromom, čo im prestal pekné, zdravé hrušky rodiť.“ </p><p>„Nuž a či tí ľudia nevedia, že musia mať pod tým stromom hada, ktorého načim vykopať a
         vyhodiť?“ divil sa Vratko a hneď zase usnul. </p><p>O chvíľku vyšklbla mu mati aj tretí vlas. Vratko nahneval sa: </p><p>„Ej, mati, to je už priveľa! Máte ma tak trhať, radšej si nedám ani ískať.“ </p><p>„No veď ti už pokoj dám,“ rečie mati. „Len mi tak pri driemaní prišlo na um, ako by ten
         náš starý prievozčík mohol sprostiť sa už dakedy toho prevážania; veď ten usúži a uplače sa
         pri tom.“ </p><p>„Keď nevie prvému, čo nadhodí sa mu, veslo do ruky hodiť,“ zašomral Vratko. </p><p>Usnul už potom ticho a chrápal až do rána. Ráno šiel do sveta po svojej robote. </p><p>Plavčík vypočúval všetko v tom ordove. Stačil ešte i sám vyspať sa. A keď ráno staručká
         oddala mu tri zlaté vlasy, poďakoval sa pekne a šiel aj on svojou cestou. </p><p>Keď prichodil k prievozu, tam starý prievozčík vopred volal naňho: </p><p>„No, akúže mi radu nesieš?!“ </p><p>„Veď ti poviem, keď ma prevezieš,“ rečie Plavčík. </p><p>Ale starý mu na to nepristal, chcel hneď počuť, čo mu Vratko odkázal; a že veru ani dušu
         neprevezie, kým Plavčík nepovie pravdu. </p><p>„Ej, nieže tak, staručký, nie,“ prehováral ho Plavčík. „Ale najprv si zarobte a potom
         plácu pýtajte! Mňa to bezmála život stálo, kým dozvedel som sa o všetkom. Lenže ma len
         najprv prevezte!“ </p><p>Tak aj inak dal staručký uchlácholiť sa a vzal ho na plť. Lež keď boli naprostred vody,
         chcel Plavčíka hodiť do hlbočiny, ak mu hneď a zaraz nepovie. Plavčík vysmial sa mu, že veď
         ak ho do vody hodí, nikdy nedozvie sa nič; bo že to už sotva bude, žeby dakto dakedy
         odvážil sa ku Vratkovi. Tak ho starý len previezol. Keď Plavčík na breh vyskočil a dosť
         ďaleko odbehol, vtedy mu zavolal naspäť: </p><p>„To ti Vratko povedá, že vtedy zbavíš sa tejto služby, keď prvému, koho prevezieš, veslo
         do ruky hodíš. Ten musí potom miesto teba prevážať!“ </p><p>Nahnevaný prievozčík hodil veslom po Plavčíkovi tak prudko, že by ho bol zabil, keby
         nebol za jednu svrčinu uskočil. </p><p>Potom ale šiel si Plavčík svojou cestou pokojne ďalej. </p><p>Keď prišiel do tej krajiny, kde bol ten uschnutý strom, dal ho pekne obkopať a hada spod
         neho vyňať a zabiť. Strom začal navidomočú zelenať sa, kvitnúť a rodiť. Hneď slzy všetkých
         obschli a ľudia veselej tvári naznášali Plavčíkovi darov a bohatstva koľko len vládal sebou
         zabrať. </p><p>Keď ďalej došiel do tej krajiny, kde studňa vyschnutá bola, dal im ju vyčistiť, zospod
         žabu vyňať a zabiť. Priam studňa naplnila sa čistou ako zlato vodou až dovrchu, — a slzy
         všetkých oschli. Kráľ toho mesta dal štyri paripy zapriahnuť do koča a prepustil Plavčíka s
         veľkou radosťou a velikými darmi domov. </p><p>Chýry ale o ňom šli napred až k samému kráľovi, ktorý i s kráľovnou i s dcérou vyšiel mu
         v ústrety. A keď Plavčík oddal mu tri zlaté vlasy, vďačne objal si ho tento ako zaťa a
         dcéru mu oddal. </p><p>Hneď slzy všetkých oschli. Plavčík pamätal ešte potom aj na mlynára; aj svojho otca
         rubára vyhľadal. A bolo všetkým dobre! </p><p> </p><div class="footnotes"><br><hr align="left"><div class="footnote"><p><sup>[<a name="ftn.d56e8906" href="#d56e8906" class="para">76</a>] </sup>poručiť, rozkázať</p></div><div class="footnote"><p><sup>[<a name="ftn.d56e8933" href="#d56e8933" class="para">77</a>] </sup>Meno Vratko prijali sme ako slovenskejšie. Valach menuje ho
                  <span class="emphasis"><em>Vracel</em></span> i <span class="emphasis"><em>Vraceli</em></span>. P. Dobšinský.</p></div><div class="footnote"><p><sup>[<a name="ftn.d56e9000" href="#d56e9000" class="para">78</a>] </sup>sud</p></div></div></div><div class="chapter" lang="sk"><div class="titlepage"><div><div><h2 class="title"><a name="d56e9073"></a>O hlúpej žene</h2></div></div><div></div></div><p> </p><p>
         <span class="emphasis"><em>Počula Božena Němcová od slúžky Marky z Trenčianskej v Bal. Ďarmotách.</em></span>
      </p><p> </p><p>Jeden muž mal hlúpu ženu. Opýtala sa ho raz: </p><p>„Mužíček môj, len načo je tebe tá múka tam hore na padláši a toľko bravčoviny a slaniny
         v kochu?“ </p><p>„Či vieš, ženička moja,“ odpovedal muž, „tú múku, až bude treba, zamiesiš a tá
         bravčovina a slanina bude do kapusty.“ </p><p>„A čože to máš v tom starom hrnčeku pod posteľou?“ </p><p>„Ej, to sú tekvicové jadrá; až pôjde tadiaľto hrnčiar, začarujeme ich za nový hrniec.“ </p><p>Boli to ale peniaze. Muž ale znajúc, že jeho žena nemáva všetkých doma, nechcel jej nič
         zjaviť o peniazoch. </p><p>Druhý deň ráno odchádzal muž do roboty a prikázal žene, aby mu vyčistila a popresúšala
         háby a všetko do poriadku uviedla, večer že vráti sa. </p><p>„Vyčistím, mužíčku, všetko, nestaraj sa,“ vyprevádzala ho žena. </p><p>Ledva bol muž preč, šiel okolo chalupy hrnčiar s plným vozom hrncov. Len čo ho milá žena
         zazrela, uchytila spod postele starý hrniec, ako s tými tekvicovými jadry, vybehla pred
         dvere a volala za hrnčiarom: </p><p>„Hej, človiečku, človiečku, čakajte, idem s vami na čary!“ </p><p>„A na čože by ste chceli čaru spraviť?“ spytuje sa hrnčiar. </p><p>„Tuto na tekvicové jadrá; dávno ich už môj muž pre vás nechával, aby ste nám dali za ne
         nový hrnček.“ </p><p>Hrnčiar, vidiac miesto jadier peniaze, vedel hneď, čo to má za kupeckyňu pred sebou.
         Chválil jadrá, že sú pekné, že bude z nich veľa hodných tekvíc, zložil žene z pol voza
         hrncov na zem. A tá od radosti dobre z kože nevyskočila. Hrnčiar odišiel s peniazmi a žena
         hrnce nastokla na koly v plote popri jednodruhom. Jeden maličký nespratal sa jej už na
         plot. I začala volať na hrnky: </p><p>„Pomknite sa, pomknite! Či nevidíte, že tento maličký nemá miesta?“ </p><p>Hrnce ale nechceli sa pomyknúť. Vzala palicu, a ak mlátila, tak mlátila do nich, až
         črepy ďaleko lietali. Keď ich všetky roztrepala, nastrčila ten maličký na kôl a veľmi
         uprizerala sa, ako tomu tam pekne, ako ona to šumne vykonala. </p><p>Potom šla do kuchyne, zobrala mäso z komína, vzala i slaninu, všetko zaniesla do záhrady
         a poprikrývala tým hlavy kapusty. Netrvalo to dlho, prišli psi a požrali mäso i slaninu.
         Rozhnevala sa na nich hlúpa žena, vzala kyj a vyhnala čertov zo záhrady. Vlastného psa ale
         chytila za uši, zavliekla do pivnice a priviazala k čapu na sude. </p><p>„Tu mi ho budeš, na reťazi v chládku za pokutu. Či vieš?“ hovorila. </p><p>Ale ani to dobre nedopovedala, už milý pes vytrhol čap — a bol ten už z chládku. Víno
         ale? To valilo sa zo suda potokom! Milá žena vybehla na padláš pre múku, poznášala ju dolu
         a všetku do toho zamiesila. </p><p>Keď to všetko tak dobre vykonala, pripomenula si ešte, že má mužove šaty vyčistiť. Šla
         teda do komory, povynášala všetky kabáty, nohavice, kamizoly, čiapky, širice, kabanice,
         bundy; namočila, namydlila to a poskladala do zvárky. Navrch dala popola, zvarila v kotle
         vodu a ozvárala. Potom pekne všetko vyplákala, piestom statočne vyprala, vyžmýkala a
         povešala na plot. </p><p>Po nečase ide ti milý mužík už domov. Vybehla mu v ústrety a chválila sa mu, čo všetko
         celý deň porobila a ako všetko do poriadku uviedla. Mužovi iste vlasy dubkom vstávali, keď
         to všetko počul a videl. Ale čo jej urobiť? Či ju zabiť, či vyhnať do sveta, či čo s ňou? </p><p>„Ej, žena, Parom ti do duše, veď si ty sprostá ako baraní roh!“ zvolal mrzute, a ako
         mohol, tak jej na päť prstoch vyložil, čo to narobila. „Ale je už darmo,“ doložil, keď
         trocha opamätal sa, „teraz len chytro, či by sme nemohli dohoniť toho hrnčiara, to by nám
         vyplatilo všetku škodu. Ty idi na ľavý bok, ja idem na pravý bok; ak ho ty skôr zazrieš,
         zavolaj na mňa, a ak ho ja skôr uvidím, zavolám na teba.“ </p><p>Rozbehli sa. O chvíľku začala žena kričať: </p><p>„Hoj, hoj, mužu, chytro pobehni, už ho mám, toho pľuhavca!“ </p><p>Muž bežal na výlomkrky, a keď pribehol k žene, videl, že drží objaté strašidlo v maku. </p><p>„Jaj, Bože, už je to do porazenia s touto hlúpou ženou! Čože ja už, hriešny človek, mám
         s ňou urobiť?“ </p><p>Ako tak stene nad ňou, príde mu voľač na um. </p><p>„Ženička moja,“ začal okolo nej starostlivým hlasom, ako by inšie na hlave nemal, kremä
         jej šťastie, „ženička moja, či si nepočula, že bude vojna s Turkom a že musia aj ženy do
         ohňa?“ </p><p>„Jaj, beda, mužíček môj zlaturenký! A či to naozaj?“ zvolala žena a už triasla sa ako
         osika. </p><p>„Nuž veru naozaj. A bála by si sa ísť na Turka?“ </p><p>„Bodaj skapal pohan, — veru bála!“ </p><p>„No, neboj sa, veď ťa ja skryjem, že ťa nenájdu.“ </p><p>„Ach, skryže ma, skry, môjže ty premilý, zlaturenký mužíčku!“ prosila sa mu a spínala
         ruky. </p><p>Tu vzal ju muž pod pazuchu a šiel s ňou do hory. V hore vykopal jamu, ženu zahrabal do
         nej až po krk, takže jej len hlava von trčala. Ešte na to natrhal machu, nazbieral lísťa a
         pekne jej hlavu obložil a zasypal. Potom jej prikázal, aby ani necekla, ani nehla sa, a
         odišiel domov. </p><p>Žena, neborká, trčala tam naozaj ako peň v hore, ani necekla. Prišla aj noc, a ona
         tichá, nemá, myslela si, že to ináč ani byť nemôže. Tu naraz slyší hlasy, vidí svetlo mihať
         sa a prichodí to vždy bližšie a bližšie. Boli to zbojníci, vracali sa práve zo zboja. Keď
         prišli až k nej, zastavili sa a vodca hovoril: </p><p>„Tuná sme istí, a tu si môžeme aj peniaze rátať a deliť. Dajteže to svetlo tamto na ten
         peň!“ </p><p>Ten peň ale, na ktorý zbojníci svetlo dali, bola ženina hlava. </p><p>Zbojníci vysypali na pažiť hromadu peňazí a čítali, po koľko z nich má dôjsť sa každému.
         Ako najlepšie čítajú, začne tu neďaleko nich ozývať sa bolestne: </p><p>„Jaj, jaj, jaj!“ </p><p>Prišiel na nich strach; svetlo vyhasili, všetko tam nechali a každý kadiaľ kratšie do
         húšťavy; rozutekali sa na všetky strany. To jajkanie ale pochádzalo od zakopanej ženy.
         Svetlo na jej hlave dohorievalo a začalo ju páliť; jajkala od bolesti. Zbojníci ale
         nazdávali sa, že to tam spod zeme bohvie čo za mátoha vyskočí na nich, alebo že už zo
         všetkých strán obkolesení sú. Dali vystrašiť sa, ako kto má plané svedomie. Ani tí nikdy
         viac nevrátili sa na to miesto. </p><p>Mužovi ale nedalo doma to pokoja. Ani usnúť nemohol, že čo predsa tá jeho žena v tej
         hore robí. Bolo mu jej akosi ľúto. Schytil sa ako podstrelený z postele a na svitaní už bol
         tam v hore. Keď ho videla žena prichodiť, volala naňho radostne: </p><p>„Hľa, mužíček môj, či som ti nevyrobila viac peňazí, ako som dala za hrnčeky?!“ </p><p>Keď muž videl tam tie hromady zlatých peňazí, zabudol na všetko, čo medzi nimi stalo sa.
         Vyhrabal ženu zo zeme a odviedol si ju domov. </p><p>Nakúpili si zase múky, vína, bravčoviny a slaniny; kúpili si nové háby a nový dom. A že
         mali hodne peňazí, mali napotom — ako to u bohatých ináč ani nemohlo byť — obadva dosť
         rozumu! </p><p> </p></div><div class="chapter" lang="sk"><div class="titlepage"><div><div><h2 class="title"><a name="d56e9177"></a>Zlatí bratkovia</h2></div></div><div></div></div><p> </p><p>
         <span class="emphasis"><em>Podal a rozpráva Danko Vrahobor Maškovský (Maróthy) z Novohradu.</em></span>
      </p><p> </p><p>Ďaleko, ďaleko odišiel pán do vojny, lebo mu taký rozkaz bol prišiel od kráľa. A tu mu
         zatiaľ pani porodila — dvoch blizných chlapcov, a to utešených, zlatých, akým viac páru
         nebolo, ani nebude na svete. Malže sa im natešiť, keby si ich tak bol doma našiel, kade
         dôjde z vojny. </p><p>Ale čože? Doma si zveril ženu na jednu starú babu, ktorá len na toto čakala. A počujte
         len, čo vám tá stariga teraz nevykázala!? Len veru sluhom zahrozila sa, slúžky preplatila a
         milú paniu aj s chlapčekmi dala zašiť do volovacej kože a do hnoja vo dvore zakopať; svoju
         dievku položila miesto tej zakopanej za plachtu, rozhlásila všade, že deti zomreli a dala
         im pekný pohreb vystrojiť. </p><p>Dobre; čas uchádzal a milý pán navrátil sa z vojny. A tá stariga začne vopred chlácholiť
         ho, že tak a tak povodílo sa, mladá pani v postieľke veľmi zbiednela a blizňatá zomreli. Už
         ako bolo, tak bolo, len si žienku žiadal vidieť, lebo ju veľmi ľúbil. Ako ju zazrel, len
         zadíval sa, kde stratila sa z nej tá veľká krása. Ako dobrý človek, na klamstvo ani
         nepomyslel, a žil aj s touto podstrčenicou v pokoji. </p><p>Len tu raz, ako ráno povstávajú, pozrie táto nová pani na oblok von a vidí, že z toho
         hnoja, kde tí v tej volovine zakopaní ležali, vyrástol cez noc krásny zlatý orech. To ju
         hneď začalo nepokojiť a riekla: </p><p>„Ach, mužu, dajme my ten zlatý orech vyťať, aká by to krásna posteľ z toho bola!“ </p><p>On jej privolil. Keď prvý raz uložili sa do zlatej orechovej postele, on spal ticho a
         voľač veľmi pekného snilo sa mu; ale ona nemohla ani oka zažmúriť, čo ju svedomie hrýzlo.
         Iba raz, ako ona takto mece sa z boka na bok, ohlási sa voľačo v tej posteli: </p><p>„Braček, či ti je dobre?“ </p><p>A zase druhé odpovie mu: </p><p>„Ach, akože by mi bolo dobre, keď táto podvrženica leží na mne! A tebe či je dobre?“ </p><p>„Akože by mne nebolo dobre, keď náš drahý otec leží na mne!“ </p><p>Podvrženica hneď vedela, že to tí dvaja chlapčekovia, zlatí bratkovia, ohlásili sa. </p><p>Muž opytuje sa ráno: </p><p>„Duša moja, mne na tej posteli veľmi milo snilo sa. Akože si ty prvý raz na nej spala?“ </p><p>„Ich, čo by tam parom po nej! Nikdy som takú zlú noc nemala, ako na tej posteli! Mužu
         môj, ak ma rád máš, dajme tú posteľ porúbať a ta ju spáľme!“ </p><p>On jej aj na to privolil. Zlatú posteľ zrúbali hneď na triesky a podpálili v peci. Panej
         vtedy voľač zišlo na um a kričala na slúžku: </p><p>„Bež,“ povedá, „zatkaj koch, aby tá zrácka posteľ tam stlela v tej peci, žeby ani
         iskierka z nej neuletela!“ </p><p>Ale už bolo pozde; zatiaľ už vyletela kochom jedna iskra a sadla si v záhrade na rozvitú
         ružičku. Tam páslo sa kozliatko, len to pekne-krásne zhrýzlo milú ružičku. </p><p>Podvrženica kázala v tom okamihnutí kozliatko zarezať. Ale keď slúžka išla s črevami na
         potok vymývať, vyšmykli sa jej črevcia z ruky a voda ich niesla dolu až do samého mora. Keď
         došli do mora, práve bolo poludnie a slniečko krásne svietilo. Len tu tie črevá skrútnu sa
         raz okolo naprostred mora a vyjdú ti z nich dvaja utešení chlapčekovia, zlatí bratkovia, a
         začnú ihrať sa po mori. </p><p>Dobre. Ako príde slniečko večer domov, opýta sa ho jeho matka: </p><p>„Syn môj, čože nového na svete?“ </p><p>„Ach, videl som vám ja, mamka, dvoch krásnych chlapcov na mori; skoro sú,“ vraj, „rovní,
         iba jeden je kúštik väčší od druhého. A tak krásne ihrali sa na vodičke!“ </p><p>„No, vieš ty,“ vraj, „čo, syn môj? Do zajtra rána vyhotovím pre tých chlapčekov dve
         košieľky a ty im oddáš ich: tomu väčšiemu dáš menšiu a tomu menšiemu väčšiu. Ak pri tom
         nepovadia sa, len pekne premenia si ich, nuž tak môžeme vedieť, že sú to dvojčatá, zlatí
         bratkovia. A ak bude tak, nuž potom na večer dones ku mne tých chlapcov.“ </p><p>Na druhý deň dá slnkova matka synovi dve košieľky pre tie dietky a on oddá tomu väčšiemu
         menšiu a tomu menšiemu väčšiu. Len tu prvý povie: </p><p>„Vidíš, braček, ty si menší a máš väčšiu košieľku, a ja som zas väčší a mám košieľku
         menšiu; čarujme sa, daj mne ty tvoju a ja ti dám moju.“ </p><p>Hneď prečarovali sa. Tu slnce poznalo, že tie dietky naisté sú bračekovia. </p><p>Zase celý deň zabávali sa na mori; ale keď prišiel večer, vzalo ich slnce a zanieslo
         svojej materi. Táto ich s veľkou radosťou prijala a hneď začala ich všakovým veciam
         vyučovať. Najmä ale v spievaní veľmi krásne ich vyučila, takže keď tí raz zaspievali, to by
         boli mohli aj anjelia počúvať. </p><p>Raz bola mesiacova mater navštívila slncovu mater. Tieto dve dietky nastoľko zapáčili sa
         jej, že im darovala po zlatom jabĺčku, aby mali s čím zabávať sa. </p><p>O jeden čas zavolá ich slncova mater pred seba a vraví im: „Deti moje, vy ste takto na
         voľač už aj vyrástli, aj vám je tu dobre; ale vaša mati ešte v tom hnoji zakopaná leží a tá
         podvrženica pechorí sa v dome. Dnes je u vášho otca veliká hostina a veľa panstva okolo
         neho. Choďteže vy rovno tatam a zaspievajte pekne pod oblokom. Tá podvrženica pošle odháňať
         vás, ale vy nedajte odohnať sa, len spievajte! Veď už potom bude, ako bude.“ </p><p>Dobre. Chlapci šli, ako im slncova mater rozkázala, až prišli pod tie obloky a tam
         začali veľmi krásne prespevúvať. Ako to začula pani, poslala slúžku: </p><p>„Vrhni voľačo tým žobrákom a potom ich odožeň, nech tajdú svojou cestou.“ </p><p>Títo ale nedali odohnať sa, len ďalej spievali. Ako ich panstvo začulo, hneď všetko
         okolo pána, aby tých spevákov dnuká zavolal. Išiel teda sám pán pre nich a doviedol ich
         dnuká. Tu hneď jeden z tých hosťov vzal jedného na ruky a domový pán druhého. </p><p>Nestačili povarovať sa s nimi, začnú zlatí bratkovia opytovať sa jeden druhého: </p><p>„Či ti je dobre, braček môj zlatý?“ </p><p>„Ach, čože by mne malo dobre byť, keď mňa len cudzí pán na rukách drží! A tebe či je
         dobre, bratku zlatý?“ </p><p>„Ach, akože by mne nebolo dobre, keď mňa môj vlastný otec na rukách drží!“ </p><p>Všetko panstvo iba popozeralo na jedno druhé, že čo to dovrávajú sa tí bratkovia, a ten
         ich otec hneď, aby len rozpovedali, že čo je to, ako je to. Tu starší šuhaj vyrozprával,
         ako ich aj s mamkou baba do voloviny zašiť a do hnoja zahrabať dala, ako otcovi svoju
         dievku podvrhla, ako podvrženica kázala zlatý orech vyťať, posteľ porúbať, kozľa zarezať,
         aj ako oni dostali sa na more a z mora k slncovej materi a odtiaľ až sem. Hneď sami páni
         chytali motyky a oddali sa do rozkopávania hnoja, aj našli ešte tam tú neborkú v tej
         volovacej koži. </p><p>Len tu, ako ju na slniečko vyniesli, ešte tisíc ráz krásnejšia pani, ako bola predtým,
         postavila sa pred nich a preriekla: </p><p>„Ach, mužíček môj dobrý, načože si ma ešte zobudil, veď sa mi tak dobre spalo! Ale ozaj,
         či si mi už prišiel z vojny a kdeže sú moje deti?“ </p><p>„Tu,“ povedá pán, „tu sú tvoje deti; pozri len, akí pekní chlapčekovia, zlatí bratkovia!
         Ale bolo by sa tebe na večnosť tak spalo!“ </p><p>Tu ju len medzi seba vzali a všetko jej rozpovedali, čo ako stalo sa. I začali hneď
         všetci páni radiť sa, akú by nasúdili pokutu tej podvrženici, kým by ani nedoznala sa, čo
         je vo veci. A domáci pán povie: </p><p>„Najlepšie,“ vraj, „bude, keď si sama vypovie svoj trest!“ </p><p>Na tom všetci pristali. </p><p>Nádobnú podvrženicu zavolali a pán jej ukázal na tú vykopanú krásu i na tie zlaté
         dietky, ako nie na svoje a len riekol: </p><p>„Čože ty myslíš, čo by zaslúžila taká a taká, čo takúto matku aj takéto dietky
         zmárnila?“ </p><p>A ona chytrá ohlási sa: </p><p>„Ja by som takej nič nenasúdila, len čo by ju na ohnivého železného koňa posadili, po
         dedine vozili a pred každým domom železnými kliešťami — ale na žeriace rozpálenými — kusy z
         nej trhali.“ </p><p>„No, sama si si vyriekla svoj súd!“ povedal pán. </p><p>A tak aj stalo sa: podvrženicu roznosili po celej dedine na márne kúsky. Ale pán zadržal
         všetko to panstvo u seba a dal nazvolávať ešte aj druhých, a tak držal s nimi novú svadbu,
         akej viac nebolo, ani nebude pod slncom. A žil od tých čias so svojou opravdovou žienkou i
         s dietkami pri pokoji a bez prekážky. A tí zlatí bratkovia vždy spolu boli, vždy radi mali
         sa. </p><p> </p></div><div class="chapter" lang="sk"><div class="titlepage"><div><div><h2 class="title"><a name="d56e9291"></a>Zakliaty zámok</h2></div></div><div></div></div><p> </p><p>
         <span class="emphasis"><em>Zo zbierky Janka Kráľa ako prešporského žiaka. (Prístup o oráčovi prevzatý z
            Prostonárodných zábavníkov.)</em></span>
      </p><p> </p><p>Deti obyčajne unúvajú starších, aby im rozprávali. Tu starší človek započne: </p><p>„Bol raz jeden oráč a ten vyoral jednu truhličku. A v tej truhličke bol jeden zajačik a
         ten zajačik mal chvostík, pozriteže — aha, len takýto!“ </p><p>Pri výkrikníku „aha“ ukáže rozprávač malý prst a pokrčí, pomrdá ním — a zatíchne. Deti
         ozvú sa: </p><p>„A potom? A ďalej? Jaj, to je krátka!“ </p><p>Rozprávač povie: </p><p>„Veď keby ten zajačik bol mal dlhší chvostík, nuž by aj rozprávka o ňom bola dlhšia. Ale
         pozrite! Keď len takýto krátky bol — aha! (ukáže malíčkom ešte raz), nuž vám je aj
         rozprávka len toľká!“ </p><p>Deti ale neprestanú prosiť a unúvať, až kým rozprávač nepovie: </p><p>„No, tichože! Počúvajte!“ </p><p>Tu zatíchnu ako nemé a počúvajú až do konca. </p><p>Jeden otec mal troch synov; najstarší z nich bol stolár, stredný kováč, ale najmladší
         nemal žiadneho remesla. Otec ale poslal všetkých troch spolu do sveta hľadať si živenie.
         Prišli na nocľah do pustej hory. Tu, ako najmladší spal, pozhovárali sa tí dvaja majstri,
         že keď nemá žiadneho remesla, nebudú ho ani po svete chovať a naňho zo svojho remesla
         zarábať. Len veru ho obrali zo všetkého, čo ešte dačo na cestu mal, a nechali tak. </p><p>Zobudil sa a videl, že ho bratia nechali, aj že už nemá ničoho nič. Poplakal sa ako
         dieťa a pomyslel si, že pôjde naspäť domov, aby o hlade nezahynul. Ale on zamotal sa v tej
         pustej hore a prišiel k jednej chalupe. </p><p>„Čo je v nej, to je v nej,“ pomyslel si, „už len idem dnu, aspoň sa opýtam, kadiaľ
         najbližšia cesta do dediny.“ </p><p>Lež tu mu zakročia cestu dva psy a brešú do neho a len roztrhať a roztrhať, čo raz chcel
         napred kročiť. Sadol si teda a bol ticho ako muška. Tu aj psy zatíchli a začali chvostami
         krútiť okolo neho. Jeden z nich pritočil sa až k nemu a povedal mu: </p><p>„Ej, bratku, veď ty ani nevieš, že sme my tvoji vlastní bratia. Takto povodilo sa nám,
         už sme my na psov zakliati, keď sme ťa obrali a v pustej hore nechali. Aj my sme sem
         zablúdili ku ježibabe a tá šibla nás prútom a premenila na psov, ale ty nedaj sa! A poď už
         k nej tadnu! Už ťa pustíme; aj my za tebou pôjdeme.“ </p><p>Išiel teda už smelšie tadnu. </p><p>Tam ho ježibaba pekne privítala a hneď, aby si sadol u nej k obedu. Sadol si a ona vyšla
         von do kuchyne po polievku, len čo mu zastrela a položila pre seba aj pre neho tanieriky. </p><p>„Nejedzže z toho taniera,“ povie mu starší brat, „to je mrcha tanier, z toho nám dáva.“ </p><p>A hneď chytil tanier do pysku a premenil druhý. Ježibaba nič nezbadala a chutne si
         zajedala aj z toho psiarskeho taniera; jej nič neškodilo. O chvíľku začne všelijaké vravy
         hovoriť a chce toho za tým stolom šibnúť svojím prútom. Ale ten mal sa už na pozore,
         zachytil jej prút a vychytil z ruky a šibol ju naspäť. Hneď ju premenil na mačku a kričal
         na ňu: </p><p>„Povedz teraz, ježibaba, ako mám mojim bratom odčarať?“ </p><p>Dlho nechcela, ale naposled mu povedala, aby obrátil prút a hrubším koncom tri razy
         buchol, že hneď budú ľudia. Urobil to a bratom bolo odčarané. </p><p>Ježibabu nechal už teraz tak ako mačku tam mňaukať a sám odišiel s bratmi preč. Dlho nič
         nevídali, ani nechýrali. Raz ti vidia tam v tých pustých horách zakliaty zámok. Bratia už
         nechceli do zámku, že by tam zase zle povodilo sa im a tohto nechali samého. On si ide a
         tam pod zámkom celé mesto, ale v ňom nik nehýbal sa, ani nežil. Prešiel si celé mesto sám a
         sám. Až po bránu zámockú dostal sa. Tu stáli dvaja železní zbrojníci na stráži, ale ani tí
         nehýbali sa. Brána otvorila sa mu a on vošiel dnuká. Ani tam nebolo chýrať nikoho, nuž si
         on smelo chodil po zámku ako pán. </p><p>Prišiel do jednej izby. Tam bolo prestreté na stole, ale iba pre jedného a jedlá
         najlepšie. Hladný bol; sadol si a najedol sa. Ide do druhej izby, tam nájde posteľ
         pripravenú. Ľahne si a vyspí sa dobre v perinách. Včasráno vstane a ide do tretej izby. Tam
         našiel na stolíku strieborné husličky. Keď chytil slák do ruky, čo sa nikdy neučil hrať,
         predsa tak zahral, až to bola radosť počúvať. Na druhý deň šiel zas do inej izby, a tam
         videl zlaté husličky, až sa tak svietilo od nich. Ešte krajšie si zahral ako na
         strieborných. Na tretí deň zas kutil ďalej a našiel drahými kameňmi vykladané husličky.
         Myslel, že oslepne, keď pozrel na ne. Začne hrať — a tu tak hral, že by i mŕtveho zobudil.
         V ostatných izbách hromady zlata a drahého kameňa ponachodil. </p><p>Dlho on tam býval, až prišli aj dlhé večery a noci a on sa počal unúvať sám potme. Len
         našiel v prvej izbe ako ruka tlstú a na dve siahy dlhú voskovú sviecu. Akonáhle ju zažal,
         počuje buchot a tí dvaja železníci spod brány prídu a pýtajú sa ho: </p><p>„Jasný pane, čo chcete?“ </p><p>Janko, naľakaný, sfúkne sviecu a dvaja železní zbrojníci odídu preč. </p><p>Lež potom mu prišlo do pamäti, čo mal robiť! Zažal sviecu zase; zbrojníci prišli.
         Vypytuje sa ich všeličo, až mu povedia, že sú zakliati a že ich život visí od života tej
         sviece. Čo bude sto míľ ďaleko a zažne si ju, hneď v okamžení sú pri ňom, a čo chce, to mu
         vykonajú. </p><p>Nuž Janko na druhý deň nabral si zlata, peňazí; šiel inde hľadať šťastie. Len príde do
         jedného mesta, kde kráľ býval. Mal peknú dcéru, ktorá ale nikoho nechcela. Pomyslel si
         Janko: </p><p>„Počkaj, šelma, veď ja ťa dostanem, keď si len taká pekná!“ </p><p>Janko si najal dom s krásnymi izbami pri paláci kráľovskom. Večer si zažal voskovú
         sviecu a zbrojníci prišli. Tu im kázal strieborné husličky doniesť. Zavčasrána začal
         vyhrávať, až sa tak ozývalo. Tu, kráľova dcéra, keď ho počula, zažiadala si tie husličky
         mať a on jej ich poslal. Na druhý večer ale dal si doniesť zlaté husličky, a keď na druhé
         ráno stal k obloku a tieto do ruky chytil, všetci ľudia sa zbehli k palácu, bo sa nazdali,
         že horí, čo od tých husličiek všetko sa svietilo. A keď Janko začal hrať ako nik druhý, tu
         všetko už len tú hudbu chválilo a natriasalo sa to každé, čo mu tá hudba žilky preberala. A
         kráľova dcéra nemala pokoja, kým jej neposlal aj tieto zlaté husličky, a od radosti
         nevedela sa kde podieť, keď aj ona mohla tak pekne prehrávať na nich. </p><p>Na tretí večer dal si prihotoviť husličky drahými kameňmi vykladané. Keď si potom na
         ráno stal do obloka a začal hrať, ľudia od blesku husličiek ani nevideli, oslepli. A pri
         tej hudbe zase čo by kto mŕtvy bol býval, rozveseliť sa a poskočiť si musel. Kráľova dcéra
         sama pribehla k nemu, aby jej, pre Boha, ešte aj tie husličky dal, že sa jej voľač stane,
         ak ich mať nebude. Janko jej povedal: </p><p>„Dám ti ich. Ale či ma budeš chcieť?“ </p><p>„To si ma príď od otca pýtať, potom uvidíš,“ povedala mu, a že jej medzi tým časom
         husličky do rúk podal, nuž už len utekala s nimi domov. </p><p>Pobral sa Janko ku kráľovi kráľovskú dcéru pýtať. Kráľ mu povie: </p><p>„Keď si taký majster, že si si už, ako vidno, moju dcéru zaujal, vystanov mi ešte
         kráľovstvo, aby si bol mne roveň. Potom vám spravím svadbu.“ </p><p>Odišiel Janko od kráľa a zažal svoju voskovicu. Železníci prišli: </p><p>„Jasný pane, čo chcete?“ </p><p>„Čože by som chcel?“ povie im Janko. „Kráľovstvo chcem mať, keď mi kráľ svoju dcéru inak
         dať nemieni.“ </p><p>„Kráľovstvo zakliateho zámku,“ povedia zbrojníci, „dávno je vaše; iba že je ešte
         neodkliato. Ono bude aj odkliato, keď táto svieca dohorí. Lenže my vám potom iba jednu
         jedinú službu preukázať môžeme, keď si v súrke na nás spomeniete. Dobre si to rozmyslite.“ </p><p>„Poručená Bohu,“ riekol Janko, „keď len kráľovstvo zakliateho zámku odkliato bude a
         kráľovu dcéru dostanem!“ </p><p>S tým nechal voskovicu tak, aby dohorela. </p><p>Keď už svieca spolovice dohárala, prebudili sa v zakliatom zámku a v meste všetci
         kňazovia a prišli mu pokloniť sa. Keď už len kúštik bol, prišlo vojsko, aby počúvalo jeho
         rozkazy. A keď celá svieca zhorela, prišiel národ všetok — vyvolili si ho za kráľa. </p><p>Mohol sa už teraz Janko predstaviť kráľovi ako kráľ a dostal jeho dcéru. Aj ten ako
         sľúbil, spravil im tam svadbu. </p><p>Po tej svadbe pobral sa on s ňou do toho svojho odkliateho kráľovstva. Kňazov a vojsko
         boli poslali napred, aby ich to tam vítalo. Išli teda len sami. Tu ako prídu k horám,
         prepadnú ich dvaja zbojníci, čo medzitým časom tam sa boli uhniezdili a zle-nedobre
         garazdovali. Janko v tej súrke spomenul si ešte na svojich železných zbrojníkov. Hneď tí
         tam! A oddali sa zrovna do zbojníkov. Hej, bola to pračka, keď tí pochytili sa; bo aj
         zbojníci boli mocní a nechceli ustúpiť ani železníkom. Raz si ti postŕhavajú odenie i tí
         tým i títo týmto. A tu pozná Janko v tých zbojníkoch svojich bratov. </p><p>„Nuž ale ste to vy?“ zavolá na nich a oni ho poznali. Hneď bol koniec pračky a všetci sa
         upokojili a šli s ním a slúžili mu. </p><p>Keď prišli do Jankovho kráľovstva, tu už miesto pustých hôr všade ľudia a dediny a v
         odkliatom meste všetko na nohách víta si svojho kráľa aj kráľovnú. Slávne vtiahli do zámku
         raz krajšieho, ako predtým bol. Janko poznal v ňom už všetky izby a uviedol svoju nevestu
         do tej najkrajšej. </p><p>Janko mal ešte len tu veselie veselé a panuje dosiaľ — ak neumrel. </p><p> </p></div><div class="chapter" lang="sk"><div class="titlepage"><div><div><h2 class="title"><a name="d56e9401"></a>Drevená krava</h2></div></div><div></div></div><p> </p><p>
         <span class="emphasis"><em>Podali: Samo Ormis z V. Revúcej, Amália Sirotková, rodená Šidlay z Hájnik vo
            Zvolene a Štefan Lukáčik z Veľhontu; sporiadal Pavol Dobšinský.</em></span>
      </p><p> </p><p>Veď vám to bol dakedy inakší svet ako teraz, kde každé iba pod nos hľadí a chmúri a
         utrápa sa od svitu do mraku. Kedysi<sup>[<a name="d56e9415" href="#ftn.d56e9415" class="footnote">79</a>]</sup> ľudia neskývražili toľme, neumárali sa, aby čím viac zospiežili: ale čo mali,
         to zjedli, zapili si, zasmiali sa. Lepšie im to potom strovilo. Vtedy — ak si neznal dačo
         na žart povedať, nebolo ti ani ukázať sa medzi ľuďmi; lebo všetci boli veselí, zhovorčiví,
         žartovliví. No, už to pozde zase tak bude! </p><p>Len ešte hen vtedy žila jedna kráľova dievka. Tá zase nedajbože usmiať sa, ani len
         svojim vohľačom. A tých by bola mala na každý prst po desať, taká bola krásna a bohatá.
         Rodičia si nevedeli s ňou rady. Napokon dali vytrúbiť po celej krajine, že toho človeka
         zlatom odvážia, kto by ju rozsmiechotil. Tu iste hrnuli sa smiechotári zo všetkých strán;
         lenže každý s dlhým nosom odišiel. Konečne nikto viac nedával sa na to. Ale vraj, naveky
         nájde sa majster do remesla. </p><p>Pán kráľ utrápený sedeli pri panne dievke, aby ju trocha rozvraveli, keď tu nachýlia sa
         dvere a ktosi strčí ta dnuká rozčuchranú hlavu: </p><p>„Prosím ponížene, či sú pán kráľ doma?“ </p><p>„A kto ty? Čo ty tu chceš, huncút?“ okríkol ho kráľ. </p><p>„Prosím ponížene, prišiel som pravdu si potvrdiť!“ </p><p>„Čo za pravdu? Či nemáš doma richtára a stolicu?“ </p><p>I tak by premilého hosťa bol kráľ vyhnal, keby nie vážna panna dievka, čo teraz po prvý
         raz od troch dní ústa otvorila, že tak a tak, kráľ je na to kráľom, aby nikoho neodbil. </p><p>„Len vy,“ rečie, „rozpovedzte, čo za galibu máte.“ </p><p>„No veď, hľa, na to som prišiel!“ ozval sa Kubo, bo to on bol, Kubo, náš kraviar z
         dediny. </p><p>I veru zosňal teraz baranicu z rozčuchranej hlavy, ovesil si ju na vatráľ, a postavil sa
         tak, ako bol v surovici,<sup>[<a name="d56e9440" href="#ftn.d56e9440" class="footnote">80</a>]</sup> v opasku, v chološniach a v krpciach pred pána kráľa a pred tú jeho dievku.
         Začal si on to len tak po svojom, po sproste; ale pán kráľ už teraz počúval, keď len
         počúvala aj tá jeho dievka, čo každého odbila, ako ústa otvoril. Počúvajmeže i my! </p><p> </p><p>* </p><p> </p><p>Vybubnovali v dedine, že každý, či má kravu, či nemá, kraviara splácať musí, aby každému
         bolo narovno. </p><p>„Čerta ti mi je to narovno,“ pomyslel si pán Krajec, „keď ja kravy nemám, ani len
         nebožiatka teliatka. Počkaj, kmotre, veď ja ti podkúrim! Nebudem ti nič po nič hotovú plácu
         do pažeráka pchať!“ </p><p>Vykresal kravu z dreva a dal k pastierovi na pašu; ešte mu prihrozil, aby ju dobre
         napásal, a každý večer pekne ako druhé, do domu dopravil. </p><p>„Bude z toho pes!“ hútal kraviar a škrabal sa za ušima. Ale kravu prijať musel, bo mu
         pláca od nej šla. Inak mu neprichodilo, len drevenú kravu pekne rúče nosiť na pleciach za
         stádom a každý večer pánu Krajcovi domov doniesť. </p><p>Na zlú záhybeľ padol v jeseň mráz a kraviarovi zašiel za nechty. Na šírom poli dreva
         nebolo. Pochytil to drevené telivo, porúbal a pokládol na oheň. Zohrial sa; ale bolo mu
         teplo ešte len potom! </p><p>„Kde ti krava?“ volá večer starý Krajec, keď kravy nebolo. </p><p>„Veru som ja tú tam v poli porúbal,“ povie kraviar. </p><p>„No počkaj, Kubo, veď ty za ňu zaplatíš!“ </p><p>Kraviar len uhol plecom, že veď bude, ako bude; ale starý Krajec, chytrá líška, bežal za
         horúca k pánu richtárovi: </p><p>„Pán richtár,“ vraví, „mal som kravu; splácal som od nej, ako ste prikázali, aj mi ju
         ten Kubo celé leto pekne pásol s druhými. Len dnes čo neurobil? Porúbal mi kravu v poli,
         ani mi len znaku z nej nedoniesol; čože vy na to poviete?“ </p><p>„A veru, môj milý pán Krajec, ja na to len tak poviem, ako Pán Boh prikázal: kravu za
         kravu!“ </p><p>Dúškom poslali pougára<sup>[<a name="d56e9475" href="#ftn.d56e9475" class="footnote">81</a>]</sup> ku kraviarovi, aby svoju kravu priviedol pred slávny súd. </p><p>„Nesúca je, pán pougár, vonkoncom je nesúca pred slávny súd. Povedzte, nech málo
         pozhovejú, kým ju trochu občešem, obriadim!“ </p><p>S tým odpravil kraviar pougára a pomyslel si, lebo občul, čo to má byť: </p><p>„Od zubov pánom richtárom! Nebudete si vy s mojou teličkou gamby mastiť. Pretiahnem vám
         popod nos inakším mastným piercom!“ </p><p>Vyviedol on kravu na tok<sup>[<a name="d56e9488" href="#ftn.d56e9488" class="footnote">82</a>]</sup> a tam zabil. Mäso povešal na pánty, že ho ako na druhý deň bude predávať a kožu
         vypchal na drevené štuligy, že veď to i Krajcova krava len na takých drevených štuligách
         stála. Ale tu pán richtár vydali zákaz, že kto opováži sa od kraviara čo len za babku
         kúpiť, utratí i mäso i peniaze a ešte ho zavrzgnú do klady. Neboráčik kraviarčik neutŕžil
         nič, bo ľudia báli sa prestúpiť richtársky zákaz. No našli sa aj takí, čo nebáli sa toho. A
         bol to sám farárov Dunčo aj s kamarátmi. Tí postavili sa na tok pod pánty a oblizovali si
         pysky, hľadiac hore na mäso i krútiac chvostmi. </p><p>„Aha,“ povie kraviar, „vy by ste radi kúpiť, ale ačak nemáte peniaze? No nič to, veď ja
         vám zverím, len či na dlžobu pristanete, a keď si prídem pýtať, zaplatíte?“ </p><p>S tým zosňal celý hnát z pánta a kamaráti vycerili zuby do toho: </p><p>„Aha,“ povedá, „už nemôžete ani dočkať, kým vám ho dám. No, tak sme na jednostajnosti!“ </p><p>I tak hodil im hnát a farárov Dunčo prvý zaťal zubmi do pečienky; druhých nebolo načim
         ponúkať. </p><p>Ale čo s ostatným mäsom? Aj tomu ľahký obriadok! </p><p>„Dám ja toho,“ pomyslel si, „navariť, nadusiť, nasmažiť; zavolám všetkých susedov na
         hostinu, veď azda potom len oko zohnú a budú ma rad-radom častovať aj so ženou aj s deťmi,
         tak voliako prechovám sa cez zimu.“ </p><p>Ako si pomyslel, tak urobil a milých hostiniarov ak núkal, tak núkal: </p><p>„Jedzteže mi, moji milí páni susedi, jedzte ako doma, berte si ako zo svojho: Pán Boh ma
         opatril mäsom, opatrím si teraz i ja vás!“ </p><p>Milí páni susedi najedli sa, napili sa, zaďakovali a rozišli sa. Ale ďalej ani neozreli
         sa o kraviara. </p><p>Od susedov mal svätý pokoj, ale doma žena každý bohovitý deň len tú jednu pieseň húdla: </p><p>„Daj mi už teraz do hrnka, keď si si kravu zmárnil! Či nevidíš, že ti deti na peci od
         hladu dobre nepomrú?“ </p><p>Milý kraviar dobre tam neošedivel! Po nečase príde mu na pamäť, že veď on má na fare
         dlžníka. Ide pravo tatam a hľadá, vyzerá ho ako ihlu po celom dvore, po kôlni, po stodole,
         po stajniach, po všetkých kútoch; ale milý čučko dobre bol popratal sa. </p><p>„Keď sa mi ani na oči neukážeš,“ pomyslel si pastier, „veď ti ja ľahko prejdem cez
         rozum; počkaj, obžalujem ťa pred pánom!“ </p><p>Iba čo hlavu nastrčil na dvere do farárovej svetlice, zazrie ti na jedno oko slepého
         Dunča rozťahovať sa pod stolom. </p><p>„Či si tu, ty pes slepý?“ zavolá. „Zaplať, čo si dlžen!“ </p><p>Ale pri stole stál aj sám pán farár a nadbe vám vedieť, že aj pán farár bol na jedno oko
         slepý a na druhé nedovidel a že si teraz inak nemyslel, len že to pastier naňho zavolal. Tu
         akoby bol hrom doňho strelil, tak skočil do kraviara: </p><p>„Nuž ale ty mňa budeš ešte slepým psom nazývať! Či nevieš, kto som ja? A čože som ja
         tebe dlžen, ty žobrák, ty ničiga?!“ </p><p>Jaj, už vám pastier nebol viac vo dverách, už zaberal von z domu a Dunča zahuckali za
         ním, dobre mu tam päty neobtrhal. </p><p>Ale to ešte nebolo nič, čo ho len psom za jeho spravodlivú dlžobu vyhuckali z domu. Pán
         farár by bol za tú neúctu kraviara na škripec ťahal, keby ten nebol pobral nohy na plecia. </p><p>„Ale,“ rečie farár, „počkaj, šelma! I tak si mi neušiel.“ </p><p>A pobral sa hneď pred slávnu stolicu a tam neprestal žalovať, kým len pán slúžny
         nenasúdili kraviarovi sto kyjov kyjovatých.<sup>[<a name="d56e9535" href="#ftn.d56e9535" class="footnote">83</a>]</sup>
      </p><p>Chudák kraviar iba vtedy zvedel, keď mu dráb aj so šiestimi chlapmi pred pastierňou
         postavil sa, aby ho pod holými vidlami odviedli do stolice. Druhej raty nebolo, iba zadnými
         dvermi do poľa a z poľa do šíreho sveta. </p><p>Chodí, chodí po tom šírom svete od dediny do dediny, od mesta do mesta. Raz si tu v
         meste zastane, oprie sa o vatráľ a čuduje sa, čuduje; lebo to ešte predsa nevidel taký
         vysoký a k tomu ešte všetok zelený dom. </p><p>„Ej,“ húta si, „čiže tu divné vápno rastie, keď takto na zeleno bieli. A tie obloky, to
         sú ako u nás dvere. Hej, a či idú vysoko nad jedno druhé! Ba či tu ozaj sliepky vládzu
         vyletieť hore na pánty, keď je to taká výšava? A len kde tu chlievce pre svine a stajne pre
         kravy; keď tu ani statočných vrát, ani dvora, ani nič?!“ </p><p>A tu rozchichocú sa mu ľudia za chrbtom, čo pozastavili sa pri ňom, že čudoval sa ako
         teľa na nové vráta, a čo ho tu vypočúvali, ako táral. </p><p>„Nuž ty hňupák,“ vravia mu, „či ty ani to nevieš, kde si? Veď tu stojíš pred kráľovskou
         palotou!“ </p><p>„Ale ja — pred kráľovskou palotou? Ej, tak mi bisťu svete, voľač aj o kráľovi povedzte!“ </p><p>Tu by ste ich ešte len boli počuli, ako sa tí smiali, že veď to už aj malí chlapci
         vedia, že pán kráľ sľúbili toho zlatom odvážiť, kto by ich pani<sup>[<a name="d56e9554" href="#ftn.d56e9554" class="footnote">84</a>]</sup> dievku rozosmial — a nechali ho tam ako blázna stáť. </p><p>„Takto zlatom odvážiť sa, to by nebolo zle! I tak nemáš ničoho nič a doma deti plačú!“
         pomyslel si kraviar a už len ako by mohol dostať sa ta dnu! </p><p>A tam brána ta dnu široká, — ale čože? Pred bránou prechodí sa víťaz s holou šabľou, len
         tak iskrila sa mu, čo bola veľmi nabrúsená; a on to bol už dávno počul, že taký víťaz takej
         šabli len to povie: „Šablička rúbaj!“ a hneď je každému hlava dolu. Ej, do tej brány nebol
         by vkročil ani za svet! </p><p>Ale čo, len takým víťazom to si on ešte trúfal<sup>[<a name="d56e9570" href="#ftn.d56e9570" class="footnote">85</a>]</sup> prejsť cez rozum. </p><p>„Nechže si,“ povedá, „tú dieru tu vartuje, vtáčik preletí inokade!“ </p><p>I začal obchádzať okolo domu, že veď len dakde dvor a záhradu mať bude, tam ľahko
         prešvihne sa cez plot a potom na dvore čo by sto psov chovali, tých dobrý pastier neľakne
         sa; len raz zahvizdne na palci, hneď budú okolo neho chvostmi krútiť. Lenže tu, čo ďalej
         obchádza, to horšie naňho. </p><p>Veď vám tam nebolo ako u nás na dedine poriadneho plota okolo domu, len zase brány a
         brány a pod každou zase aj po dvaja víťazi s iskriacimi šabľami. Raz predsa — ale ďaleko,
         vari až hen u desiateho suseda, bol pustý múr. </p><p>„Poručenobohu! Od susedov do susedov voliako popreskakuješ až hen do pána kráľa,“
         pomyslel si a bol už za múrom. Bola to tam nebodaj záhrada. Ale povážte, prosím vás, tú
         hlúposť: trocha petržlenu alebo mrkvy nikde, ako to treba poriadnym gazdinám, iba kvety a
         kadejaká tráva a kriaky. Hoj! a piesku čo tam bolo navyvážaného! Naša celá dedina by tatam
         nechcela chodiť vyvážať. A ako ti ho ešte pekne poudŕvali, pouhládzali ten daromný piesok! </p><p>„Hop,“ myslí si, „to predsa nebude na žart, tatam nesmieš v tvojich uprášených bačkoroch
         kročiť!“ </p><p>Pustil sa teda len po tej tráve a pomedzi tie kvety. Nikdy ste nevideli, ako nasrdili sa
         na tom jedni traja, čo tam v tých kvetoch voľač paprili; či ich pleli a či z prachu
         ofukovali a či čo? Tí zo troch strán do kraviara ako psi štekajúci: </p><p>„Ty loptoš, ty niktoš, ty nám tu budeš kvety šliapať!“ </p><p>Hej, a boli by ho statočne papekmi vyobracali, keby Kubo kraviar nebol mal desať ráz
         lepšie nohy ako všetci takí na masle vychovaní. Keď tí z jedného boku, skočil on na druhý
         bok; keď tí zo troch strán, umkol on štvrtou stranou. Aspoň ich trochu vytancoval po tých
         hriadkach. No ale bolo mu už i toho dosť. Nechal ich dakoľko sto krokov za sebou, a čo
         nevideli, šmyk on jednými dvierkami zo záhrady von. </p><p>Ani nevedel o šťastí, že už bol na dvore u pána kráľa. Hej, bisťuže dade! Ale je to za
         dvor! čoby len jednej smeti na ňom! Jeho stará nikdy tak izbu nezametie. Nuž ale predsa
         kdežu tu z toľkého domu smeti podievajú, veď si ich vari len do kasne neodkladajú? A hnoj
         že, odpytujem pekne, kde vynášajú? Veď ho len ako ihlu ukryť nemohli! Zabral sa on smetisko
         a hnojisko po všetkých kútoch hľadať. Ale to mu ešte len malo na zlé poslúžiť. Iba keď ho
         odrazu aj piati zaobkolesia a za pačesy pochytia a obkríknu sa naňho: </p><p>„Čo ty tu, šelma stonohá, po kráľovskej palote špehuješ? Zastreľte špehára! Na šibeň s
         ním!“ </p><p>Ej, to by už len nebolo bývalo s kostolným riadom, takto nič po nič človeka na šibeň
         doniesť! </p><p>„Ale, ľudia,“ hovorí im, „veď ste vari len pochabé huby nepojedli! Veď ja, kraviar z
         našej dediny, iba to hľadám, kde si tu pri takom gazdovi, ako sú pán kráľ, trus vynášate. A
         potom rád by som ku pánu kráľovi jeho pani dievku rozosmiať.“ </p><p>Priam tichšie struny natiahli; všetci sa odstúpili, iba jeden ostal, a to čo najkrajšie
         oblečený z nich. </p><p>„No veď je nič, dobrý človek; veď vám ja nedám ublížiť,“ tak ten začal pekne okolo
         kraviara. „A veď vás ja,“ vraví ďalej, „upravím pravo k pánu kráľovi, len mi štvrtú čiastku
         sľúbte z toho, čo dostanete, keď kráľovu dcéru rozosmejete.“ </p><p>„Prečo nie?“ vravel kraviar, „len ma tu počkajte!“ </p><p>Nuž ten si sadol čakať a kraviara na pravú cestu nariadil, aj ho ešte naučil, ako má cez
         tri varty prejsť. </p><p>Išiel si on tak pekne, smelo. Lenže ešte aj tu mal z nôh spadnúť, keď tu každá varta ako
         hrom zarevala: </p><p>„Stoj, chlape! Čo tu chceš?“ </p><p>Posmelil sa predsa a riekol každej: </p><p>„Idem ku pána kráľovej pani dievke na smiechy!“ </p><p>Nuž tu každá varta pekne okolo neho, vydrankali si po štvrtine z toho, čo dostane, keď
         kráľovskú dcéru rozsmiechotí. </p><p>„A tak tu som vám, pane kráľu,“ rečie už teraz. „Lebo Kubo kraviar z našej dediny, to je
         nikto inší len ja sám, ako ma tu vidíte. A porozprával som vám všetko, ako čo vodilo sa mi
         a rád som, že vaša pani dievka pri tej rozprávke aspoň tu i tu pod jeden kútik usmiala sa.“ </p><p>„Dobre si urobil, synok,“ potľapkal ho pán kráľ po pleci, „už teraz len čo žiadaš za tú
         rozprávku?“ </p><p>„A veď som vám hneď spočiatku povedal, že som si prišiel pravdu potvrdiť. Pravdu, pán
         kráľ, len čo je pravda, to mi potvrďte: mojich, od slávnej stolice nasúdených, sto kyjov
         kyjovatých!“ </p><p>„Kubo, Kubo,“ vravel pán kráľ, „veďže už nežartuj! Veď ja to myslím naozaj, že ťa dám
         zlatom odvážiť; keď si mi len dcéru rozveselil.“ </p><p>„Ej, pane kráľu, to i ja myslím naozaj, aby ste mi potvrdili a to pod pečaťou mojich sto
         kyjov kyjovatých, ako môj vlastný diel za to, že som vašu pani dievku rozveselil, aby som
         tým štyrom tam vonku nič dlžen neostal, čo si odo mňa po štvrtine z toho vydrankali.“ </p><p>„Tak je tak, otecko, len ty to potvrď,“ rozosmiala sa kráľovská dievka a zatľapkala
         rukami, „veď naše neočaté stráže dávno tú príučku zaslúžili!“ </p><p>Tak sa i stalo. Kráľ podpísal súd aj pečaťou potvrdil na tých sto kyjov kyjovatých, pre
         smiechotkára Kuba, ale na nohavice tým štyrom, čo si vydrankali po rovnej štvrtine z toho,
         keď nášho Kubíka inak pred kráľa pustiť nechceli. A Kubo, kraviar z našej dediny, tiež len
         pod jeden bajúz zasmial sa, keď tým statočne nohavice vyprášili. </p><p>Ale tak nič po nič ani nášho Kubíka od seba prepustiť nechceli. Kráľ mu dal ukázať, kde
         má svoje stajne, aj čo k tomu patrí — odpýtam pekne vaše poctivé hlavy — to hnojovisko.
         Vyviezli ho na štyroch paripách von do poľa. Tam na kraj hory stála kráľovská stajňa a v
         nej celá črieda — sto pekných kráv. Povedali mu, že od týchto čias bude nad tou čriedou
         kráľovským kraviarom a že si smie aj ženu aj deti k sebe pojať. Kubovi teda od tých čias
         bolo dobre aj so ženou aj s deťmi. A čo viac, kráľ mu daroval z tých sto kráv jednu na
         výber. A tá krava mala zvonec, už je tej rozprávke koniec. </p><p> </p><div class="footnotes"><br><hr align="left"><div class="footnote"><p><sup>[<a name="ftn.d56e9415" href="#d56e9415" class="para">79</a>] </sup>dakedy</p></div><div class="footnote"><p><sup>[<a name="ftn.d56e9440" href="#d56e9440" class="para">80</a>] </sup>širici</p></div><div class="footnote"><p><sup>[<a name="ftn.d56e9475" href="#d56e9475" class="para">81</a>] </sup>desiatnika</p></div><div class="footnote"><p><sup>[<a name="ftn.d56e9488" href="#d56e9488" class="para">82</a>] </sup>humno</p></div><div class="footnote"><p><sup>[<a name="ftn.d56e9535" href="#d56e9535" class="para">83</a>] </sup>uzlovatých, sukovatých</p></div><div class="footnote"><p><sup>[<a name="ftn.d56e9554" href="#d56e9554" class="para">84</a>] </sup>Pani dievka, pani dcéra. Výraz <span class="emphasis"><em>pani</em></span> (nie
                  <span class="emphasis"><em>panna</em></span>) používa náš ľud aj tam, kde o nevydaných dcérach
               panských domov a rodín hovorí. Ba i kde pochytil maďarský výraz „kišasonka“ ešte
               dodáva k tomu „pani kišasonka“. Slovo „pani“ je teda uňho slovo úcty, dávané každej
               ženskej panského rodu. P. D.</p></div><div class="footnote"><p><sup>[<a name="ftn.d56e9570" href="#d56e9570" class="para">85</a>] </sup>spoliehal sa</p></div></div></div><div class="chapter" lang="sk"><div class="titlepage"><div><div><h2 class="title"><a name="d56e9637"></a>Čert slúži</h2></div></div><div></div></div><p> </p><p>
         <span class="emphasis"><em>Podal a rozpráva Jonatan Čipka z Tisovca.</em></span>
      </p><p> </p><p>Jeden chudobný rubár vybral sa do hory s posledným kúskom chleba, ktorý si v plátennej
         kapsičke niesol; lebo o tom kúsku chleba mal byť celý deň. Keď do hory prišiel, kapsičku
         zavesil na haluz a dal sa do roboty. Rúbal, neborák, rúbal a kálal hrubé duby, až mu tak z
         čela tieklo. Tu čosi-kamsi priplichtil sa čierny zasmolenec z najhlbšieho pekla ku kapsičke
         a ukradol mu ten ostatný kúsok chleba. </p><p>Ako sa vrátil do pekla, hneď začal chváliť sa kamarátom: </p><p>„Hľaďteže, toto malo byť jednému rubárovi na celý deň a ja som mu to ukradol!“ </p><p>„Čo to tam, čo?“ ohlásil sa na to Lucifer. </p><p>A keď vyrozumel, čo je vo veci, zhrozil sa nad ukrutnosťou toho zlodeja, že smel takému
         chudobnému človeku ostatný kúsok chleba vziať. I naskutku mu vyriekol súd: aby stojme<sup>[<a name="d56e9659" href="#ftn.d56e9659" class="footnote">86</a>]</sup> stúpal slúžiť do roka tomu rubárovi. </p><p>Na druhý deň zberal sa znovu do hory ubiedený rubár a kládol ťažkú sekeru na plece. Tu
         otvoria sa dvere a mladý silný parobok vkročí do izby. </p><p>„Dobrý deň, gazdo!“ poklonil sa príchodzí. „Či by ste ma nevzali do služby?“ </p><p>„Ach, syn môj, načože by si mi bol?“ odpovedal rubár. „Sám nemám čo jesť a v kúte, či
         vidíš, plače hŕba lačných detí!“ </p><p>„No, len ma vezmite! Ja vám za službu nič nežiadam a uvidíte, že pri mne dobre sa mať
         budete.“ </p><p>„Nuž, poďže teda so mnou do rúbania, keď už len tak chceš,“ povedal rubár a podal mu do
         ruky sekeru. </p><p>Neminuli tri dni a hora, ktorú by rubár sám do roka nebol zrúbal, ležala na hromade, až
         to bola radosť hľadieť na rovné rady poukladaných siah. Od toho času počalo sa nášmu
         rubárovi dobre vodiť a deti jeho neplakali viac od hladu v kúte; boli veselé a zdravé ako
         ryby, lebo boli sýte. </p><p>„No gazdo,“ povie ten sluha, „vy po kuse len rúbajte, a ja pôjdem dakde na mlatbu, aby
         ste mali na zimu chleba, aj všetkého nadostač v dome.“ </p><p>„Choď len, choď,“ odpovedal rubár, „ja budem zatiaľ rúbať, čo budem môcť.“ </p><p>Na jednej veľkej pustatine býval bohatý pán. Tristo stohov zbožia stálo mu na poli a v
         chlievoch ležalo tristo kŕmnych volov a tristo kŕmnych bravov. U toho pána zastavil sa
         rubárov sluha a ponúkol sa za mlatca. </p><p>„Nuž a kdeže ti kamarátstvo?“ opýtal sa ho pán. </p><p>„O kamarátstvo sa vy nestarajte! Len či dáte to zbožie mlátiť?“ </p><p>„Pravdaže dám; ale ho azda sám nebudeš mlátiť?“ </p><p>„Ej, či sám, či nesám; veď sa to potom nahľadíte!“ </p><p>„Nuž a čože budeš žiadať na výmlatok?“ </p><p>„Nič, pane, len čo si naraz odnesiem,“ odpovedal sluha. </p><p>„No,“ pomyslel si pán, „veď žiadnych desať kíl neodnesieš.“ A privolil k tomu. </p><p>Keď bolo blízko polnoci, tu okolo stohov ozve sa odrazu tritisíce cepíkov: cup cup cup,
         cap cap cap! cup cup cup, cap cap cap! Čerti z horúceho pekla zbehli sa pomáhať svojmu
         kamarátovi, takže do rána všetko zbožie bolo vymlátenô, vyviato i pomeranô. </p><p>Ešte len svitať počalo, zabral sa mlatec k pánovi, aby prišiel robotu opáčiť. A ten sa
         nemohol predívať na tej skorej robote. Ale bol rád, že zbožie bolo dobre vyrobené a povedal
         mlackovi, aby si výmlatok bral. </p><p>Milý mlacko káže si vykladať zbožie na široké pleciská a pánova čeľaď vyloží mu na ne
         dobrých desať kíl pšenice. </p><p>„No či ti to dosť?“ spytuje sa ho pán. </p><p>„Hoj, čože by to bolo?“ rozosmeje sa mlatec. „Len ešte klaďte! Veď vidíte, že ešte pod
         ním vyskočím.“ </p><p>I vykladú mu všetko zbožie na plecia a pánovi dupkom stávajú vlasy od strachu. </p><p>„No či ti to dosť?“ spytuje sa poznovu, ale sa mlatec zase rozosmeje, že čoby to ešte
         bolo. </p><p>„Len klaďte,“ povedá, „čo máte; veď vidíte, že ešte vyskočím, ako čo by som nič nemal.“ </p><p>Sto tučných vykŕmených bravov valí sa z chlievov a mlatec zoberie všetko na chrbát. </p><p>„No u čerta, už ti to len azda dosť bude?“ </p><p>Ale čert sa len smeje, ľahko vyskakujúc a káže klásť. Pána pučí od zlosti; ale v „slove
         si stoj!“ — od slova odstúpiť ani on nemôže. </p><p>„Vypusťte sto vykŕmených volov,“ zakričí na čeľaď; „tie azda len nepoberie!“ </p><p>Ale mlatec zoberie aj tieto a rozosmejúc sa do očú nahnevaného pána, uteká, ako čo by
         nič neniesol, k svojmu gazdovi. </p><p>„No gazdo tu máte!“ zvrhne bremä vo dvore rubára. „Myslím, že sa už nebudete báť hladu,
         trebárs vás i tu nechám, lebo mi už vychádza rok. Ale či viete, kto som ja? Či pamätáte,
         keď vám v hore ten ostatný kúsok chleba bol skapal?“ </p><p>Rubár pokýva] hlavou: </p><p>„Pamätám,“ povedá, „pamätám!“ </p><p>„No tak vedzte, ja som čert; ten kúsok chleba ja som vám bol ukradol a za pokutu musel
         som vám do roka slúžiť. Majte sa dobre!“ </p><p>Vtom sa stal okolo domu smiech, ako čo by tritisíc koňov bolo zarechtalo. Boli to čerti,
         ktorí vysmievali svojho kamaráta, že musel u chudobného rubára slúžiť. </p><p> </p><div class="footnotes"><br><hr align="left"><div class="footnote"><p><sup>[<a name="ftn.d56e9659" href="#d56e9659" class="para">86</a>] </sup>hneď</p></div></div></div><div class="chapter" lang="sk"><div class="titlepage"><div><div><h2 class="title"><a name="d56e9736"></a>Žabina kmotra</h2></div></div><div></div></div><p> </p><p>
         <span class="emphasis"><em>Podal a rozpráva Jonatan Čipka z Malohontu.</em></span>
      </p><p> </p><p>Tri sestry prechádzali sa po zelenej lúke. A tu stretli velikú korytnatú žabu,<sup>[<a name="d56e9750" href="#ftn.d56e9750" class="footnote">87</a>]</sup> ktorá dívala sa na ne velikými vypučenými okáľmi, akoby ich zožrať alebo
         zakliať chcela. </p><p>„Jaj, pľuhavstvo, ako som sa ľakla!“ vykríkla najstaršia sestra. </p><p>„Zabime potvoru, nech neplance sa nám tu pod nohy!“ ohlásila sa na to stredná. </p><p>A obidve boli by hneď bývali hotové len zabiť a zabiť žabu. Ale najmladšej nevidelo sa
         to. </p><p>„Ej,“ povedá, „nieže tak, sestry, nie! I červiačik bráni sa smrti; nechajme aj žabu,
         nech žije.“ </p><p>Sestry na to rozryhotali sa a tá staršia povie jej tak štipľavo: </p><p>„Môžeš si ju pre mňa sebou vziať a s ňou trebárs aj spávať.“ </p><p>„Ba vidí sa mi byť hrubou, môžeš ponúknuť sa jej za kmotru!“ prekárala ju stredná. </p><p>„Prečo nie? I žaba je božie stvorenie,“ povie najmladšia — a slza jej vypadla z oka. </p><p>Od tých čias prešlo sedem týždňov. Sestry už dávno boli zabudli na korytnačku. Tu ti im
         raz za rána vstúpi do izby krásne pristrojený mládenec a obráti sa rovno k najmladšej s
         hlbokou poklonou: </p><p>„Službu vzkazujú môj pán a moja pani a prosia vás, keby ste sa na krátky čas vybrali k
         nim; predo dvermi stojí koč a čaká na vás.“ </p><p>Zobrala sa najmladšia napochytro a vysadla do zlatého koča. Štyri vrané kone leteli ako
         vo víchor a dve staršie sestry hľadeli za ňou ako vo vytržení, až im zmizla z očú. </p><p>Zlatý koč zastal pred vysokým zámkom. Na tom zámku štyriadvadsať oblokov na východ a
         štyriadvadsať na západ; pred každým oblokom zlatý strom a na každom strome zlatý vták. Keď
         najmladšia sestra z koča schádzala, zatriaslo sa povetrie spevom zlatého vtáctva, čo ju
         vítalo. </p><p>Vstúpila do nádhernej izby, kde všetko zlatom jasalo sa. Na zlatej posteli v hodvábnych
         perinách leží korytnačka, stená zhlboka, ťažko; lež ako zazrie príchodziu, hneď obráti sa k
         nej a hovorí: </p><p>„Sľúbila si sa mi za kmotru; rada by som vedieť, či stojíš si v slove.“ </p><p>Najmladšej prišiel iba teraz na um celý ten údaj na prechádzke; ale pamätala dobre, čo
         vtedy hovorila, nuž i teraz riekla: </p><p>„Prečo nie? Aj ty si božie stvorenie!“ </p><p>V tom okamžení porodila korytnačka krásneho syna. Babka stála už tam naporúdzi,<sup>[<a name="d56e9789" href="#ftn.d56e9789" class="footnote">88</a>]</sup> okúpala dieťa a povila. </p><p>„Vezmi, kmotra moja drahá, vezmi toto dieťa a nes ho do krstu,“ prosila tá na tej
         posteli. </p><p>Krásna kmotra vzala na ruky utešeného chlapčeka a šla s ním do kostola. </p><p>Sotvaže v kostole kňaz chlapčeka pokrstil a prežehnal, korytnačka tu doma rozpučila sa a
         z jej kože vyskočila krásna pani. </p><p>Krstná matka s krstňaťom na rukách poberala sa veselo von z kostola. Ale hneď vo dverách
         zastaví ju stará zhrbená žena a vystiera proti nej suchú ruku. </p><p>„Ach, neopúšťaj, dievka moja, chudobnú žobráčku!“ prosila sa jej prenikavým hlasom. </p><p>Ona čiahla do vrecka a vytiahla strieborný peniaz. Usmiala sa mu starká a hovorila: </p><p>„Pán Boh zaplať, dievka moja, Pán Boh zaplať a požehnaj na miesto toho stokrát toľko!
         Ale hľaďže, budú ťa tam v palote ponúkať zlatom, striebrom; ale ty neber nič, dievka moja,
         zožabila by si sa. Len potom na veľké ponúkanie vypýtaj si za hrsť smetí! Inšie nič
         neprijmi, a vyslobodíš seba aj tvoju kmotru.“ </p><p>Vtom starká zmizla, akoby bol dlaňou pľasol. </p><p>Najmladšia už potom bez všetkej prekážky doniesla dieťa do zlatej paloty. A tu vytešená
         krásna pani rozprestrela proti nej náručie: </p><p>„Vitaj, kmotrička moja, vitaj! Ach, čože ti, čo dám za tvoju službu? Naber si zlata,
         naber si striebra! Ber si, čo ti srdce zažiada!“ </p><p>Ale kmotra nechcela brať nič; že vraj vykonala len kresťanskú povinnosť. </p><p>„Ej, akože by to bolo, kmotrička moja zlatá? Či by som ťa ja s prázdnou rukou pustila?“
         zaobchádza ju pani. „Musíš si dačo vybrať; žiadaj, čo chceš, všetko ti dám.“ </p><p>„Keď už len byť musí,“ povie napokon žabina kmotra, „tak mi dajte za hrsť smetí spod
         metly.“ </p><p>Nevidelo sa to panej nijak, odmáhala dlho všakovak; potom predsa spravila jej po vôli. </p><p>Sotva vykročila milá žabina kmotra z brány, tu smeti, čo bola si naviazala do ručníka,
         krásne zazvonia: každý prášok premenil sa na ligotavé ťažké zrno zlata! A za ňou zatriaslo
         sa povetrie spevom zlatého vtáctva: </p><p>„Vyslobodila si nás! Vyslobodila si nás!“ </p><p> </p><div class="footnotes"><br><hr align="left"><div class="footnote"><p><sup>[<a name="ftn.d56e9750" href="#d56e9750" class="para">87</a>] </sup>ropuchu</p></div><div class="footnote"><p><sup>[<a name="ftn.d56e9789" href="#d56e9789" class="para">88</a>] </sup>na pohotove, pri ruke</p></div></div></div><div class="chapter" lang="sk"><div class="titlepage"><div><div><h2 class="title"><a name="d56e9829"></a>Hádač, strúhač, strelec, poprac</h2></div></div><div></div></div><p> </p><p>
         <span class="emphasis"><em>Zo zbierky J. Rimavského.</em></span>
      </p><p> </p><p>Jeden otec mal štyroch synov a žiadneho imania. Akože ich tu zaopatriť? </p><p>„Dám ich,“ pomyslel si, „vyučiť; prebijú sa svetom aj bez imania a Pán Boh ich sám
         najlepšie zaopatrí.“ </p><p>Dal ich teda na učňovstvo do mesta. Vyučili sa každý inému remeslu: prvý bol hádač,
         druhý strúhač, tretí strelec a štvrtý poprac. Tento posledný vedel popratať aj tam, kde si
         nič nepoložil. </p><p>Prišli z učenia domov a hneď, že oni preukážu sa každý vo svojom remesle. Otec zvolal
         celú dedinu na diváky a vyšiel s nimi na širokú lúku. Tu hádač vyhádal, na ktorom strome v
         ďalekej hore vták na hniezde sedí; poprac hneď ta bežal a popratal do svojej kapsy vajcia,
         tak čo vtáka nesplašil, iba potom ho už zduril z hniezda; strelec namieril a vtáka v tom
         letku zostrelil, že padol k nohám divákov; ale vajcia ako potrepali sa v kapse, kým ten s
         nimi na to strelenie dobehol, nuž ich strúhač tak zalátal, zaokrúhlil, že tam švíka nebolo
         poznať a boli ešte pevnejšie ako prv. </p><p>„No, majstri ste!“ riekol otec. „Ako som vás vyučiť dal, tak už teraz opatrite sa sami.“ </p><p>A ľudia zas len híkali na to všetko a chýry šli o týchto majstroch po celom svete. </p><p>Doletel chýr o nich aj ku kráľovi, a tomu práve vtedy, ani nevedieť kde, podela sa
         dcéra. Dúškom povolal ich k sebe, aby ju vyhádali a vydobyli, že toho bude, kto najlepšie
         zaslúži si ju. </p><p>Hneď hádač vyhádal, že ju veliký vták uniesol za more a tam tríme vo svojom zámku.
         Strúhač razom vystrúhol člnok a všetci previezli sa za more. Zbojník paničku ukradol, keď
         vták o poludní na okamženie zdriemol, a pekne doniesol ju do člnka. Už boli s ňou
         naprostred mora. Tu prebudený vták doletel za nimi a zakrútil koleso, že spustí sa na nich,
         zďobe ich zobákom a pannu zase unesie v pazúroch. Strelec ho zastrelil — ale keby dáko
         inak! Lež tu zas padol im vták dolu hlavou zrovna pred nosy a vybil im pyskom velikú dieru
         naprostred člnka. </p><p>Voda im ho hneď zaliala a boli by tam prepadli sa do bezdna, keby nie vrtkého strúhača,
         ktorý ako raz zaťal kresačkou, už bol člnok zaplátaný, ani kvapka vody viac doňho
         nepresiakla. Šťastne dopravili paničku domov a jej otec oddal ju aj s pol kráľovstvom
         strúhačovi; bo ten najviac urobil, bo bez neho ani ta by neboli zašli, aj boli by potopili
         sa vtedy, keď už pannu v hrsti mali. </p><p>Aj tým druhým sľuboval panstvá; ale oni nechceli byť menej od svojho brata, a preto
         pustili sa ďalej. </p><p>Išli, išli; prišli tam k jednému hostincu, v ktorom bolo vyhlásené, že kto tam za jednu
         noc postačí troviť a hotovým platiť, dostane kráľovu dievku za ženu a s ňou aj kráľovstvo. </p><p>„Toto je pre mňa,“ povedal hádač bratom. „Len či mi ešte v čom-tom poslúžite.“ </p><p>„V čom takom?“ opýtali sa bratia. </p><p>A hádač im hovoril: </p><p>„Ten vták, čo sme ho tam na mori nechali, bol iba na jedno krídlo podstrelený. Voda ho
         vyniesla za nami na breh, ale že už nevládal naspäť zaletieť za more, sedí teraz tamto v
         hore na hniezde a nesie zlaté vajcia. Ty, strelec, musíš mi ho teraz aj s hniezdom
         zostreliť a ty, poprac, už vtedy musíš tam byť a doniesť mi ho. Čím viac budem troviť, tým
         viac zlatých vajec mi nanesie, a tak už len pochopíte, že vydržím. A vy, dá Boh, tiež
         opatríte sa ešte!“ </p><p>Pristali na tom a urobili mu tak. Ten potom už haroval aj s nimi celú noc, a že vždy
         hotovým platil a na ráno obliekol sa do zlata, vďačne podala mu kráľova dievka ruku. </p><p>Tamtí dvaja preniesli sa už len do voľač lacnejšieho hostinca; bo tuná bolo trocha aj
         nebezpečno, keď každého o hlavu kratším urobili, kto za trovu nezaplatil. V tom druhom
         hostinci pili potom ako dúhy. Raz strelcovi rozleje sa pivo po stole. Veľká sila múch
         nasadla si naň. A ten pác dlaňou na to, zabil ich päťdesiat. Dal si potom u zámočníka
         urobiť erb, na ktorom stálo: </p><p>„Len raz čapil, päťdesiat ich zabil!“ </p><p>Ale oba popíjali si len ďalej. </p><p>Raz viezol sa tadiaľ kráľ. Poslal si tadnu sluhu pre pohárik na občerstvenie. Sluha
         vráti sa a len tak triasol sa mu pohár v ruke. </p><p>„Čo si taký najašený?“ opytuje sa ho kráľ. </p><p>„Ach, najjasnejší pane,“ odpovedá sluha, „akoby nebol predesil sa, keď mi prišlo čakať
         na toto víno vedľa toho, čo len raz čapil a päťdesiat ich zabil. Bál som sa, že ak len
         prstom pohne, nebudem vám viac víno nalievať.“ </p><p>„No, veď by teba aj s povrieslom vystrašil,“ rečie kráľ. „Čože si sa mal toľme najašiť?
         Či nevieš, že iba toho hľadám? Smelo tadnu a zavolaj mi ho do služby!“ </p><p>O chvíľu už sedeli strelec a poprac pri kráľovi na koči, keď sa im len voľač nadhodilo
         do roboty. A to vám, hľaďteže, voliaky obor toho kráľa nepokojil, aby mu dal dcéru za ženu,
         a obra nikto prevládať nemohol. A už ho museli aj chovať v kráľovskom zámku a vypil na
         každé posedenie tri sudy vína a hnúť nechcel sa, kým mu svadbu neurobia. Alebo, vraj, nech
         strieľa sa s ním, kto sa vie. A ten obor bol taký strelec, čo na tisíc krokov diaľky mušku
         v povetrí zhodil. </p><p>Strelec dal sa na to; len vraj: „Budete aj nás tak chovať za dva týždne ako toho obra,
         kým k silám prídeme.“ </p><p>Chovali ich ako pavúkov a oni zas len pili ako dúhy. Ale tu dva týždne chýlili sa ku
         koncu a ešte nič nevyhútali, ako toho obra prevládzu. Tu veru už milému strelcovi všakovak
         bolo okolo srdca a neraz sa mu zavzdychlo: „Miško, ty ješ a piješ, ale nač tvoja krv
         vyjde?!“ </p><p>A to všetko počul obor vo vedľajšej izbe, ktorý na nich pozor dával, čo to za jedni, čo
         s nimi prichodí mu biť sa. A milého obra veru tiež volali Miškom, nuž všetko tak nazdal sa,
         že to ho upomínajú, nač jeho krv vyjde. Šupelo mu, že tí to slovo tak často pripomínajú a
         začal vždy viac obávať sa o svoju kožu. </p><p>Len už na ustanovený deň ráno priplichtí sa milý obor k týmto dvom do izby a začne ich
         prehovárať, aby si pušky nenabili, aby bili sa len tak naoko, čo nič nestane sa ani
         jednému. </p><p>„Radšej,“ hovorí, „oboríme sa oba na kráľa; zabijeme ho, zaberieme si všetko a podelíme
         sa.“ </p><p>A tu kým obor takto púšťal sa do jednačky so strelcom, zatiaľ poprac vytiahol sa von a
         už obrovi nábitok z pušky vyťahal. Ako vykradol sa, tak i prikradol sa naspäť do izby a na
         svojho brata len pomihal.<sup>[<a name="d56e9904" href="#ftn.d56e9904" class="footnote">89</a>]</sup> Priam tento vedel, koľko asi bilo. </p><p>„No, nič je z toho,“ hovoril strelec. „Čiaže by bola kráľova dcéra, tú by sme si na
         dvoje preseknúť nemohli. Len ty obor, poberaj sa strieľať! Tvoj je prvý výstrel; ale to ti
         povedám, ak ti puška zluhá, už vtedy budeš ležať.“ </p><p>A tak aj stalo sa. Obrovi puška zluhala. Ale vtedy sa aj prestrel, ako bol dlhý; náš
         strelec zastrelil ho do smrti. </p><p>Bola svadba hneď, a to hrdá! </p><p>Na svadbe, ako najlepšie hodovali a jeden z prísediacich kráľov chcel pripiť mladému
         páru na zdravie, tu obadá sa, že len pred okamihom mal zlatý pohár pred sebou a že toho
         viac niet a niet. </p><p>„Ej, veď vari neprepadol sa, ani krídla nemal, žeby bol uletel!“ </p><p>Vyzerali popod stôl, všade; ale pohára len nebolo a nebolo! </p><p>„No,“ rečú, „už ho musel dakto vziať.“ </p><p>„A beda tomu, kto opovážil sa toho pri kráľovskom stole!“ doložil starý kráľ. A chytrý
         poprac na to: </p><p>„Hľadať treba, u koho nájde sa; to bude najistejšie.“ </p><p>Tu mladé, staré hľadalo, mátalo po vreckách; ale každé volalo: </p><p>„Ani ja ho nemám, ani ja, ani ja!“ </p><p>„No, veď ani nikoho sme nevideli z miesta vstať — kdeže je, kdeže je?“ volali podruhí. </p><p>Iba keď milý sobášny kňaz očervenie ako oparený rak a ešte raz nepokojnejšie matá si po
         vreckách. Tam mu bol spravodlivý ten skapaný zlatý pohár. No už to zas všetci svedčili, že
         ten nepohol sa z miesta a žeby už len kňaz ako kňaz ani nemohol sa dopustiť, dačoho takého.
         Tu aj sám kráľ hneď uhádol, čo to asi byť môže a povedal: </p><p>„Čo fígeľ, to groš; nech sa prizná, kto to urobil, zlatý pohár bude jeho!“ </p><p>A mladý zať už aj prstom ukazoval na šelmu brata svojho, a keď tento ešte okúňal sa
         priznať a len tak pod jeden bajúz usmechoval sa, tu milý brat predsa len chcel s pravdou
         von a vyrozprával všetkým o svojom bratovi popracovi, akému tento remeslu vyučil sa a ako
         im všetkým trom bratom bol dosiaľ na pomoci. Už potom ani poprac sám tajiť sa nemohol. </p><p>To ale tak zapáčilo sa tomu kráľovi, čo spred neho ten pohár skapal, že povedal: </p><p>„No, milý poprac, keď si ty taký kunštár a ešte si pri tom nikomu neublížil, ja
         potrebujem just takého. Len v jednom ešte preukážeš sa mi. Ak ty do zajtra rána ukradneš
         mojej dcére, čo ešte okrem mňa žiadnemu duchu nikdy nič nedala od seba, prsteň z malého
         prsta, prijmem ťa za zaťa a viem, že ti potom aj ona vďačne podá ruku; bo za toho sľúbila
         ísť, kto si ten prsteň od nej vymôže. Ale zase ak to nevykonáš, syn smrti si. Taký u nás
         zákon.“ </p><p>„A veď už bude, ako Boh dá,“ povedal poprac a pristal na všetko. </p><p>Veselie dokončilo sa veselo a po veselí rozišli sa hostia po zámku, každé do svojich
         izieb. Kráľ, ktorý tú stávku urobil, obzeral sa už len, či poprac dakde za nimi nesliedi;
         ale o tomto nebolo ani chýru ani slychu. Nuž celkom ubezpečený vyzliekol sa vo svojej izbe,
         veď i tak dcéra jeho spala hneď vo vedľajšej, a ak by zavolala, ľahko by doskočil na pomoc.
         Len ako vyzliekol sa, prišlo mu na um, že ešte zabudol sluhom rozkázať, aby pozor dali na
         všetko. Iba tak ako bol, vyzlečený, vybehol k sluhom. Za okamženie vrátil sa: ale v tom
         voľač inšie svitlo mu v hlave a šiel na druhé dvere k dcére. </p><p>„Dievka moja,“ hovorí, „daj ten prsteň ku mne! Tu ho poprac hľadať nebude.“ </p><p>„Čože sa vám robí, otec môj?“ hovorí dcéra. „Veď som vám ho len teraz dala!“ </p><p>„Nuž ale kedy, ako?“ </p><p>„Nuž len teraz terazučky boli ste tu celkom oblečený a vrátili ste sa do vašej izby aj s
         prsteňom. Len tomu čudujem sa, ako mohli ste sa na taký hran<sup>[<a name="d56e9956" href="#ftn.d56e9956" class="footnote">90</a>]</sup> aj zobliecť.“ </p><p>Kráľ hneď letel do svojej izby k svojim hábam; ale už ani tých tam nebolo. Iba kukne do
         otvoreného obloka a tam celá postava popracova, ako chce just spúšťať sa dolu po rebríku. </p><p>„Aha, šelma, tu si predsa!“ chmatne ho za krk. A tu ti bábolka slamou vypchatá v hábach
         popracových! Hneď pochopil, koľko uderilo, že to poprac bábolku tam nastrojil, a kým on k
         sluhom chodil, zatiaľ si jeho šaty obliekol a tak vypýtal prsteň od kňahyne; — ale veru
         zatiaľ aj dokonale ufujazdil. </p><p>Ráno mu s prsteňom oddal aj ruku svojej dievky a táto nevzpierala sa, keď to bol majster
         nad majstrov a pritom šuhaj kaľavný. </p><p>Čo remeslo, to remeslo, predsa len pomáha na zelenú ratolesť a má vraj i zlaté dno. </p><p> </p><div class="footnotes"><br><hr align="left"><div class="footnote"><p><sup>[<a name="ftn.d56e9904" href="#d56e9904" class="para">89</a>] </sup>očima</p></div><div class="footnote"><p><sup>[<a name="ftn.d56e9956" href="#d56e9956" class="para">90</a>] </sup>tak rýchlo</p></div></div></div><div class="chapter" lang="sk"><div class="titlepage"><div><div><h2 class="title"><a name="d56e9970"></a>Najmladší z dvanástich</h2></div></div><div></div></div><p> </p><p>
         <span class="emphasis"><em>Podala Amália Sirotková, r. Šidlajová, učiteľka v Hájnikách pri Zvolenskom
            Sliači.</em></span>
      </p><p> </p><p>Biedne živil sa na svete chudobný rybár. Akoby aj nie, keď so ženou a deťmi iba to
         zjedli, čo kedy-tedy dajakú rybu chytil. Raz ide na ryby a rozprestrie sieť. Vyletí z vody
         ozrutný vták a povie mu: </p><p>„Nájdeš, ale nezahub!“ </p><p>Ťahá sieť a tam naozaj dač závažného. Vytiahne, rozkrúti: vyšobalí sa mu do ladiky<sup>[<a name="d56e9988" href="#ftn.d56e9988" class="footnote">91</a>]</sup> troje velikých vajec. Zavesloval ku brehu, zaniesol ich domov a poukladal pekne
         na pec. Žena chcela aspoň jedno z nich hladným deťom uvariť, ale on jej prihrozil: </p><p>„Nenašlas’, nezahub!“ </p><p>Žene to bolo mrkotno, ale na prvý raz, ako na prvý raz, utíšila sa. </p><p>Šiel on aj po druhý raz na tie ryby a rozprestrel sieť. Vyletel z vody ozrutný vták a
         zavolal mu: </p><p>„Nájdeš, ale nezahub!“ </p><p>Vytiahol zase troje velikých vajec. Privesloval ku brehu, priniesol ich domov a odložil
         ku tamtým pekne na pec. Žena zase do vajec, a keď nie do vajec, nuž doňho: </p><p>„Ty šklban, či nevidíš, že už aj s deťmi omdlievam od hladu; radšej by si bol ryby
         doniesol a seba aj deti obživil!“ </p><p>No, prehrmelo aj to. </p><p>Šiel on aj po tretí raz na ryby, a ako rozprestrel sieť, zas len vyletel ten ozrutný
         vták z vody a privolal mu: </p><p>„Nájdeš, ale nezahub!“ </p><p>Aj na tento raz iba také tri ohromné vajcia vytiahol. Položil ich do ladiky, privesloval
         s nimi ku brehu, zabral a odložil ku predošlým na pec. Žena oddala sa mu do vlasov, že čo
         myslí, že takto deti nenachová, že len čo si počnú od hladu. </p><p>Pošiel radšej i po štvrtý raz na tie ryby. Rozprestrel sieť a čakal. </p><p>Nebolo mu dlho čakať, bo zas len vyletel ozrutný vták z vody a zavolal: </p><p>„Nájdeš, ale nezahub!“ </p><p>Našiel, ale ešte aj teraz len troje velikých vajec; aj sieť dotrhala sa mu už pri nich.
         Nuž ale len privesloval ku brehu, vzal vajcia a položil ku ostatným na pec; už ledva
         pratali sa. Žena ho už preklínala a ochorela od zlosti, čo jej to tam budú toľké vajcia
         zavadzať, a do úst nič. </p><p>Len ti tu naraz vajcia začnú pukať. Pukne jedno, vyskočí z neho mládenec na svet súci,
         pekný, len akoby ho bol ulial. Pukne druhé, aj z toho. A tak z každého, a z toho dvanásteho
         najmladší a najkrajší šuhaj! A všetci postavia sa pred rybárom a pýtajú: </p><p>„Daj jesť, daj piť, keď si nás na biely deň vyniesol!“ </p><p>Tu žene od divu aj choroba prešla; ale začala s mužom nanovo hriech a nezdobu, že či
         nemajú dosť svojich detí, že ho ona tam nechá, nech mu tí tam trebárs uši objedia. Z reči
         do reči, pekne-krásne pobili sa muž so ženou. </p><p>„No, dajte si pokoj!“ hovoria už teraz mládenci. „Čo len pre nás, škoda sa vám hašteriť.
         My by sme i tak pri vás žiadnej práce nemali, ale vám my poradíme. Zavediete nás rovno ku
         kráľovi do služby a uvidíte, že vám to nebude daromné.“ </p><p>I tak bolo. Rybár zaviedol dvanástich šuhajov do zámku a postavil ich pred kráľa.
         Kráľovi veľmi ľúbili sa, bo boli rovní ako jedle, iba ten najmladší najonakvejší. Prijal
         ich do služby a rybárovi dal statočnú vynáhradu, keď mu ich len doviedol. </p><p> </p><p>* </p><p> </p><p>Poslal kráľ milých šuhajov jednu velikú lúku zrábať. Čo cez deň nakosili a nahrabali, to
         cez noc všetko rozvláčila voliaka pleťuha. Dosť tí striehli, nič nevystriehli. Najmladší
         nemohol už ďalej hľadieť na také hospodárstvo. Sadne si pod kopu a strežie. Priletí ta
         dvanásť koní a prosto do kopy, že ju zvláčia. Zaženie sa tento kosou do nich; ale najmenší
         koník mu povie: </p><p>„Nezaháňaj sa, to by ti i tak daromné bolo; radšej daj nám nažrať sa, lebo pôjdeme do
         roboty. Zatiaľ ale zobuď si bratov a nech si posadajú na nás, a ty sadni si na mňa.“ </p><p>Zobudil bratov a posadali si. Ráno postavili sa pred kráľa takto na tátošoch. </p><p>„Ej, to nám treba, to!“ povedal kráľ. „Lebo je vojna.“ </p><p>A to susedný kráľ vypovedal tomuto kráľovi vojnu, že mu nechcel dať dcéru za ženu. Do
         tej vojny ako postavili sa, susedný kráľ iba čo ich pošibal voľajakým prútikom, hneď všetci
         skameneli, kremä tento najmladší nie. Ten ostal len voliaky ako omámorený. Keď prebral sa,
         už bolo okolo neho všetko mŕtvo. Ale mu jeho tátošík povedal: </p><p>„Sadaj, nemeškaj; ten kráľ len stoľko, že už nie je pred kňahyňou, aby si ho vzala za
         muža; my musíme tam byť prv.“ </p><p>Sadol, nemeškal — a boli tam ešte prv. Ale aj ten kráľ dobehol a žiadal, aby kňahyňa šla
         zaňho, bo že vo vojne pobil všetkých do zniku. </p><p>„Ej, všetkých si predsa nepobil,“ povedala kňahyňa; „jeden z nich je ešte prv tu ako ty.
         A tak za toho z vás pôjdem, kto mi donesie moje svadobné šaty zo skleného zámku; tam sú mi
         v truhlici.“ </p><p>Ten kráľ nešiel, že po čo on má chodiť, že jemu mladucha aj bez tých šiat dobrá.
         Najmladší z dvanástich ale tašiel ku svojmu koníčkovi a povedal: </p><p>„Koníček môj, takto a takto má sa vec — čože urobím?“ </p><p>„Hoj, len ty sadaj, nič nemeškaj; čo nevidieť, zaletíme!“ </p><p>Vysadol si, nič nemeškal — a leteli. Prileteli ku sklenému zámku. Povie koník šuhajovi: </p><p>„Tu sme! Ale musíš sám ku strige. No, zadrž sa, a keď vyslúžiš si truhlicu, prídi ko
         mne; tu budem na tejto lúčke popásať sa.“ </p><p>Tašiel šuhaj do zámku ku strige, aby mu vydala truhlicu, čo v nej tá a tá kňahyňa, ktorá
         ho sem poslala, uschované má svoje sobášne šaty. </p><p>„Ej, dám ti ju, dám,“ rečie striga. „Ale či vieš, že si ju máš u mňa vyslúžiť?“ </p><p>„A veď, keď je tak, trebárs si ju aj vyslúžim,“ povedal šuhaj; „len mi povedzte, čo to
         má byť za služba.“ </p><p>„Do večera už nič,“ riekla baba; „ale na ráno musíš nosiť sa na mojom vranom koni. No
         veď uvidíme, ako obsedíš na ňom.“ </p><p>Prechodil sa šuhaj podvečer okolo zámku. Nájde tam chrta medzi dvoma bučkami
         zaseknutého, čo nemohol nijak von. Pomohol mu z klepca a uradovaný chrt skočil v šíry svet,
         iba čo privolal šuhajovi: </p><p>„Pomysli si len na mňa, keď ti budem potrebný, hneď som ti tam na pomoc!“ </p><p>Ráno vyviedla mu stará z maštale vraného koňa a on si vysadol naňho. Spočiatku koník
         ešte ako-tak, ale čo ďalej, to tuhšie skákal a zašiel s ním, sám Pán Boh vie, kde do poľa.
         Ale šuhaj obsedel v strmeňoch a uzdu nepustil. Raz milý vranko premení sa na zajaca a uteká
         mu v šíry svet. Ej, veru ledva stačil na chrta pomyslieť, už by ten toho nikdy viac nebol
         videl. Lež iba čo pomyslel, už chrt tam za zajacom a chytil ho za ucho a doviedol k
         šuhajovi. Zas bol z neho kôň, a šuhaj pekne ticho dopravil sa na ňom do zámku. </p><p>„Tu si máš koňa a vydaj mi truhličku,“ povie babe. </p><p>„To by si skoro chcel,“ riekne baba. „Zajtra musíš nosiť sa ešte na mojom sivom koni, a
         ak mi ho takto naspäť privedieš, bude z teba dač.“ </p><p>Po práci prechodí sa šuhaj kolo zámku. Zazrie tam orla chyteného na reťazi. Pustí ho.
         Orol vzlietne a zakráče mu: </p><p>„Pomysli si na mňa, keď ti budem potrebný; hneď som ti tam na pomoc.“ </p><p>Ráno vyviedla stará sivého koňa. Sivko strihal ušima a hrabal podkovami. Šuhaj len
         vysadol a nič nedbal, že milý končo pustil sa hneď do skoku. Stisol mu len boky a vyletel
         na ňom von bránou, akoby boli vzali sa na krídla, čo ďalej, to strmšie, a šuhaj zas, čo ten
         strmšie letel, to tuhšie stískal ho. Raz milý sivko premení sa na vtáka. Šuhaj ostal na
         zemi a vták ulietal ponad oblaky, prv, akoby ten bol stačil pomyslieť si na orla. Vtom si
         ale pomyslel a orol hneď tam, pustil sa za vtákom, dochytil ho a doviedol k šuhajovi. Z
         vtáka urobil sa zase kôň a šuhaj pekne ticho dopravil sa na ňom do zámku. </p><p>„Tu si máš koňa a vydaj mi von truhličku,“ povie babe. </p><p>„Ej, bolo by ti!“ rečie baba. „Zajtra musíš nosiť sa ešte na mojom bielom koni, a ak mi
         ho takto pekne naspäť privedieš, nuž ti už len dám tú truhlicu.“ </p><p>Po práci svojej prechodí sa šuhaj kolo zámku a zájde si až k rybníku. Tu na brehu
         vyhodená ryba hádže sa, mece sa a nemôže dostať sa naspäť do vody. Vzal ju pekne na ruky a
         pustil do vody. A ryba mu povie: </p><p>„Pomysli si na mňa, keď ti budem potrebná; hneď tí prídem na pomoc.“ </p><p>Ráno vyviedla mu stará bieleho koňa. Beloň spínal sa a vyhadzoval už vopred. Šuhaj
         chytil uzdu a vyhodil sa naňho. Darmo ten spínal sa pod ním, darmo vyhadzoval. Hej, leteli
         že tí potom ponad bránu von! A kôň prosto k rybníku. Tu raz milý šuhaj ostane na brehu a
         spod neho vyletí kačica a pláva rybníkom preč voľakdesi na druhú stranu a stratí sa mu z
         očú. Pomyslí si on na tú rybu. Pripláva ryba k nemu. </p><p>„Ačak,“ vraví, „kdeže ti kôň?“ </p><p>„Veď to, rybka moja, kdeže je? Tu mi zmizol dakde na tom rybníku.“ </p><p>„No netráp sa nič, nájdeme ho.“ </p><p>A ryba zohnala všetky ryby a tie kačku vyhľadali, zospod za nohy chytili, aby uletieť
         nemohla, a tak doplávali s ňou ku brehu. Ako ju šuhaj v ruke mal, hneď bol zase kôň, a
         šuhaj pekne ticho dopravil sa na ňom do zámku. </p><p>Starú strigu malo tresnúť od jedu. Vzala mu koňa a viedla ho do maštale. Šuhaj pozďaleč
         za ňou. A striga tam pochytí omelo a tne svoje dievky: </p><p>„Nuž či ste sa takto mali zadržať, vy daromnice, vy sajby!“ </p><p>Lebo tie kone to boli jej vlastné dievky, čo tak vedeli sa premieňať. Ešte aj tadnu
         prišla nadurená ako morka a vždy čosi homrala. Potom mu ale oddala truhlicu. On si vyhľadal
         svojho tátošíka tam, kde pásol sa mu, na tej lúčke, a šťastne dostali sa domov. Postaví sa
         s truhlicou pred kňahyňu — „a tu nemáš klúčika od truhlice!“ Povie kňahyňa: </p><p>„Za toho z vás pôjdem, kto mi ten kľúčik donesie.“ </p><p>Ten kráľ nehol sa ani teraz a šuhaj išiel zase ku svojmu tátošíkovi: </p><p>„Tátošík môj, pôjdeme ešte pre kľúčik.“ </p><p>„Ej, veď pôjdeme,“ rečie tátošík; „ale už teraz bez toho kráľa, aspoň bez jeho prútika
         nemôžeme ísť. Lebo je kľúčik jednému medveďovi v pysku, a toho treba najprv tým prútom
         pošibať, aby zmrzol. Choď len a volaj kráľa, alebo nech ti prútik vydá.“ </p><p>Šiel šuhaj ku kráľovi, aby prišiel s ním alebo mu prútik vydal. A kráľ nechcel sa ani
         hnúť od kňahyne, že načo by on unúval sa toľké svety. Vytrhol mu šuhaj prút z ruky a hybaj
         na tátošíkovi rovno k tým zápoliam, kde pritrimovalo sa to medvedisko. </p><p>Medvedisko prednými dlabami do neho, len že ho zacapí. Šuhaj šibne ho prútom. Priam
         medveď skamenel a kľúčik vypadol mu z tlamy. Vzal kľúč a ponáhľal sa s ním ku kráľovej
         dcére. </p><p>Tu začne sa ten kráľ škriepiť, že jeho je kňahyňa, lebože bez jeho prútika nebol by
         kľúčik tu a šuhaja bol by medveď zadlávil. A šuhaj tiež postavil sa mu, že veď on i
         truhlicu vyslúžil i kľúč doniesol. </p><p>„Daromná vám škriepka pred časom,“ povie na to kňahyňa. „Musíme najprv otvoriť
         truhlicu!“ </p><p>Otvorili truhlicu, a tu — v truhlici meč. </p><p>„No, vidíte,“ ozve sa kňahyňa, „toto vedela som popredku. A teraz kto ešte o mňa stojí,
         dá si týmto mečom sťať hlavu, a čia hlava pod týmto mečom obžije, za toho pôjdem.“ </p><p>Oba podvolili sa a o chvíľku obom hlavy odcupli na kláte. Šuhajova hlava obžila a
         tamtomu miesto svadby spravili pohreb. </p><p>Šuhaj bežal ku svojmu tátošíkovi poďakovať sa za verné služby. </p><p>„Uznávaš teda, uznávaš,“ hovoril tátoš, „že som ti verne slúžil?“ </p><p>„Ej, uznávam, uznávam.“ </p><p>„No, keď uznávaš, teraz i ty mne preukážeš pokonnú službu. Zotneš i mne tým mečom hlavu.
         Potom vynímeš z môjho sedla druhý prútik a pôjdeš na bojište a pošibeš svojich bratov, aby
         odteraz mal i tebe kto slúžiť.“ </p><p>Zdráhal sa šuhaj vernému tátošíkovi hlavu zoťať, ale musel. Ako to urobil, voňavá
         holubica vyletela z koníka. </p><p>Konečne vyňal prútik zo sedla, šiel na bojište, pošibal bratov, a keď videl, že títo
         vstali, pošibal aj ostatné vojsko. Tak s vojskom navrátil sa domov ku kňahyni a táto hneď
         podala mu ruku a bola od tej hodiny jeho, a to vojsko slúžilo mu vždy. </p><p> </p><div class="footnotes"><br><hr align="left"><div class="footnote"><p><sup>[<a name="ftn.d56e9988" href="#d56e9988" class="para">91</a>] </sup>loďky</p></div></div></div><div class="chapter" lang="sk"><div class="titlepage"><div><div><h2 class="title"><a name="d56e10153"></a>O troch grošoch</h2></div></div><div></div></div><p> </p><p>
         <span class="emphasis"><em>Podáva Štefan Marko Daxner od Rimavy.</em></span>
      </p><p> </p><p>Kopal raz jeden chudobný človek pri hradskej ceste priekopy. A neviem, ako sa stalo, ako
         nie, dosť na tom, že sám kráľ voľakdesi šiel po tej ceste a opýtal sa chudobného človeka: </p><p>„Povedzže mne ty, môj drahý, akú máš plácu na deň za túto ťažkú robotu?“ </p><p>„Ha, najjasnejší kráľu, ja mám na deň tri groše.“ </p><p>Zadivil sa kráľ nad tým a opýtal sa ho, ako môže na tých troch grošoch vyžiť. </p><p>„Jaj, Vaša Jasnosť, čoby len vyžiť, to by ešte bolo ľahko; ale ja z tých troch grošov
         prvý vraciam, druhý požičiavam a kremä na tom treťom sám žijem.“ </p><p>Ale tu veru kráľ nerozumel, čo to znamená; trel si rukou čelo, že si rozhúta, čo by to,
         ako by to mohlo byť. No nevyhútal nič, len pekne-krásne priznal, že on veru nerozumie, ako
         by to mohlo byť, z troch grošov i vracať i požičiavať i vyžiť. </p><p>„Nuž, najjasnejší pane,“ povie chudobný človek, „to je takto! Chovám si otca už starého
         a nevládneho, tomu vraciam: bo on ma vychoval. Ale chovám i jedného malého syna: tomu
         požičiavam, aby mi vrátil, keď ostariem sa. A na treťom groši aj sám potrebujem žiť.“ </p><p>„No dobre, keď je tak,“ zaradoval sa kráľ. „Vidíš, môj drahý, ja mám doma dvanástich
         radcov a čím väčšiu plácu im dávam, tým väčšmi ponosujú sa mi, že nemajú z čoho žiť a
         troviť. Teraz im ja zahádam túto hádku, čo si mi ty povedal. Ale ak by prišli k tebe
         opytovať sa, nepovedzže im, čo to znamená, — pokým len môj obraz neuvidíš.“ </p><p>Ako to dopovedal, daroval ešte sedliakovi za hrsť dukátov a odišiel domov. </p><p>Len čo došiel, dal zavolať tých dvanástich radcov pred seba: </p><p>„Vy,“ povedá im, „čo na toľkých peňazoch nemôžete vyžiť; jesto tu v krajine jeden
         človek, ktorý má na deň kremä tri groše a ešte aj z tých jeden vracia, druhý požičiava a
         iba na tom treťom sám žije — predsa statočne vyžije. Teraz, keď ste múdri, povedzte mne vy,
         ako je to možno; lebo ak mi do pozajtrajška nepoviete, dám vás všetkých z krajiny vyhnať,
         aby ste mi aspoň darmo chlieb nejedli.“ </p><p>Pobrali sa slávni radcovia s ovesenými nosmi domov a zasadli do rady, čo ako by to bolo.
         Každý chcel byť múdrejší a ono za rozumom prostého človeka žiaden pohodiť nemohol. Minul
         deň, míňal sa i druhý; na tretie ráno mali už postaviť sa pred kráľa a ešte nevedeli tej
         veci ani vývod ani rozvod. Naveľa, naveľa voľakto im pošepol, kde by vyhľadali toho
         chudobného človeka, že im ten najskôr spod závozu pomôže. I vyhľadali ho a dostavili sa
         hneď všetci k nemu. Prosbou, hrozbou, zle, nedobre dotierali doňho, aby im povedal, ako je
         to s tými troma grošmi. Ale on veru nezľakol sa ich. Rozpovedal kráľovský rozkaz a že kremä
         ešte ak by mu kráľov obraz ukázali, tak by mohla byť z tej raži múka. </p><p>„Kdeže ti my hriešni ľudia kráľov obraz ukážeme,“ hovorili títo, „veď kráľ na naše slovo
         k tebe nepríde a ty ani tak nesmieš pred neho?! Len daj voliak ináč nakriatnuť sa na tú
         rozpoveď.“ </p><p>„A už keď ani to neviete, tak z tej múky chleba nenapečieme!“ </p><p>Pokúsili sa aj o to ostatné: Nasľubovali mu hory, doly; navláčili mu veľa peňazí, že veď
         už aj bez kráľovej milosti má na čom žiť, aby im tú vec len rozpovedal. Ale on nič! Iba keď
         už peniaze naozaj na hŕbu nosili a on už dosť navysmieval sa im, že takí múdri páni nevedia
         si porady, vtedy vytiahol z vrecka jeden z tých dukátov, čo mu kráľ podaroval a riekol: </p><p>„No vidíte, tuná je kráľov obraz, sám mi ho podaroval, vidím ho dobre; nemám čo obávať
         sa, že by som prestúpil kráľov rozkaz. A tak vám čo chcem, vyjaviť môžem.“ — A vyjavil im
         hádku! </p><p>Tu potom na tretí deň radcovia ľahko rozprávali s kráľom, keď im chudobný človek svojho
         rozumu požičal. Ale aj kráľ hneď zavoňal, čo je vo veci; lebo dal zavolať toho chudobného
         človeka a opýtal sa ho: </p><p>„Povedzže mne ty, ako je to, že si ty ináč statočný človek a teraz predsa previnil si sa
         proti môjmu kráľovskému rozkazu?“ </p><p>„Neprevinil som sa, najjasnejší kráľu, lebo som mlčal ako kameň, kým som neuvidel váš
         spravodlivý obraz. Tu ho mám ešte aj teraz, sami ste mi ho darovali“ — a vytiahol dukát s
         obrazom kráľovým a rozpovedal mu všetku príhodu s tými dvanástimi, i ako hrozili i prosili,
         i nadarúvali sa mu, i ako on navysmieval sa im. </p><p>„No,“ povedal na to kráľ, „keď si ty taký múdry, že ty viac rozumu máš ako moji dvanásti
         radcovia, nebudeš ty viac priekopy kopať, ale budeš ako veľký pán v mojom dvore prebývať a
         vedľa mňa v rade zasadať.“ </p><p>„A vy?“ — to zas k tým radcom hovoril. — „Či sa vy nehanbíte? Čože, akože teraz s vami?
         — Vám nielenže platy nepovýšim, ale vám ešte aj z toho utiahnem, čo máte!“ </p><p>Neprišli tí viacej kráľa o plácu unúvať.</p></div></div><div id="spodok"><script type="text/javascript">
						var pp_gemius_identifier = new String('dvY7yYsROA.qeUdVHK4K4MQ6j8L_RecG4wDFQdzp_pH.s7');
						</script><script type="text/javascript" src="http://services.sme.sk/meranie/genius/xgenius.js"></script><script src="http://www.google-analytics.com/urchin.js" type="text/javascript"></script><script type="text/javascript">
							_uacct = "UA-167461-5";
							urchinTracker();
						</script></div></body></html>