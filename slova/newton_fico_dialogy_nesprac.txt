16.1.2010
Rádio Slovensko
Sobotné dialógy
16.1.2010    Rádio Slovensko    str. 01   12:10 Sobotné dialógy
            
Braňo DOBŠINSKÝ, moderátor
--------------------
Problémy pri zavedení elektronického mýta vyústili v ostré protesty autodopravcov. Premiér ich síce považuje za porušenie  zákona, niekoľko dňová blokáda ciest však skončila ústupkami vlády. Premiér vyhovel požiadavke na zníženie spotrebnej dane na naftu, výpadok v rozpočte hodlá kompenzovať zoštíhľením vlády. Policajné cvičenie vyústilo do medzinárodnej blamáže. Výbušnina podstrčená neinformovaného civilistovi, omylom docestovala až do írskeho Dublinu. To sú dôvody, pre ktoré opozícia chystá odvolávanie ministrov vnútra i dopravy. Premiér ale obom ministrom stále dôveruje. Dámy, páni príjemné sobotné popoľudne, v štúdiu už vítam ministerského predsedu Roberta Fica.

Robert FICO, ministerský predseda Slovenskej republiky
--------------------
Dobrý deň prajem, ďakujem za pozvanie. 

Braňo DOBŠINSKÝ, moderátor
--------------------
A príjemné počúvanie vám od mikrofónu želá Braňo Dobšinský. Pán premiér, tém je veľa, začnem hneď zostra a rýchlo. Mýto, začiatok roka ovplyvnili tie blokády, protesty, ten chaos pri registráciách a tak ďalej a tak ďalej. Štát si naplánoval keď to zhrniem,  že ročne získa na elektronickom mýte zhruba 114 miliónov eur, teda niečo cez 3 miliardy. Teraz v piatok bola vláda, kde ste odsúhlasili zníženie spotrebnej dane na naftu, redukciu vlády a keď si to  zrátam ak príde teda štát zhruba o tých 60-102 miliónov eur na tom znížení spotrebnej dane na naftu, potom sa vlastne ten finančný efekt z toho mýta nuluje, de facto. Ak ešte k tomu do konca prirátam splátku SkyTollu, tých 87 miliónov eur, aký teda zmysel vlastne bude mať to mýto, po tých ústupkoch de facto, tej kompenzáciách,nazvime to takto.

Robert FICO, ministerský predseda Slovenskej republiky
--------------------
Nesúhlasím s tým, že zavedenie mýta bolo sprevádzané na hraniciach s chaosom, pretože ministerstvo dopravy informovalo všetky krajiny Európskej únie o tom, že mýto bude zavedené. A ťažko môže niesť Národná diaľničná spoločnosť alebo kdokoľvek iný zodpovednosť za to, že zahraniční autodopravcovia si všetko nechali na poslednú chvíľu. Samozrejme, vybavenie trvá nejaký čas a boli tam rady, my sme si toho plne vedomí, ale na druhej strane niekoľko mesiacov dopredu avizoval minister dopravy,  veľvyslancom všetkým krajinám, že treba sa na to pripraviť. Pán redaktor, opäť na Slovensku platí taká zaujímavá vec, že hovoríme o niečom, o čom podľa všetkého málo verejnosť vie, teraz myslím o elektronickom mýte. Stretol som sa minule s ľuďmi na ulici a ma zastavili, som išiel  do jednej reštaurácie a pýtali sa ma, že to vlastne je, to mýto, to elektronické. Všetci o tom hovoria, ale nikto nevie o čom to je. Elektronické mýto sme museli zaviesť, pretože po našich cestách chodia ťažké nákladné vozy a chodia tak zvané tiráky a ničia nám cesty. A veľakrát sa stávalo, že tieto autá nemali zaplatené diaľničné známky. Muselo sa preto zaviesť elektronický systém cez satelit, ktorý presne monitoruje pohyb týchto vozidieľ a tieto vozidlá budú platiť na spoplatnených úsekoch presne toľko, koľko prejdú. Čiže elektronické mýto je správne, ak mala nejaké pôrodné bolesti, tak sa postupne riešili, pretože ide o obrovský elektronický systém, ktorý sa zavádzal, dalo sa preto očakávať, že nejaké drobnosti tam budú. Čiže je to veľmi správne rozhodnutie, že dnes budú platiť presne toľko, koľko prejdú. 

Braňo DOBŠINSKÝ, moderátor
--------------------
A teraz ten efekt? Ak teda urobíte tie kompenzácie vo výške príjmu?

Robert FICO, ministerský predseda Slovenskej republiky
--------------------
Dostávame sa k elektronickému mýtu a k efektu. Súhlasím s tým, že elektronické mýto môže znamenať zvýšené náklady pre autodopravcov, čo by mohlo súčasne znamenať aj tlak na rast cien, najmä tovaru a služieb, ktoré autodopravcovia poskytujú a prevážajú. My sme vždy hovorili a toto je naša filozofia, budeme ju realizovať aj v nasledujúcich mesiacoch, že v čase hospodárskej krízy nemôžeme prenášať na ľudí zodpovednosť za čokoľvek. A nemôžme ich zaťažovať ani novými platbami, alebo zvyšovaním cien. 

Braňo DOBŠINSKÝ, moderátor
--------------------
/nezrozumiteľné/ v tej regionálnej prímestskej doprave?

Robert FICO, ministerský predseda Slovenskej republiky
--------------------
Preto, preto bolo veľmi potrebné, aby sme uvažovali o tom, ako kompenzovať prípadný tlak na rast cien. Národná banka Slovenska predpokladá, že keby sme zaviedli len elektronické mýto a neurobili by sme žiadne kompenzačné opatrenia, rast inflácie by bol asi o 0,1 %. Čiže bol by tu určitý tlak na ceny. Ale keď sme sa rozhodli, že pôjdeme do zníženia spotrebnej dane z nafty ako do určitej kompenzácie, Národná banka konštatovala, že v tomto okamihu sa dostávame na nulu, teda vyrovnávame všetky prípadné dopady alebo tlaky na ceny tým, že sa zníži významne, významne sa zníži cena nafty pre autodopravcov, ale  znižuje sa nafta aj pre ľudí, ktorí používajú autá na osobnú dopravu. A k tým sumám. Elektronické mýto má priniesť do štátneho rozpočtu nejaké peniaze, pretože aj za diaľničné známky ľudia museli platiť v minulosti. Tu ale pripomínam, aby nedošlo k nejakému omylu. Elektronické mýto sa nedotýka fyzických osôb nad 3,5 tony. Fyzické osoby si naďalej platia štandardné diaľničné známky a som hrdý na to, a zopakujem to, že moje vláda nezvýšila ani raz cenu diaľničných známok pre ľudí, pokiaľ majú autá do 3,5 tony. Toto jednoducho sme od roku 2006 nechali bez akýchkoľvek zmien. Ak očakávame nejaký prísun peňazí do štátneho rozpočtu z elektronického mýta, tak sa môžete správne pýtať, že potom aký má význam vynaložiť 60-100 miliónov eur na zníženie spotrebnej dane, že kde je ten efekt. Pripomínam však, že odhad 60-100 miliónov eur, čo by  nás zo štátnej pokladnice malo stať zníženie spotrebnej dane na naftu, je absolútne konzervatívny kvôli tomu, aby sme udržali deficit, aby sme udržali všetky parametre štátneho rozpočtu na rok 2010.  My sme sa  totiž zaviazali a sme jedna z mála krajín v Európe, to si tiež treba všimnúť, že my budeme znižovať deficit už v roku 2010. V celej Európe sa deficit Európskej únie zvyšuje zo 7 na 7,5 % v roku 2010. Slovensko je jedna z mála krajín, kde znižujeme deficit na 5,5 % v roku 2010. Je to konzervatívny odhad a sú to mnohí, ktorí tvrdia, dokonca tu bol aj analýza ČESMADu, ktorý povedal, že to môže mať práve naopak pozitívny efekt, pretože ak takto výrazne znížime cenu naftu, podľa toho, čo včera navrhol minister financií a ako to bolo prepočítané, by sa cena nafta na stojanoch mala znížiť o 13 centov, teda o 3,90-4 koruny. Dúfam, že takto to aj bude, lebo tí, čo predávajú a vyrábajú benzín a naftu, teda naftu hovorím, naftu hovoria, že o toľko to automaticky cenu nafty znížia. Očakávame, že bude väčšia spotreba nafty na Slovensku, lebo dnes veľmi veľa . Nákladná doprava často to robí tak, že napríklad nákladné auto zo Slovenka do zahraničia, v rámci autodopravy, a keď sa vracalo naspäť, tak tankovalo naftu niekde v Rakúsku, lebo v Rakúsku bola nafta lacnejšia ako na Slovensku. My ideme na úroveň nafty v Rakúsku, teda cena bude rovnaká ako a Rakúsku, budeme lacnejší ako Maďarsko, budeme lacnejší ako Česká republika, čo bude vytvárať tlak na to, aby sa naozaj ta spotreba zvyšovala, čím budú aj vyššie príjmy do štátneho rozpočtu. My sme veľmi optimistickí, napriek tomuto konzervatívnemu odhadu, ktorý ministerstvo financií pripravilo a ja predpokladám, že ten efekt bude naozaj, naozaj veľmi dobrý.

Braňo DOBŠINSKÝ, moderátor
--------------------
Čiže ste schopní teraz garantovať, že sa nevytvorí tlak na zvýšenie deficitu?

Robert FICO, ministerský predseda Slovenskej republiky
--------------------
Nemôže sa vytvoriť tlak na zvýšenie deficitu štátneho rozpočtu, pretože my sme si dali jasné záväzky, a tie záväzky spočívajú v tom, že rok 2010 musíme konsolidovať verejné financie. Inak sme na tom v porovnaní s inými krajinami naozaj dobre. Ja to chcem povedať, hoci to málokto rád počúva. Deficit v roku 2009 bol 6,3 %, v roku 2010 už bude 5,5 % a my garantujeme opakujem garantujeme, že tento deficit bude len 5,5 %, teda konsolidujeme naviac a to je veľmi tiež pozitívna správa. U Slovenska ako u jednej z mála krajín sa očakáva hospodársky rast v roku 2010. Dokonca odhady niektoré hovoria o 1 % viac ako bol odhad pri schvaľovaní rozpočtu v roku 2009. Preto aj tam je ďalšia rezerva, ktorá nám

Braňo DOBŠINSKÝ, moderátor
--------------------
Ale tak to je holub na streche, to neviete.

Robert FICO, ministerský predseda Slovenskej republiky
--------------------
No, ale my musíme vždy, vždy pracujete s odhadmi pri schvaľovaní rozpočtu a tie odhady sú kvalifikované, my nehovoríme odhadov vlády, hovoríme odhadov Svetovej banky, Medzinárodného menového fondu, Európskej centrálnej banky.  Ale aby sme predsa len nejakú záruku vytvorili, že to bude v poriadku, tak sme povedali, že musíme ísť aj to zoštíhľovania štátnej správy, aby sme ušetrili 300-400 miliónov korún, teda tých 10-13 miliónov.

Braňo DOBŠINSKÝ, moderátor
--------------------
Teda pardon ja vás preruším ešte sa dostaneme k tomu zoštíhľovaniu vlády, ale ešte si chcem upresniť toto mýto. Máte teda už prepočet koľko vlastne štát na tom zarobí mýte pri tom znížení spotrebných daní a pri platbe koncesionárovi, či to bude plusové alebo dokonca štát na tom nemusí doplatiť?

Robert FICO, ministerský predseda Slovenskej republiky
--------------------
Nie rád by som to  teraz dával, to nie sú tie isté peniaze. Jedna vec je, koľko bude príjmov z elektronického mýta z autodopravy a druhá vec je, že štát predsa teraz nenaloží, nevynaložení priamo peniaze zo štátnej pokladnice na zníženie spotrebnej dane. Len o to budú nižšie príjmy toho štátneho rozpočtu. Ale my tieto príjmy budeme nahrádzať úsporami, ku ktorým sa určite dostaneme a ďalším šetrením. My sme presvedčení, že 5,5 % je realistický plán na rok 2010.

Braňo DOBŠINSKÝ, moderátor
--------------------
Dobre, čiže stálo po tom všetkom čo sa dialo tento mesiac, začiatkom tohto mesiaca po tej vláde, ktorá bola teraz v piatok,stálo tých 25 miliárd, viac ako 25 miliárd sa za výber toho koncesionára, za tie platby toho koncesionárovi, stál ten systém za to?

Robert FICO, ministerský predseda Slovenskej republiky
--------------------
Elektronické mýto predsa je mýto, ktoré je v Európe typické. 

Braňo DOBŠINSKÝ, moderátor
--------------------
Áno ale či tento systém, stál 25 miliárd?

Robert FICO, ministerský predseda Slovenskej republiky
--------------------
Ja nie som expert, pretože existujú len pre vašu zaujímavosť rôzne zpôsoby mýta. Napríklad môže byť mýto, ktoré má tak zvané brány na diaľniciach a tie autá prechádzajú po pod tie brány a tam sa presne určí, že kedy vstupuje a kedy vystupuje zo spoplatneného úseku. Pokiaľ ide o slovenský systém, proste tak zvaných OBU  jednotiek, ktoré sú namontované a autách a ktoré komunikujú so satelitom.

Braňo DOBŠINSKÝ, moderátor
--------------------
Hej, lenže tie systémy, štát povedzme stráca, že znižuje tu spotrebnú daň, ale SkyToll nestráca.

Robert FICO, ministerský predseda Slovenskej republiky
--------------------
Nemyslím si, že by niekto strácal, pretože elektronické mýto je spravodlivé a bude prinášať peniaze do štátneho rozpočtu a bolo ho treba urobiť. Pozrime sa na to, v akom stave máme cesty, ako nám ničia tie kamióny cesty a teraz sa už nebudú môcť kamióny niekde po pri diaľniciach po cestách prvej triedy pohybovať, nebudú môcť obchádzať, nebudú môcť ísť bez diaľničnej známky, pretože ako náhle ho zachytí ten elektronický systém, že nemá OBU jednotku, alebo niečo podobné, tak dostane veľkú pokutu . A ako náhle má tu jednotku a prejde cez ten úsek, tak musí zaplatiť, inak je to systém na vymáhanie. Je to dobrý systém,  bol to predsa medzinárodný tender, prešiel všetkými inštitúciami, ktorými mal prejsť. Ak by sme teraz my mali brať na zreteľ, že vždycky niekto  niečo má, no tak by sme nemohli nič robiť. Nemohli by sme prijať žiadne rozhodnutie. Elektronické mýto je treba , a bude dobré a bude pre Slovensko aj užitočné aj z hľadiska príjmov. Čiže toto je 

Braňo DOBŠINSKÝ, moderátor
--------------------
Čiže stojíte si za tým systémom, rovnako ako si stojíte aj za ministrom dopravy, lebo nielen opozícia hovorí,  ho navrhujú na odvolanie, ale máte mali ste v uliciach  nahnevaných autodopravcov. 10-14 hodín čakajúcich, máte vášho vládneho partnera, dokončím pána Mečiara, ktorý hovorí, že pan Vážny tam zostane len vďaka tomu, že už odchádza z politiky a že keby to bol minister HZDS, už by tam nebol.

Robert FICO, ministerský predseda Slovenskej republiky
--------------------
Je 5 mesiacov pred voľbami, pán redaktor je 5 mesiacov pred voľbami a všetky výroky a stanoviská politikov sú významne ovplyvnený týmto obdobím, čiže ja nebudem komentovať nejaký výrok na adresu ministra Vážneho. Ak niekto stál na hraničnom prechode toľko hodín, koľko stál, tak bolo to určite aj preto, že nevyužil obdobie pred tým a zabezpečil si veci, aby mohol kľudne prejsť cez územie Slovenskej republiky. Rovnako sme povedali, že systém mal pôrodné bolesti, no bodej by nemal, veď ide o 890 alebo koľko spoplatnených úsekov. Ide o desaťtisíce elektronických prístrojov, ktoré boli vydané do vozidieľ. Išlo o množstvo administratívy, byrokracie s tým spojené. Samozrejme, že to malo problémy, ale Európska komisia skonštatovala, cez príslušný komisariát, že to je v poriadku, že systém po technologickej stránke funguje. Áno boli tam nejaké bolesti, ktoré boli. Otázka znie inak, že či za tým protestom nebolo aj niečo iné, napríklad to, že nechcú platiť. Však samozrejme že nechcú platiť, a kto chce platiť. Ani ja nie som rád, keď si musím kúpiť diaľničnú známku,  no ale musím si ju kúpiť. Ak má raz niekto svoj byznys, svoje podnikanie v oblasti autodopravy, musí rátať s tým, musí sa tomu prispôsobiť, že tu je elektronické mýto. A my sme výrazne teraz pomohli, pomohli sme mu tým, že o takmer 4 koruny by mala ísť cena nafty dole, čo je pre neho obrovský pokles výdavkov na naftu, ako na základný prostriedok

Braňo DOBŠINSKÝ, moderátor
--------------------
Oni ale hovoria, napríklad ľudia z Únia autodopravcov, že aj z ČESMADu, že je to málo, najmä vzhľadom pre tých malých autodopravcov, ktorí z mesta do mesta rožky a tak ďalej hovoria, že by možno pomohlo, ak by sa zúžil, redukoval ten počet spoplatnených úsekov ciest prvej triedy.

Robert FICO, ministerský predseda Slovenskej republiky
--------------------
Ja som samozrejme pripravený na rôzne rozhodnutia aj prijímame rôzne rozhodnutia, pretože najhoršie byť tvrdohlavým baranom. To nikomu nepomôže, treba sa pozrieť, že či nejaké nároky, požiadavky majú zmysel alebo nemajú zmysel a potom sa podľa toho aj zariadiť. Ale vždy to tak fungovalo, podáte niekomu ruku, chce vám to odtrhnúť aj s ramenom. Tak to vždy fungovalo. Trošku sa mi zdá byť čudné, keď niekto komentuje, že zníženie spotrebnej dane na naftu o toľko, o koľko ju teraz znižujeme  je vraj málo. A napriek tomu, že sa mi zdá byť niekedy čudné, keď mi niekto stále aj z médií opakuje, že nesmiem v reláciách spomínať predchádzajúcu vládu, alebo že nesmiem hovoriť v nej o opozícii. Hoci oni keď sedia v reláciách,  tak do nás šijú od rána do večera. Ja to tu musím pripomenúť, ja to tu musím pripomenúť, v rokoch 1998-2006 predchádzajúca vláda 5 krát zvýšila spotrebnú daň na naftu. Celkovo spotrebná daň na naftu išla o 83 % hore a predchádzajúca vláda zvýšila túto daň na úroveň , ktorá je jedna z najvyšších v rámci Európskej únie. My sme ani raz spotrebnú daň, ani raz nezvýšili, ani raz. Teraz ideme so znížením o veľmi výraznú sumu, 3,90-4 koruny. Ale tí, ktorí 5 krát zvýšili daň si teraz sadnú pred televízne kamery a hovoria, že to je málo. Že treba viac.

Braňo DOBŠINSKÝ, moderátor
--------------------
Teraz ste hovorili o autodopravcov.

Robert FICO, ministerský predseda Slovenskej republiky
--------------------
Dobre, ale to je jedno, to sa týka všetkých. Prečo, prečo keď sa zvyšovala spotrebná daň takým brutálnym zpôsobom za predchádzajúcich vlád. Pýtam sa úplne vážne, prečo, keď vtedy sa zvyšovala spotrebná daň takým brutálnym zpôsobom  na naftu. Prečo vtedy neboli takéto politické ataky zo strany autodopravcov a ďalších na vládu, prečo to tak nebolo? No ale pretože aj na toto je odpoveď. Jedna z organizácií, jeden z organizátorov, ktorý sa pohyboval a tvári sa ako veľmi organizuje protesty je aktívny podporovateľ SDKÚ z Topoľčan. Veď my tých ľudí máme takisto zmapovaných. Čiže videli sme tam aj veľa  politiky, pán redaktor. Priznávam, že boli pôrodné bolesti,  tie boli, boli. Systém ale funguje, my sme urobili vážne rozhodnutia pokiaľ ide o označenie tých spoplatnených úsekov, povedali sme, že tie úseky dokonca niektoré skrátime, uznali sme, že na  niektorých úsekoch sú výjazdy, takže nie je spravodlivé, aby niekto keď zíde z toho spoplatneného úseku na nejaký výjazd, že by mal platiť  celý úsek, aj o tomto sa teraz rokuje. Odložili sme do 31.januára platby na cestách  prvej triedy, tam sú nulové sadzby a prišli sme ešte s kompenzáciou pre verejnosť. Lebo tu ide o verejnosť, tu nejde o autodopravcov. My sme sa báli, že mýto by mohlo naozaj vytvoriť tlak na rast cien. Ale nebude, lebo všetko to teraz vraciame prostredníctvom šetrenia štátu v tejto oblasti. Takže pozerajme sa na veci trošku aj férovo a ja naozaj už neviem ako mám reagovať, a zdá sa mi to byť smiešne, aby nám niekto hovoril, že málo znižujete spotrebné dane. Mali by ste byť veľkorysejší, nevyužívate priestor na znižovanie spotrebnej dane.

Braňo DOBŠINSKÝ, moderátor
--------------------
Možno pán premiér preto, len doplním, dovolím si reagovať na tu 

Robert FICO, ministerský predseda Slovenskej republiky
--------------------
Ale ako môže niekto kto 5 krát zvýšil spotrebnú daň mi hovoriť že mám  znížiť viac.

Braňo DOBŠINSKÝ, moderátor
--------------------
Dovolím si zareagovať na túto poznámku, že oni do vás šijú lebo nešijú. Nikdy pán premiér tak nerobia v relácii, kde sedia sami, respektíve, vy jediný de facto máte tu exkluzivitu, že odmietate diskusiu s politickým oponentom ako predseda vlády.

Robert FICO, ministerský predseda Slovenskej republiky
--------------------
Ja som už videl

Braňo DOBŠINSKÝ, moderátor
--------------------
Áno, ale vy ste 3,5 roka nediskutovali  s politickým oponentom, odmietate to, to tiež nie je celkom

Robert FICO, ministerský predseda Slovenskej republiky
--------------------
Diskutujem s politickými oponentami pravideľne, ale parlamente majú možnosť klásť otázky

Braňo DOBŠINSKÝ, moderátor
--------------------
Ale v médiách. A vrátim sa k tej spotrebnej dane, vy hovoríte, že vám sa to vyčíta možno aj pre ten váš citát, teraz si dovolím " Smer-Sociálna demokracia predložil v tomto volebnom období 5 krát návrh zákona do Národnej rady o znížení spotrebnej dane. Nová vládna koalícia, ktorá vznikne po voľbách, musí zníženie spotrebnej dane dostať čo najrýchlejšie do Národnej rady, to bolo v roku 2006 pred voľbami. Čiže vy ste vtedy vlastne pred voľbami sľubovali, že budete znižovať daň. Hovoríte, vy ste neznižovali, ale napriek tomu sľubu, ktorý ste dali pred voľbami ste ju ani neznižovali, až teraz, 3,5 roka.

Robert FICO, ministerský predseda Slovenskej republiky
--------------------
Ale znížime, predsa máme 

Braňo DOBŠINSKÝ, moderátor
--------------------
3,5 roka po 

Robert FICO, ministerský predseda Slovenskej republiky
--------------------
Máme nejaké záväzky, ale záväzky z programového vyhlásenia vlády hoci toto vôbec nie je záväzok programové vyhlásenie vlády, pán redaktor je programové vyhlásenie vlády a sú politické programy strán. Politická strana ide do vlády s politickým programom a pokúša sa presadiť zo svojho programu čo najviac do programového vyhlásenia vlády. Znižovanie spotrebných daní nie je záväzok vlády, je tam záväzok znižovať DPH. To sme naozaj robili na potraviny, na lieky, na myslím učebnice a na ďalšie veci. V prípade spotrebných daní záväzky, ktoré sú aj mimo programového vyhlásenia vlády  sa snažíme plniť v období, keď to jednoducho prichádza do úvahy a kedy to má efekt. Tak nakoniec, nakoniec my budeme zlí, to je inak zaujímavé teraz, že Dzurindova vláda 5 krát zvýšila spotrebnú daň na naftu, ona je dobrá. Ona je dobrá, vynikajúca. My znížime spotrebnú daň na naftu ani raz sme ju nezvýšili , ide o 4 koruny alebo 3,90 nafta dole a tu sa vytvára nejaký obraz, že vláda je zlá. Lebo znížila málo, vláda je zlá, lebo nevyužila priestor, ako prestaňte, však je to trápne. Pán redaktor, to sú také isté trápnosti, ako keď vidím reakciu na náš návrh ušetriť peniaze na zníženie štátnej správy.

Braňo DOBŠINSKÝ, moderátor
--------------------
Dobre, ale vy hovoríte proste jednoducho nejaký autodopravca možno vás volil, ale na základe tohto sľubu a vy ste 3,5 roka čakali.

Robert FICO, ministerský predseda Slovenskej republiky
--------------------
Pán redaktor, ale urobili sme to. Kto to urobil? Urobila predchádzajúca vláda zníženie, neurobila. Tak nás, tak nás neosočujte za to, že sme niečo urobili. To tu ešte nebolo. Ja som prekvapený, že pravdepodobne som to ešte nezažil nikde v Európe ani na svete, že vláda je osočovaná za to, že niečo dobré urobí, a to je presne to isté s tými ministerstvami. Ja sa k tým ministerstvám chcem dostať, to je vážna vec. Prepáčte ale znovu ta filozofia, ta istá filozofia. Vláda sa rozhodne, lebo to nie je jednoduché rozhodnutie. Naviac určite súhlasíte so mnou v tom, že meniť ministerstvá alebo tu štruktúru vlády má význam vtedy, keď je to nastavené pre nové vládne obdobie. My sme prišli do vlády v roku 2006 a my sme nemali možnosť zmeniť štruktúru ministerstiev, pretože najskôr sa zostavuje vláda, na základe štruktúry, ktorú sme prevzali po predchádzajúcej vláde a potom až ide parlament. A keď už máte podpísanú koaličnú zmluvu, nedá sa počas volebného obdobia len tak zrušiť vládna štruktúra a zmeniť.

Braňo DOBŠINSKÝ, moderátor
--------------------
Mohla sa otvoriť zmluva, zmeniť.

Robert FICO, ministerský predseda Slovenskej republiky
--------------------
No dobre, ale urobte to počas vlády, kto to kedy urobil, povedzte mi. My sme teraz povedali, nová vláda by mala mať menší počet členom vo vláde, tak sme prišli s návrhom podľa mňa veľmi prepracovaným a veľmi jasným. Povedali sme, že ideme zlučovať ministerstvo pôdohospodárstva a ministerstvo životného prostredia a že ideme zlučovať ministerstvo výstavby a ministerstvo hospodárstva. Najviac zrušíme krajskú štátnu správu v oblasti stavebníctva, špecializovanú, naviac významným zpôsobom zužujeme Fond národného majetku. A teraz my toto urobíme, dohodneme sa, veľmi ťažko s koaličnými partnermi, lebo je to vážne rozhodnutie, predložíme to, príde tlačová konferencia opozícia a opozície hovorí, že to je nič, to je málo. 

Braňo DOBŠINSKÝ, moderátor
--------------------
Majú právo na legitímne povedať svoj názor. 

Robert FICO, ministerský predseda Slovenskej republiky
--------------------
Ale boli 8 rokov vo vláde, ako môžte niekto kto bol 8 rokov vo vláde, dokonca to bol  minister, kto to hovoril za predchádzajúcej vlády, že je to nič, že je to málo, že to treba inak urobiť, že treba ešte viacej tých ministerstiev pozrušovať, tak teda prečo to neurobili, boli 8 rokov vo vláde. 

Braňo DOBŠINSKÝ, moderátor
--------------------
Bývalá vláda tiež znižovala počet, 22 v roku 2001 myslím bolo 22.

Robert FICO, ministerský predseda Slovenskej republiky
--------------------
Pán redaktor ja hovorím teraz o počte ministerstiev, tie ministerstvá zostali v tom istom počte. Len  chcem poukázať na túto filozofiu, že prestaňme útočiť na túto vládu len preto,že niečo robí a  najmä prosím tých, ktorí to nikdy nerobili a robili úplne opačne.

Braňo DOBŠINSKÝ, moderátor
--------------------
Dobre pán premiér poďme k tým ministerstvám. Základná otázka znie, vy ste napočítali teda na tej tlačovej konferencii ste hovorili, že ty prepočty hovoria zhruba o 10, možno 13,14 miliónov eur by to mohlo usporiť. Otázka bude, či ešte v tomto roku, pretože pri tom zlučovaní, sťahovaní a tak ďalej. Pravdou ale je, že ak to má kompenzovať tú zníženú spotrebnú daň, tak tam je stále diera tých 65-70 miliónov. A druhá vec ja, ak teda chcete šetriť, a to nemá to byť len výmena tabuliek na ministerstvách  logicky sa  zrejme bude musieť prepúšťať. Ste schopný tu povedať teraz koľko, koho a kde budete prepúšťať štátnych zamestnancov v rámci zlučovaní?

Robert FICO, ministerský predseda Slovenskej republiky
--------------------
A zase sme doma. Všetci nás tlačia, nie dobre pán redaktor ja sa bavím, ja len chcem popísať ako to celé vnímam. Všetci tlačia  vládu, to je jedno ktorúkoľvek vládu či to je táto alebo to boli predchádzajúce vlády, choďte do šetrenia a znižujte počty ministerstiev. Dobre, my sme sa rozhodli, že ideme znížiť počet ministerstiev a namiesto toho, aby teraz sa hovorilo o tom, čo sa vlastne ide znižovať, ako to bude fungovať, sa začína útočiť na vládu, no počkajte, ale vy budete prepúšťať. Tak teda priznajte pán premiér, budete prepúšťať a koľko ľudí.

Braňo DOBŠINSKÝ, moderátor
--------------------
Však toto je legitímna otázka. Viete koľko?

Robert FICO, ministerský predseda Slovenskej republiky
--------------------
Ale koľko ľudí, ja len chcem povedať, ja len chcem povedať, že nevytvárajme zase opačný obraz. Už to vidím na ministerstvách sa bude prepúšťať, toto je výstup z toho, že my ideme teraz znížiť počet ministerstiev. Ja sa dostanem k tým peniazom. Len je to klasický zpôsob uvažovania, to je presne to isté pán redaktor, presne to isté. Ako sa ma včera ten novinár spýtal: pán Fico a neznižujete vy spotrebné dane na naftu pre to, lebo vaša manželka má auto na naftu? Alebo keď sme striekali proti komárom v Záhorí. Pán Fico a nestriekate vy to Záhorie preto, lebo tam máte chatu? Ja naozaj poprosím o trošku súdnosti pri týchto, pri týchto úvahách, takže ak sa raz vláda rozhodla znižovať počty, nielen však sme je znižovali počty štátnych  úradníkov na niektorých ministerstvách to naozaj to bolo 20 %. A teraz znižujeme počty ministerstiev, tak sa na to pozerajme ako na pozitívny krok a neútočme teraz na vládu,

Braňo DOBŠINSKÝ, moderátor
--------------------
/hovorí obidvaja naraz/ nebola útokom. Je jednoducho legitímna otázka, ak chcete šetriť,

Robert FICO, ministerský predseda Slovenskej republiky
--------------------
60-100 eur, to je ta suma, o ktorej sme hovorili pri elektronickom mýte, teda že pri spotrebných daniach, pardon. Ak zavedieme zníženú spotrebnú daň na naftu, že taký to môže byť výpadok zo štátneho rozpočtu. Znovu pripomínam, je to konzervatívny odhad a sú aj odhady, ktoré  hovoria, že pri zvýšenom spotrebnom 

Braňo DOBŠINSKÝ, moderátor
--------------------
Môže byť menej.

Robert FICO, ministerský predseda Slovenskej republiky
--------------------
Pri zvýšenej spotrebe to môže byť menej, dokonca to môže byť aj nula. My sme nikdy netvrdili a to naozaj sa dá ľahko overiť, že by zníženie počtu ministerstiev alebo úspory, ktoré teraz navrhujeme mali mať takú istú hodnotu tie úspory ako napríklad ten najkonzervatívnejší odhad pokiaľ ide o spotrebnú daň na naftu, ale chceme spustiť tu procedúru, chceme to urobiť. A ak hovoríme o sume od 10 do 13 miliónov eur, je to suma, ktorá bude ušetrená predovšetkým tým, že sa obslužné činnosti na ministerstvách budú významne zužovať. Máme dnes napríklad ministerstvo životného prostredia, ministerstvo pôdohospodárstva. Zlúčia sa do  ministerstva pôdohospodárstva a životného prostredia, čiže bude treba podstatne menej áut na to jedno ministerstvo. Bude treba podstatne menej ľudí, ktorí zabezpečujú servis okolo toho ministerstva. Otázka peňazí, pohonných hmôt a klasická administatíva.

Braňo DOBŠINSKÝ, moderátor
--------------------
Priestory a tak ďalej.

Robert FICO, ministerský predseda Slovenské republiky
--------------------
Áno priestory, toto všetko. Čiže toto je suma

Braňo DOBŠINSKÝ, moderátor
--------------------
Ale aj ľudia.

Robert FICO, ministerský predseda Slovenskej republiky
--------------------
My určite nemáme záujem niekoho posielať na ulici len tak, pretože aj na ministerstvách sú ľudia, ktorí odchádzajú prirodzeným zpôsobom. Nastupuje dôchodkový vek, nájdeme taký mechanizmus, aby všetci boli spokojní a aby to, že vláda sa rozhodla znížiť počet ministerstiev neznamenalo, že teraz nejakých dobrých ľudí, ktorí naozaj na ministerstvách musia vykonávať niekedy veľa roboty, pošleme preč len preto, lebo pre neho nebude uplatnenie. 

Braňo DOBŠINSKÝ, moderátor
--------------------
Máte nejaké číslo teda koľko tých ľudí môže byť?

Robert FICO, ministerský predseda Slovenskej republiky
--------------------
To sú obslužné činnosti, ťažko to teraz v tomto okamihu povedať, pretože my vieme čo znamená zúženie 

Braňo DOBŠINSKÝ, moderátor
--------------------
Dobre a úradníkov teda nebudete vôbec prepúšťať? Mám to tak chápať?

Robert FICO, ministerský predseda Slovenskej republiky
--------------------
Nie budú úradníci. Vždy napríklad máte personalistiku, máte ekonomické úseky, tak to sú ľudia, ktorí si budú musieť hľadať určite zamestnanie možno niekde inde z týchto ministerstiev. Ale to je v poriadku, vždy sme boli za znižovanie štátnej správy a  my sme aj povedali, že o 20 % chcem znížiť počet štátnych úradníkov na Slovensku. Napríklad v prípade Krajskej špecializovanej štátnej správy na úrovni stavebných úradov. Že v čom napríklad bude úspora. Máme 8 krajských stavebných úradov ako špecializovanú štátnu správu. Zrušíme ich a pôsobnosť týchto krajských stavebných úradov bude vykonávať v kraji obvodný úrad v sídle kraja. Z toho vyplýva, že významným zpôsobom nám odpadnú náklady spojené s nehnuteľnostiami a s budovami, pretože väčšinou tie obvodné úrady majú dostatočnú kapacitu, aby tam ešte odbor, ktorý sa bude zaoberať stavebníctvom, tam zariadil. Čiže otázka výpadku budov, otázka výpadku automobilov, otázka výpadku určitej administratívy, ale súčasne tých ľudí musíte zobrať z toho stavebného úradu, ktorí robia profesionálnu prácu a musíte ich posadiť na ten nový odbor, ktorý vznikne na obvodných úradoch. Čiže profesionáli ľudia musia ďalej vykonávať svoju prácu, zlúčenie ministerstvá neznamená, že sa strácajú kompetencie. Predsa kompetencie pokračujú ďalej. Napríklad sme rozhodli o cestovnom ruchu. Dnes je cestovný ruch pod ministerstvom hospodárstva, padlo rozhodnutie, že ministerstvo hospodárstva už nebude mať kompetenciu v oblasti cestového ruchu, táto kompetencia prejde pod ministerstvo kultúry. Ministerstvo kultúry sa má nazývať ministerstvo kultúry sa má nazývať ministerstvo kultúry a cestovného ruchu. A máme SACR, Slovenskú agentúru pre podporu cestovného ruchu. Tak táto agentúra prejde pod ministerstvo kultúry, to sú skvôr také otázky efektívnosti riadenia jednotlivých procesov, ale tých 300,400 miliónov alebo 10-13 miliónov eur je kvalifikovaný odhad, ktorý bol pripravený na tieto účely, toto je tá úspora. Týmto by sme mali prispieť k tým dopadom, ktorú môžu byť spojené napríklad s pokiaľ ide o mýto alebo aj iné výdavky má štát, keď podporujeme ľudí. 

Braňo DOBŠINSKÝ, moderátor
--------------------
Slovensko tento  mesiac nežilo iba mýtom a povedzme teraz reakciami vlády teda na kompenzáciami na zavedení mýtneho systému. Slovensko alebo minimálne jeden jeho občan žil aj poviem to takto spackanou policajnou akciou, kde polícia použila bezúhonného občana, ktorý o tom dokonca nebol ani informovaný ako tak povediac cvičný objekt a prepašovala mu výbušninu aktívnu výbušninu, teda reálnu výbušninu do batohu. Skončilo to až v Dubline. Pán premiér štát a jeho orgány majú prvoradú základnú úlohu chrániť, brániť majetok, zdravie a životy občanov najmä polícia, ozbrojené zložky a musia konať tak, ako im to dovoľuje zákon nie inak. V tomto prípade polícia konala presne naopak, vystavila toho občana riziku. Jednak, straty dobrej povesti, /nezrozumiteľné/ ktorý systém je už zavedený v rámci Európy. Jednak ohrozila dokonca aj jeho zdravie, možno aj život, keby sa správal panikársky na letisku, prípadne by to našli. Tak to mohlo skončiť úplne inak. Ako môžu ľudia veriť takejto polícii, ktorá si ich používa ako tak povediac cvičné objekty?

Robert FICO, ministerský predseda Slovenskej republiky
--------------------
Urobili ste pochopiteľna mediálnu skratku a 

Braňo DOBŠINSKÝ, moderátor
--------------------
V čom a mýlim?

Robert FICO, ministerský predseda Slovenskej republiky
--------------------
Ja nebudem teraz vám tu mediálnu skratku vyhovárať ani vytvárať nejakú inú mediálnu skratku. Policajt cvičil psa, individuálny policajt a robil to zpôsobom, ktorý je typické pre mnohé krajiny Európy a sveta, a robil to zpôsobom, ktorý tu funguje na Slovensku dlhé roky. Opäť teda prosím predstaviteľov opozície, nech prestanú rozprávať tieto nezmysly, pretože takto 

Braňo DOBŠINSKÝ, moderátor
--------------------
/nezrozumiteľné/ že to nie je pravda.

Robert FICO, ministerský predseda Slovenskej republiky
--------------------
Tak sa treba porozprávať s policajtami, ktorí cvičia psov, že či to tak bolo alebo nebolo. Policajti, ktorí reálne pracujú v tejto oblasti potvrdzujú, že dlhé roky je táto prax používaná. Policajt pri praxi, ktorú na Slovensku dlhé roky už pri výcviku psov používajú zlyhal. Áno, urobil chybu. Urobil chybu. Naša chyba sa stala, keď došlo ku komunikácii medzi riadiacou vežou a pilotom, pretože policajt oznámil riadiacej veži, že ide o výbušninu, nešlo o aktívnu výbušninu, išlo o vzorku, 

Braňo DOBŠINSKÝ, moderátor
--------------------
Reálnu.

Robert FICO, ministerský predseda Slovenskej republiky
--------------------
Reálnu, ale nebola tam, nebol tam iniciátor prípadného výbuchu, ale riadiaca veža oznamuje pilotovi teraz, že nejde o výbušninu, ale že ide o nejakú atrapu. Bol tu celý raz  určitých zlyhaní, ktoré tu boli a vyústilo to potom v to, že sa začala tá atrapa hľadať, alebo  začala sa  hľadať ta vzorka tej výbušniny a  nakoniec sa našla až tak, že došli k nemu domov, hoci je zaujímavé, že on preľiel s tým aj cez kontrolu na letiskách všade.

Braňo DOBŠINSKÝ, moderátor
--------------------
V rámci celej Európskej únie.

Robert FICO, ministerský predseda Slovenskej republiky
--------------------
V rámci celej Európskej únie. Pán redaktor, áno pánovi, ktorý mal s tým problémy sa treba ospravedlniť. Myslím si, že minister vnútra v tomto duchu robí všetky kroky, ktoré sú nevyhnutné na to, aby akékoľvek škody mu boli zpôsobené, aby sa mu tieto škody nahradili, aby sa mu prípadne aj ministerstvo vnútra ospravedlnilo čo sa asi urobilo. Alebo sa aj deje stále. 

Braňo DOBŠINSKÝ, moderátor
--------------------
A vy osobne sa nemienite ospravedlniť?

Robert FICO, ministerský predseda Slovenskej republiky
--------------------
Pán redaktor bez problémov, môžem to urobiť hneď teraz, že sa tomu pánovi, ktorý takýmto zpôsobom mal veľké problémy ospravedlňujem a ak to môže pomôcť veci, tak to veľmi rád urobím. Pretože v tomto prípade sa ospravedlňujem za policajta, ktorý cvičil psa.  Ak je treba

Braňo DOBŠINSKÝ, moderátor
--------------------
A systém, ktorý umožňuje, aby sa používali bezúhonní občania

Robert FICO, ministerský predseda Slovenskej republiky
--------------------
Potom poprosím pána Paľka, pána Pada a všetky nech urobia /nezrozumiteľné/.

Braňo DOBŠINSKÝ, moderátor
--------------------
Prepáčte ale tri roky ste u moci a 

Robert FICO, ministerský predseda Slovenskej republiky
--------------------
Ale ešte raz hovorím ten systém sa používa dlhé roky tuná na Slovensku

Braňo DOBŠINSKÝ, moderátor
--------------------
Ale nie podľa všetkého zákonný.

Robert FICO, ministerský predseda Slovenskej republiky
--------------------
Pokiaľ ide o pán redaktor sme pripravení niesť zodpovednosť za veľa vecí v tomto štáte, aj ja som pripravený niesť zodpovednosť za veľa vecí v tomto štáte. A nikdy som sa tejto zodpovednosti nevyhýbal. Keď sa stane na Slovensku akákoľvek tragédia, vždy tam idem a  snažím sa pomáhať a keď vidím zodpovednosť tak viem aj vôči sebe aj vôči iným aj sa ospravedlniť aj viem povedať, čo treba povedať. Aj viem čo treba urobiť. Mňa netreba možno poúčať o tom, čo je to zodpovednosť, pretože za tých 3,5 roka čo som vo funkcii predsedu vlády Slovensko prešlo rôznymi veľkými tragédiami a mnohé z nich som videl na vlastné oči. Prešlo mnohými významnými udalosťami, čo to bolo euro, Šengen a  viem čo to je zodpovednosť aj čo to je niesť zodpovednosť. Sú však prípady, kedy snáď je niekto neočakáva, že predseda vlády alebo minister vnútra vie, ako prebiehal výcvik psa. Tak to už naozaj by som teda poprosil keby neexistovala nejaká predstava o funkcionároch tohto štátu, že majú ako vo filme Veľký brat vo svojich kanceláriách 7450 televíznych obrazoviek.

Braňo DOBŠINSKÝ, moderátor
--------------------
Ale to je pochopiteľné, že /hovoria obidvaja naraz/

Robert FICO, ministerský predseda Slovenskej republiky
--------------------
Ja jednoducho chcem povedať, ja sa ľudsky môžem a je mi to ľúto čo sa stalo pánovi v Írsku, nechcem opakovať jeho meno, ale zase na druhej strane po 3,5 roku tvrdej roboty, ktorú podpredseda vlády Kaliňák odrobil na ministerstve vnútra mu zlyhá jeden z 20 tisíc policajtov, má 20 tisíc policajtov pod sebou a teraz všetci robia z Kaliňáka zločinca, podvodníka, ktorého treba jednoducho uvariť vo vlastnej šťave a upáliť na nejakom  veľkom ohnisku.

Braňo DOBŠINSKÝ, moderátor
--------------------
Pán premiér ale tu nezlyhal jeden policajt, to je systém, ktorý umožňuje používať bezúhonných občanov na cvičenia.

Robert FICO, ministerský predseda Slovenskej republiky
--------------------
Systém je rovnaký vo Francúzsku, vo Francúzsku stratili na letisku 150 gramov výbušniny

Braňo DOBŠINSKÝ, moderátor
--------------------
A viete čo povedal pán vtedajší premiér francúzsky? Boj proti terorizmu je vládnou prioritou, ale musím vyjadriť znepokojenie nad zpôsobom akým cvičenia prebiehali a takáto činnosť sa nemôže vykonávať spôsobom, alebo musí sa vykonávať spôsobom striktne zaručujúcim rešpektovanie súkromného života cestujúcich.

Robert FICO, ministerský predseda Slovenskej republiky
--------------------
Čo to znamená, znamená to, že premiér nemal ani predtuchu.

Braňo DOBŠINSKÝ, moderátor
--------------------
No veď nehovorím 

Robert FICO, ministerský predseda Slovenskej republiky
--------------------
Ani minister vnútra nemal ani predtuchu francúzsky, čiže čo sme urobili? Minister vnútra okamžite tento systém zastavil, keby minister vnútra o tomto systéme vedel, o systéme, o bežnom výcviku psa, no tak pravdepodobne  by povedal nebláznite tak  to robte to nejakým iným zpôsobom ako sa to robí. Minister vnútra rozhodol a okamžite zastavil tento zpôsob používania alebo výcviku psov. Ale dovoľte mi povedať toto podstatné. Leto to zase sa tu nejakým zpôsobom prekrýva. Ani ne preto, že to je Kaliňák,nie preto , že je to môj podpredseda vlády. A že súčasný minister vnútra, ale preto, že to je fakt. Ani jeden z ministrov, ktorí boli doteraz na stoličke ministra vnútra neurobili pre policajtov a hasičov to, čo urobil Kaliňák. Ani jeden.policajti sú oblečení, nakupujú sa im autá, vystrojení, sociálne zabezpečení, jednoducho dnes si viem úplne  predstaviť aká musí byť  nervozita v policajnom zbore, pretože ony si sami uvedomujú, že 3,5 roka tvrdej roboty, pretože polícia postupne získala veľmi dobrý obraz v slovenskej spoločnosti. Zrazu niekto urobí individuálnu chybu a táto individuálna chyba   ich môže vrátiť ďaleko, ďaleko niekde dozadu. Pozrite sa na vývoj v oblasti dopravných nehôd. O koľko menej mŕtvych ľudí na Slovensku je pri dopravných nehodách kvôli tomu, aký systém bol zavedený pokiaľ ide o kontroly, pokiaľ ide o meranie rýchlosti a ďalšie veci. Ani jeden minister.

Braňo DOBŠINSKÝ, moderátor
--------------------
Práve preto by minister vyvodiť zodpovednosť.

Robert FICO, ministerský predseda Slovenskej republiky
--------------------
Ani jeden minister neurobil pre slovenských policajtov a hasičov, a hasičov to, čo urobil Kaliňák. A teraz má pod sebou 20 tisíc policajtov, neviem koľko hasičov. Jeden človek mu pri výcviku psa zlyhá, áno je z toho problém. Ja som to nikdy nepodceňoval túto vec, samozrejme je to nepríjemné aj pre Slovensko. A za to, že tam zlyhá pri výcviku psa tak ja mám ministra, ktorý urobil pre policajtov najviac v celej histórii Slovenskej republiky odvolať len preto, lebo si to želajú páni, za ktorých taká istá prax bola. Ja netvrdím, že o tom vedel, pán Pado, pán Paľko a ďalší ministri. Takisto určite  nevedeli, ako nevedel francúzsky minister vnútra, ako nemohol vedieť ani minister vnútra na Slovensku.

Braňo DOBŠINSKÝ, moderátor
--------------------
Ale viete čo je na tom ešte zaujímavé pán premiér? Vy hovoríte, že nemôže niesť zodpovednosť, lebo a tak ďalej. Ale dovolíte, v utorok sa o tom dozvedel podľa vlastných slov, začal komunikovať s írskou stranou a tak ďalej. Vo štvrtok popoľudní mal tlačovú konferenciu a na priamu otázku  na základe akého zákona polícia konala, keďže je to štátny orgán a môže konať iba na základe zákona, nie nad jeho rámec. Nevedel odpovedať. Proste tu je systém, kde polícia používa ľudí ako cvičné terče alebo teda cvičné objekty a minister nevie po dvoch dňoch na základe akého zákona? To je

Robert FICO, ministerský predseda Slovenskej republiky
--------------------
To sú profesionálne otázky, tieto otázky naozaj treba klásť kompetentným. Pokiaľ viem, ale okamžite, okamžite vystúpil policajt, vysoký policajný predstaviteľ, ktorý potom aj odstúpil z funkcie, ktorý zobral na seba zodpovednosť za celú túto vec. Ale dobre to padlo mnohým, keď sa to stalo, pretože začiatok roka sa zdal, že bude taký miernejší a kľudnejší, pretože keby ste toľko pozornosti venovali médiá plynovej kríze a ďalším veciam, ktoré vláda musela riešiť. Napríklad minulý rok, dobre to padlo, pretože minister Kaliňák ja vnímaný ako schopný minister, takže každému dobre padlo, že môžu teraz kvôli takejto veci na neho útočiť.

Braňo DOBŠINSKÝ, moderátor
--------------------
Ale nie pán premiér, 

Robert FICO, ministerský predseda Slovenskej republiky
--------------------
Minister vnútra, minister vnútra nesie zodpovednosť za celý svoj rezort, o tom netreba vôbec pochybovať. Tak ako ja nesiem zodpovednosť za celú vládu. Ale to ešte neznamená, že v takomto prípade ja zoberiem ministra a poviem mu, musíš odísť pretože jeden z 20 tisíc policajtov urobil toto alebo tamto. Najmä vtedy, ako o tom Kaliňák vôbec nevedel. Keby Kaliňák priamo zaviedol takýto systém cvičenia, tak sa môžme o tom baviť. Ale v takomto prípade ja naozaj nevidím dôvod na to, aby sme dnes hovorili o odvolávaní ministra Kaliňáka lebo odvolávaní ministra Vážneho. Pri ministrovi Vážnom to sa mi  naozaj veľmi  páči, že myslím si, že v stredu je podaný návrh na jeho odvolanie v parlamente. Najskôr bude v stredu tak či tak schôdza Národnej rady ako som informovaný, kde budeme rokovať o znižovaní spotrebných daní, kde budeme rokovať o znižovaní počtu ministerstiev. Inak to je presne typický obraz Slovenska. My zvolávame mimoriadne schôdze vtedy keď chcem znižovať spotrebné dane a znižovať počty ministerstiev. Opozícia zvoláva mimoriadne schôdze vtedy, keď útočí na ministrov a robí chaos. Viete čo je paradoxné v tu stredu,

Braňo DOBŠINSKÝ, moderátor
--------------------
Tak oni nemôžu znižovať dane predsa

Robert FICO, ministerský predseda Slovenskej republiky
--------------------
V stredu, v stredu, 8 rokov boli vo vláde, mohli to robiť. V stredu keď bude podaný návrh na odvolanie ministra Vážneho, v ten istý deň bude v Londýne vyhlásený PPP projekt R1. To znamená rýchlostná komunikácia medzi Nitrou a Zvolenom za európsky projekt roka v oblasti infraštruktúry. Prečo jednoducho nepozeráme sa na tých ministrov čo reálne robia. Prečo vždy len čakáme na nejakú malú chybu. Každý z nás robí chyby, aj ja som urobil samozrejme chyby vo svojom pôsobení. Veď nikto nie je neomylný a kto to tvrdí, tak je jednoducho klamár a je nezodpovedný a nemá ani vo funkcii čo robiť. Aj ja som urobil rôzne chyby, samozrejme. Pri týchto aktivitách jednoducho sa ani chýba niekedy nedá neurobiť. Ja sa ani nečudujem, že som si minule všimol, že moje meno sa častejšie používalo v roku, v slovenských médiách v roku 2009 ako slovo kríza alebo čokoľvek iné. Ja mám niekedy pocit, že moje meno sa už niekedy používa ako čiarka alebo bodka za vetou. Jasné, že nesieme zodpovednosť, ale prečo na tých ministrov nepozeráme aj cez prizmu ich výsledkov. 

Braňo DOBŠINSKÝ, moderátor
--------------------
Chcete povedať, že keby ste boli v opozícii a minister vnútra  a stal by sa za ministra vnútra takýto škandál, ako sa stal teraz pánovi nebudem menovať s tou výbušninou, že by ste nedali návrh na odvolanie.

Robert FICO, ministerský predseda Slovenskej republiky
--------------------
Počkajte, já nespochybňujem legitímne právo opozície podávať návrhy. Podľa Ústavy ak majú 30 podpisov môžu takýto návrh podať a Národná rada o tom bude rokovať. Môžu taký návrh podať, ja nemám s tým žiadny problém. Ja hovorím o niečom inom. Hodnoťme ministrov nie cez to, čo o nich hovorí opozícia, ale nehovorme, nehovorme o nehodnoťme ministrov podľa toho, čo píšu o nich médiá. Ale hovorme o ministroch, hovorme o ministroch pri pohľade na to, čo za tie tri alebo 3,5 roka urobili. Nikto nerozbehol také PPP projekty ako rozbehol Ĺubo Vážny. Nikto na ministerstve. Rozbehla sa ta výstavba, teraz dokonca myslím si, padne už definitívne rozhodnutie kvôli tunelom pri Žiline. Nikto neurobil pre policajtov a hasičov čo urobil Kaliňák. Neurobme to, že stane sa nejaká vec, áno stane sa chyba, môže sa stať chyba, lebo nikto ako som povedal nie je neomylný. Ale nerežme toho človeka, netvrďme ty si nič tuná nerobil v tom rezorte, ty si tu len sedel až pokiaľ neprišla táto chyba. Takéto hodnotenie ministrov mojej vlády odmietam a preto odmietam aj akýkoľvek tlak na odvolávanie ministra Vážneho aj na ministra Kaliňáka, pretože naviac sme 4,5 mesiacov pred voľbami. Takže vieme asi o čom toto odvolávanie je.

Braňo DOBŠINSKÝ, moderátor
--------------------
A /nezrozumiteľné / odvolanie policajného prezidenta?

Robert FICO, ministerský predseda Slovenskej republiky
--------------------
Pán redaktor, toto je vec dlhodobo známa. Pán Mečiar dlhodobo hovorí o pánovi Packovi ale to je vec, ktorá skôr je na konzultáciu medzi ministrom vnútra a pánom Mečiarom. Do tohto ja v tomto okamihu nebudem, nebudem vstupovať. Spýtam sa akú šancu majú tie návrhy, ktoré dáva opozícia na odvolanie Vážneho a Kaliňáka?

Braňo DOBŠINSKÝ, moderátor
--------------------
No takú istú ako vaše, keď ste ich dávali v opozícii?

Robert FICO, ministerský predseda Slovenskej republiky
--------------------
Počkajte ale 4 mesiace pred voľbami akú majú šancu? Tak teda o čo tu ide? No ide o cirkus Humberto, nejde o nič iné. Rešpektujem ich právo, môžu to podať.

Braňo DOBŠINSKÝ, moderátor
--------------------
No, keď to rešpektujete

Robert FICO, ministerský predseda Slovenskej republiky
--------------------
Ale dávať 4 mesiace pred voľbami takéto návrhy. Jasný rozdieľ my zvolávame schôdze na znižovanie daní a na znižovaní ministerstiev, oni zvolávajú schôdze aby robili zle. Prečo nezvolajú schôdzu mimoriadnu k nejakej vecnej téme, k nejakej sociálnej téme.

Braňo DOBŠINSKÝ, moderátor
--------------------
Lebo by im to aj tak neprešlo.

Robert FICO, ministerský predseda Slovenskej republiky
--------------------
Ako že, môžu predsa 

Braňo DOBŠINSKÝ, moderátor
--------------------
Veď ich návrhy neprechádzajú.

Robert FICO, ministerský predseda Slovenskej republiky
--------------------
Počkajte, ak zvolajú mimoriadnu schôdzku Národnej rady, majú predsa 30 podpisov, môžu zvolať 

Braňo DOBŠINSKÝ, moderátor
--------------------
Áno, ale ich návrhy neprechádzajú v parlamente, to je známa vec.

Robert FICO, ministerský predseda Slovenskej republiky
--------------------
Ale môžu zvolať schôdzu, môžu o veciach hovoriť. A toto im prejde? Potom aký to má význam? Aký má význam odvolávanie Kaliňáka a Vážneho, keď im to tak či tak v tom parlamente nemôže  prejsť. Pán redaktor je to tak a 

Braňo DOBŠINSKÝ, moderátor
--------------------
Čiže nepredpokladáte, že nepredpokladáte, že napríklad HZDS by vás podrazilo v prípade pána Kaliňáka?

Robert FICO, ministerský predseda Slovenskej republiky
--------------------
Nemyslím si, ja som hovoril o týchto otázkach s pánom Mečiarom aj s pánom Slotom . Je tu jasné stanovisko, vláda dotiahne všetko do konca a nebude už žiadny tlak na odvolávanie ministrov. Je to tak a ťažko sa to počúva a nehnevajte sa na mňa, že takto hovorím, ale ja nie som len predseda vlády, som súčasne aj politik a musím hovoriť o politických súvislostiach. Preto mi dovoľte povedať dve vety.

Braňo DOBŠINSKÝ, moderátor
--------------------
Ale to ste ako predseda vlády 

Robert FICO, ministerský predseda Slovenskej republiky
--------------------
Ale ja nebudem hovoriť teraz o ničom, ja budem hovoriť o Slovensku, nebudem hovoriť o opozícii, môžete byť kľudný. Inak to je úžasné, že predseda vláda nemôže o opozícii hovoriť. 

Braňo DOBŠINSKÝ, moderátor
--------------------
Môžte pán premiér, teraz vám dávam návrh, urobte politickú diskusiu

Robert FICO, ministerský predseda Slovenskej republiky
--------------------
Já vám chcem povedať pár slov o Slovensku ak dovolíte, to je pre mňa dôležité. Slovensko je na začiatku roka 2010 podobne ako celý svet v svetovej kríze, ale nie je na tom až tak zle. Pán redaktor, udržali sme ceny energií? Udržali sme ich. Dokonca plyn išieľ dole, teplo išlo dole, udržali sme ceny potravín a ďalších vecí? Udržali, zvládli sme euro? Zvládli sme euro. Išli sme do valorizácie vecí? Išli sme do valorizácie vecí. Nedotkli sme sa sociálneho štandardu ľudí. Povedali sme, že ľudia nebudú platiť za túto krízu. A všetci nám hovoria, do čerta dobre to máte naštartované v tom Slovensku. Vyzerá to, že budete mať najvyšší hospodársky rast v roku 2010, máte nízku zadĺženosť Slovenskej republiky, čo je obrovský efekt pre Slovensko v porovnaní s inými krajinami a zaujímavé, že ešte držíte aj ten sociálny štandard. Namiesto toho, aby sme si povedali, existuje k tejto politike, to znamená k politike sociálneho štátu, ktorú robí vláda, teraz hovorím ako predseda vlády, lebo my robíme politiku silného sociálneho štátu. Štátu, ktorý kontroluje a intervenuje, pretože sme napríklad kontrolovali vývoj cien, keby sme nekontrolovali, dnes sú ceny niekde v lufte. Dokončím tu myšlienku. Pýtam sa, prečo nikto nepostaví vôči tejto alternatíve, alternatíve silného sociálneho štátu,  ktorý intervenuje a kontroluje a je to politika, ktorá sa ukazuje v čase svetovej hospodárskej krízy ako efektívna alternatívu. Povedzte mi s akou alternatívou je súčasná vláda konfrontovaná? Táto vláda je konfrontovaná s tým, či mám drahé hodinky alebo nemám drahé hodinky. Alebo že či nezavádzame spotrebné dane kvôli tomu, že moja manželka má auto na naftu. To sú vážne veci. 

Braňo DOBŠINSKÝ, moderátor
--------------------
Ja sa 

Robert FICO, ministerský predseda Slovenskej republiky
--------------------
To len chcem povedať, preto toto vyhovujú tieto schôdze, aby prekrývali dobrý vývoj Slovenskej republiky. 

Braňo DOBŠINSKÝ, moderátor
--------------------
No ale reaguje na reálne kauze, o ktorých sme teraz hovorili, ja sa ešte vrátim teda k aktuálnemu reálnemu vládnutiu. Názor len krátko vzhľadom na čas, pán premiér posun nastal aj v predaji emisií, spoločnosť Interblue Group, s ktorou štát uzavrel zmluvu zanikla, preniesla svoje práva , zmluva platí. Nie je ale celkom jasné, i ministerstvo životného prostredia reálne chce,minister nebol schopný reálne povedať, či naozaj chce zrušiť tu zmluvu. Vy ste povedali, Interblueu už ani tonu. On hovoril, že by to mohlo stáť veľa peňazí, pokuty, penále vrátenie plnenia a tak ďalej. Čo teda chcete? Chcete zrušiť tu zmluvu a ten doplatok alebo vyľučujete clearing, to znamená Slovensko nedostane doplatok a zároveň sa vzdá tej zmluvy?

Robert FICO, ministerský predseda Slovenskej republiky
--------------------
Vyľučujem akýkoľvek clearing. To  znamená vyľučujem, že by napríklad za to, že by došlo k odstúpeniu od zmluvy alebo k zrušeniu zmluvy by Interblue nemala povinnosť doplatiť 15 miliónov eur, ktoré má doplatiť Slovenskej republike. Myslím si, že minister životného prostredia musí nájsť cesty také, aby vypovedal zmluvu, teda zrušil tu zmluvu s Interblue. Súčasne urobil všetky právne kroky k tomu, aby tých 15 miliónov eur vymohol od spoločnosti Interblue. Aj to koľko bolo zrazu kriku, že Interblue zanikla a všetko sme stratili, to došlo iba i preregistrácii firmy, je to normálna komunikácia. 

Braňo DOBŠINSKÝ, moderátor
--------------------
Ste schopní zaručiť, že  sa zruší zmluva bez následkov a dostaneme tých 15 miliónov?

Robert FICO, ministerský predseda Slovenskej republiky
--------------------
Viete to už sa ma pýtajú na tlačových konferenciách novinári pravideľne, že či to viem na tisíc percent zaručiť. A čo sa dá na tisíc percent zaručiť? Vývoj je taký, aký je vo všetkých oblastiach života. My môžme robiť všetko pre to  aby to tak bolo. Ale nehovorme teraz, že či viem zaručiť. Zaručiť môžem možno niektoré veci ale nedá sa zaručiť úplne všetko. Pri Interblue chceme 15 miliónov eur doplatok a chceme zrušiť zmluvu. Toto sú naše priority .

Braňo DOBŠINSKÝ, moderátor
--------------------
Bez nejakých pokút a tak ďalej zrušenie tej zmluvy.

Robert FICO, ministerský predseda Slovenskej republiky
--------------------
Myslím si, že by to malo ísť, že by to malo ísť bez pokút. To znamená, že bez toho, aby štát mal z toho nejaké dôsledky právneho charakteru, keď od tejto zmluvy odstúpi. Pokiaľ viem, ak mám dobrú informáciu, minister životného prostredia chce predložiť myslím na 20.práve teraz na budúci týždeň v stredu správu aj nejaké návrhy, ale keďže bude mimoriadne schôdza Národnej rady, tak pravdepodobne bude vláda vo štvrtok alebo v utorok. 

Braňo DOBŠINSKÝ, moderátor
--------------------
Toľko ministerský predseda Robert Fico.

Robert FICO, ministerský predseda Slovenskej republiky
--------------------
Ďakujem za pozvanie.

Braňo DOBŠINSKÝ, moderátor
--------------------
Od mikrofónu príjemný zvyšok víkendu praje Braňo Dobšinský.

27.2.2010
Rádio Slovensko
Sobotné dialógy
27.2.2010    Rádio Slovensko    str. 01   12:10 Sobotné dialógy
            
Braňo DOBŠINSKÝ, moderátor
--------------------
Na politickej scéne sa rozpútal súboj o post predsedu Úradu pre verejné obstarávanie. Opozícia žiada kreslo pre seba. Premiér súhlasí, ale opozícii odkazuje, že je treba počkať na výsledok parlamentných volieb. Politici pritom pripustili diery v samotnom zákone, problémom je účasť anonymných schránkových firiem  vo verejnom obstarávaní. Tak, ako tomu bolo v prípade predaja emisných kvót či výberu mýtneho koncesionára. Viaceré vládne sľuby bojovať proti korupcii zavádzaním legislatívnych opatrení pritom zostali nenaplnené. Dámy i páni, príjemné sobotné popoľudne. V štúdiu už teraz vítam predsedu vlády Roberta Fica.

Robert FICO, predseda vlády Slovenskej republiky
--------------------
Dobrý deň prajem. 

Braňo DOBŠINSKÝ, moderátor
--------------------
A príjemné počúvanie vám želá od mikrofónu Braňo Dobšinský. Pre doplnenie reláciu kvôli pracovnej zaneprázdnenosti predsedu vlády predhrávame v piatok popoľudní. Pán premiér aktuálne teraz končí funkčné obdobie šéfovi ÚVO pánovi Angyalovi, no opozícia žiada toto miesto, vy s tým problém nemáte, to už dlhodobo  deklarujete. Otázkou je ale, že teda až po voľbách, mne to tak trošku pripadá ako isté mimikry. Lebo nie je v podstate podstatné, že odkiaľ prichádza šéf ÚVO, ale akú mieru nezávislosti ten človek si dokáže udržať, integritu a akú mu umožňuje samotný zákon. Čiže podľa vás je v poriadku, že ide sa naťahovať teraz funkčné obdobie a taká cena voľby, kto teda vyhrá voľby a kto teda nominovať, kto bude v opozícii a tak ďalej? 

Robert FICO, predseda vlády Slovenskej republiky
--------------------
Úrad pre verejné obstarávanie je ústredný orgán, ktorý na starosti monitorovanie, kontrolu a organizáciu verejného obstarávania. Je to teda mimoriadne dôležitá inštitúcia na Slovensku. Keď sme my boli v opozícii v rokoch 1999-2006 vždy na čele Úradu pre verejné obstarávanie stal človek z vládnej koalície. Teda predchádzajúca vláda za tých 8 rokov si tam vždy nechávala svojich vlastných ľudí. V roku 2006, keď sme nastúpili, tak sme preberali Úrad pre verejné obstarávanie a na jeho čele doteraz stojí pán Angyal, nominant SMK a pán Kulman nominant SDKÚ. Čiže v roku 2006 sme na výber a mohli sme povedať, že nebude rešpektovať už opozičných predstaviteľov na čele Úradu pre verejné obstarávanie a dáme si tam svojich vlastných za novú vládnu koalíciu. To sme neurobili, lebo od prvého okamihu sme chceli rešpektovať pravidlo, že takéto kontrolné orgány by mali patriť predovšetkým opozícii. Teraz končí obdobie, máte absolútne pravdu a my musíme postaviť nové vedenie Úradu pre verejné obstarávanie. Veľmi prospeje, verte mi, teraz hovorím ako politik s 20-ročnou politickou skúsenosťou na Slovensku, ak Úrad pre verejné obstarávanie zostane naďalej v opozičných rukách. Až do konca tohto volebného obdobia, čiže ešte nejakých 105 dní, do 12.júna a preto najideálnejšie riešenie je urobiť malú úpravu právneho predpisu, ktorej sa povie, že predseda zotrváva vo svojej funkcii až do zvolenia nového predsedu Úradu pre verejné obstarávanie. Ku ktorému by malo dôjsť okamžite potom,  ako bude zostavená nová vládna koalícia. Ale ak dnešná opozícia tvrdí, že to miesto jej patrí alebo teda, že patrí opozícii, tak vládna koalícia tvrdí, že toto miesto patrí opozícii. Tak najelegantnejšie riešenie je počkať na to, kto bude vláda,  kto bude opozícia po 12.júni . Ja za Smer-Sociálnu demokraciu a ako predseda vlády teraz hovorím, že ak Smer-Sociálna demokracia bude súčasťou novej vlády, o čom ľudia rozhodnú 12.júna. Či budeme, to nevieme. Ale ak budeme vo vláde, tak budeme podporovať opätovnú voľbu predsedu Úradu pre verejné obstarávanie z radov opozície. Toto je jasné.

Braňo DOBŠINSKÝ, moderátor
--------------------
Techniky otázka mena necháte to na opozíciu? 

Robert FICO, predseda vlády Slovenskej republiky
--------------------
Áno, samozrejme, my nebudeme v tomto v žiadnom prípade si vyberať ľudí. Je veľmi korektné ak  opozícia takýto návrh predloží a my by sme potom tento návrh akceptovali. Ale viete to je také zaujímavé,  a rád to pripomínam, že keď boli oni vo vláde, teda ľudia, ktorí sú dnes v opozícii, nikdy ich nenapadlo dať tento úrad opozícii. Teraz keď sme rešpektovali, že to má opozícia a  nezobrali sme im to, tak sa tvária  ako keby tisíc rokov tu Úrad pre verejné obstarávanie bol vždy v rukách opozície a si nárokujú toto miesto. To je taká veľká miera farizmu. 

Braňo DOBŠINSKÝ, moderátor
--------------------
Oni dali NKÚ napríklad pánovi 

Robert FICO, predseda vlády Slovenskej republiky
--------------------
Ale NKÚ treba takisto vyriešiť. 

Braňo DOBŠINSKÝ, moderátor
--------------------
Ale O.K.

Robert FICO, predseda vlády Slovenskej republiky
--------------------
Ale NKÚ treba takisto vyriešiť, takže ja som na toto absolútne pripravený, pán Angyal nominant SMK, pán Kulman nominant SKDÚ. Čiže Úrad pre verejné obstarávanie, ktorý kontroluje celé verejné obstarávanie je v rukách opozície a nech to tak je, až do konca tohto volebného obdobia. Neviem, či bude potrebné riešiť aj postavenie podpredsedu. Pre nás je dôležité, aby tam bol štatutár. Pravdepodobne táto novelizácia

Braňo DOBŠINSKÝ, moderátor
--------------------
/Nezrozumiteľné/ predseda si nominuje podpredsedu, tak to funguje? Ale súhlasíte aj  s tým, že trošku je zvláštne, ak úrad, ktorý má byť nezávislý, ktorý má kontrolovať. Lebo napríklad on kontroluje aj samosprávy, kde ťažko hovoriť možno o koalícii , opozícii, tie koalície na regionálnej úrovni veľakrát nekopírujú parlamentné voľby, alebo výsledky parlamentných volieb. A opozícia aj koalícia hovorí o tom, ako keby to bolo nejaké ich /nezrozumiteľné slovo / miesto. To predsa má byť nezávislý úrad a dôležité je, aké má postavenie, akú nezávislosť udrží. 

Robert FICO, predseda vlády Slovenskej republiky
--------------------
Určite to, čo Úrad pre verejné obstarávanie robí a má robiť je dané zákonom a vnímame to ako ústredný orgán pre monitoring a kontrolu verejného obstarávania, ale je to ešte dôveryhodnejšie, ak je tam predstaviteľ opozície. Pretože potom kontrola verejného obstarávania má iný charakter a vôbec mi nevadí, ak je na čele takéhoto úradu opozičný predstaviteľ a ak aj dáva do tej svojej práce ešte nejaké pohľady povedzme kritickejšie ako by robil nominant vládnej koalície. 

Braňo DOBŠINSKÝ, moderátor
--------------------
No, on sa veľmi nehlási, opozícia sa k nemu veľmi nehlási, ale 

Robert FICO, predseda vlády Slovenskej republiky
--------------------
Viete prečo sa k nemu nehlási? Opozícia sa k nemu nehlási preto, lebo Úrad pre verejné obstarávanie si robí svoju prácu podľa zákona, podľa mňa. Ja nemám žiadne výhrady vôči Úradu pre verejné obstarávanie.

Braňo DOBŠINSKÝ, moderátor
--------------------
Dobre, poďme teraz k tomu zákonu, lebo podstatné je naozaj akú mieru nezávislosti  a efektivity tej kontroly verejného obstarávania zákon Úradu pre verejné obstarávanie umožňuje. Vy teraz hovoríte teda, že urobiť nejakú malú novelu, teda otvoriť ten zákon. To znamená, že dá sa do toho dostať všeličo iné. Ja sa vrátim k otázke, ktorú som vám položil po rokovaní vlády,  ktoré ste teraz mali ako výjazdové. Problémom povedzme toho verejného obstarávania na Slovensku ale nielen na Slovensku, v Česku to riešia je, že tu vyhrávajú alebo zúčasťnujú sa verejného obstarávania  spomeniem Interblue, Ibertax, mýtny tender, emisie, tak zvané schránkové firmy. Firmy, o ktorých nevieme kto za nimi v skutočnosti stojí. Vy ste povedali, že nebol by problém zakomponovať do zákona zverejnenie pozadia týchto firiem. 

Robert FICO, predseda vlády Slovenskej republiky
--------------------
Tak to vieme naformulovať, je teraz zákon  v druhom a treťom čítaní a my budeme tam do neho vnášať určité prvky, ktoré sa týkajú predovšetkým postavenia predsedu. Nebránim sa tejto myšľenke a uvažujeme aj o tom, ako to celé upraviť. Ale nie celkom hovoríte pravdu  pán redaktor, keď v súvislosti s  elektronickým mýto a s verejným obstarávaním hovoríte o nejakých neznámych firmách. Dobre viete, že hlavn

Braňo DOBŠINSKÝ, moderátor
--------------------
Časť konzorcia 10 %

Robert FICO, predseda vlády Slovenskej republiky
--------------------
Hlavnou podstatou, hlavnou podstatou tohto konzorcia je významná francúzska spoločnosť. Naviac aby sme trošku vysvetlili verejnosti  štát cez ministerstvo povie, že ide urobiť verejné obstarávanie, medzinárodný tender napríklad na obstavenie elektronického mýta. Do tohto tendra sa vám prihlási niekto. Prihlásila sa francúzska spoločnosť, veľmi významná, ktorá dnes prevádzkuje elektronické mýto vo Francúzsku a v iných krajinách. Štát nevie ovplyvniť aká je zostava konzorcia, ktoré sa hlási do takéhoto tendra. Štát hodnotí len to, aké sú podmienky a či tie podmienky boli naplnené a kto najlepšie sa snaží vyhovieť predstavám štátu o tomto tendri. Súhlasím ale s vami, ak je tu neustále nejaký pocit, a tento pocit tu nie je iba za vlády Roberta Fica, dlhodobo  je tento problém, že niekedy si významné zahraničné spoločnosti, ktoré sa hlásia do tendrov na Slovensku vťahujú do konzorcií  rôzne malé, neznáme firmy. Ak je tu podozrenie, alebo nejaký pocit, že to nie je dobre, a že nepoznáme všetko o týchto malých firmách, ktoré si veľké , medzinárodné firmy vťahujú k sebe do konzorcií, hľadajme zákonne vyjadrenie, že každá jedna právnická osoba, ktorá sa zúčastni na takomto verejnom obstarávaní, ktorá je súčasťou nejakého konzorcia, ktoré sa prihlási do súťaže, bude musieť niečo povedať o svojej histórii a bude to brané možno ako aj podmienka účasti. Jednoducho aby sa nehlásili firmy, ktoré nemajú žiadnu minulosť

Braňo DOBŠINSKÝ, moderátor
--------------------
Až k fyzickým osobám, to znamená, že 

Robert FICO, predseda vlády Slovenskej republiky
--------------------
Možno aj k fyzickým osobám. Nemyslím si, že by, nemyslím si, ja teraz nepoznám úplne štrukturálne predpokladám pán redaktor, že keď je nejaký medzinárodný tender, a to sa týka nielen Slovenska, ale celej Európy, že by sa nejakej významnej firme ako je to v prípade elektronického mýta, francúzska významná spoločnosť hlásili nejaké fyzické osoby. Zväčia ide o právnické osoby, ale ich pozadie je treba skúmať. Ak sme schopní to naformulovať, ja takúto myšľenku absolútne podporujem.

Braňo DOBŠINSKÝ, moderátor
--------------------
Čiže môžte dať verejný prísľub teraz, že v zákone sa to objaví?

Robert FICO, predseda vlády Slovenskej republiky
--------------------
Môžem dať prísľub pán redaktor, že urobíme všetko preto, aby sme naformulovali, v utorok ráno je  koaličná rada. Ja to na koaličnej rade opätovne otvorím, pretože budeme riešiť otázku predsedu Úradu pre verejné obstarávanie, čiže vstupujeme do zákona a máme ako ste správne povedali na to priestor, urobme to. Urobme veľmi jednoduchou formuláciou.

Braňo DOBŠINSKÝ, moderátor
--------------------
Dobre, ďalšie, ďalšie podnety, napríklad v Česku rovnako uvažujú o tom, že v každom tendri nad istú hodnotu by členovia výberovej komisie museli mať bezpečnostnú previerku so zvláštnym ohľadom, alebo preverením majetkových prírastkov členov výberových komisií. Ďalšími inšpiráciami napríklad je možnosť, aby sa zverejnili hlasovanie členov výberovej komisie, aby ľudia vedeli, kto v tej komisii sedí a ako hlasuje, nech si to ten človek obháji, keď teda rozhoduje o verejných peniazoch a prípadne  dokonca sa v Česku diskutuje aj o tom, že by sa vyľúčili firmy s akciami na doručiteľa, ktoré sú nezistiteľné z verejného obstarávania. Čo vy na to? 

Robert FICO, predseda vlády Slovenskej republiky
--------------------
Pokiaľ ide o Slovensko, tak akcie na doručiteľa neprichádzajú do úvahy, pretože právna úprava Slovenskej republiky nepozná takúto formu, toto nie je náš problém.

Braňo DOBŠINSKÝ, moderátor
--------------------
Ale môžu sa  hlásiť 

Robert FICO, predseda vlády Slovenskej republiky
--------------------
To, čo sa udiaľo v Českej republike je výsledkom veľmi širokej diskusie po veľmi kontroverznom výbere obrnených vozidieľ pre českú armádu a tam naozaj naberá veľmi zaujímavý rozmer. Pretože  ako keby tam bolo podozrenie, hovorím úmyselne, ja nemám k tomu žiadne informácie, že sa tohto tendra po politickej stránky zúčastnili  takmer všetky politické strany a všetci boli 

Braňo DOBŠINSKÝ, moderátor
--------------------
Firma si to istila na všetky strany.

Robert FICO, predseda vlády Slovenskej republiky
--------------------
Ako keby ta firma si to istila na všetky strany. Pán redaktor toto sú podnety, ktoré beriem so všetkými desiatimi, pri najmenšom preverovanie pozadia malých firiem, ktoré  sa stávajú súčasťou konzorcií je výborná myšľenka. Dokonca si viem predstaviť aj to, čo hovoríte, že by vo veľkých tendroch, kde ide o veľké sumy, členovia komisie museli mať bezpečnostnú previerku z pohľadu ich majetkov, dá sa to urobiť. Neviem, či to trošku neohrozí samotný priebeh verejných obstarávaní, pretože získanie takejto bezpečnostnej previerky je pomerne dlhodobý proces, ale môžme o takýchto otázkach jasne hovoriť. Tak ako budeme hovoriť o zákone  preukazovanie pôvodu majetku, je to vážna téma a v utorok ráno na koaličnej rade to otvorím. 

Braňo DOBŠINSKÝ, moderátor
--------------------
Čiže je možné, že tieto veci sa objavia ešte do volieb v zákone? 

Robert FICO, predseda vlády Slovenskej republiky
--------------------
Viem si predstaviť, že sa to objaví už v súvislosti s novelizáciou zákona, ktorú musíme urobiť, aby pán Angyal ako nominant SMK v Úrade pre verejné obstarávanie mohol zotrvať vo funkcii napriek tomu, že mu končí funkčné obdobie, až do volieb a potom nová vláda rozhodne o tom, ako to bude vyzerať na Úrade pre verejné obstarávanie, ale bude to opozičný predstaviteľ za tým si jednoducho stojím. V tejto súvislosti využijem tento priestor pán redaktor aj na jednu takú výzvu. Tak ako nedovolila vláda Mikuláša Dzurindu opozícii nikdy vstúpiť do Úradu pre verejné obstarávanie a my sme ich nechali tam a sú tam. Tak vláda Mikuláša Dzurindu nikdy nedovolila vstúpiť opozícii do Slovenského pozemkového fondu. My sme v Slovenskom pozemkovom fonde vytvorili novú pozemkovú radu. V tejto pozemkovej rade zo zákona musia sedieť minimálne dvaja predstaviteľa opozície, čo sa stalo. Ja som prekvapený, keď prvý krát sme pozemkovú radu konštituovali v Národnej rade Slovenskej republiky a vo vláde, tak z 11 členov, 9 členov nominovala spolu vláda a Národná rada dvoch členov predložila opozícia. Teraz po odvolaní členov pozemkovej rady opozícia odmieta nominovať dvoch členov pozemkovej rady, napriek tomu, že majú na to zo zákona nárok

Braňo DOBŠINSKÝ, moderátor
--------------------
Áno, ale hovoria, že ten zákona je zle nastavený.

Robert FICO, predseda vlády Slovenskej republiky
--------------------
Nie, nie pán redaktor, že je zle nastavený. 

Braňo DOBŠINSKÝ, moderátor
--------------------
Celá rada musí dať uznesenie a tak ďalej. 

Robert FICO, predseda vlády Slovenskej republiky
--------------------
Problém je v tom, že my dnes nie sme schopní naštartovať činnosť Slovenského pozemkového fondu kvôli tomu, že opozícia ho blokuje. To je taká zvláštna atmosféra, keď oni boli vo vláde, nedovolili opozícii nič, my sme im dovolili vstúpiť do Slovenského pozemkového fondu, do Úradu pre verejné obstarávanie a dokonca s týmito právomocami, ktoré majú ešte blokujú činnosť samotnej inštitúcie. Vyzývam aj touto cestou predstaviteľov opozície, aby nominovali dvoch ľudí do pozemkovej rady, pretože Slovenský pozemkový fond musí rozhodovať o otázkach. Sú tam malí reštituenti, je tam problém s diaľnicami, je treba prijať niekoľko rozhodnutí, ktoré sa týkajú pozemkov, ktoré potrebujeme na výstavbu diaľničnej infraštruktúry a tak ďalej a tak ďalej. Toto je smiešna blokácia a najmä je to smiešne vo svetle toho, ako sa oni správali k opozičným kontrolným mechanizmom keď my sme boli v opozícii.

Braňo DOBŠINSKÝ, moderátor
--------------------
Ja len zopakujem, že napríklad zase dali HZDS šéfa NKÚ, ale ja sa vrátim k tomu zákonu o verejnom obstarávaní, tie podnety napríklad to, aby sa  zverejňovalo hlasovanie členov výberových komisií na internete, aby aj mená týchto členom, aby ľudia vedeli, ako kto hlasuje a kto vlastne hlasuje za taký alebo onaký tender, to nie sú malé peniaze. To sú veci, ktoré sa objavujú vo verejnej diskusii už dlhšie a taká logická moja otázka znie, prečo teda sa nič z toho, alebo prečo sa nesprísňovali tieto veci za tie 4 roky, čo ste boli u moci? 

Robert FICO, predseda vlády Slovenskej republiky
--------------------
Zákon o verejnom obstarávaní bol niekoľko menený a sme ho menili aj  v súvislosti s rôznymi odporúčaniami, ktoré Európska komisia Slovenskej republike dávala. Podnety týkajúce sa pozadia malých spoločností, ktoré si veľké medzinárodné firmy berú do konzorcií a hlásia sa do súťaží sa objavili až v tomto poslednom období. To isté sa týka požiadaviek ja tvrdím, že oprávnených, aby verejnosť vedela, že v komisiách sedia  ľudia, ktorí majú bezpečnostnú previerku, toto si naozaj viem predstaviť, ja sa tomuto nebránim. Tak ako sme to robili aj v iných prípadoch. Je to také zaujímavé, že verejné obstarávanie sa stalo predmetom politického súboja, pretože vláda, ktorej som predsedom neprivatizovala a nebude privatizovať strategické majetky, to bol jasný pokyn, hoci bolo veľa ponúk a požiadaviek, že poďme za naši došli, že poďme ešte predať aj tých zostávajúcich 51 % v SPP, /nezrozumiteľný  názov/. My sme povedali, že my privatizovať strategický majetok nebudeme. Tieto veľké kauzy, ktoré boli za predchádzajúcej vlády boli predmetom politického súboja, lebo išlo o obrovský strategický majetok a my sme namietali, ako to bolo napríklad v prípade SPP, kde naozaj tento štát došieľ reálne o neuveriteľné peniaze. My neprivatizujeme, tak sa politický súboj preniesol do verejného obstarávania.

Braňo DOBŠINSKÝ, moderátor
--------------------
Ale to má logiku, lebo verejné obstarávanie

Robert FICO, predseda vlády Slovenskej republiky
--------------------
Viem, ale má to trošku iný rozmer. Problém je v tom, že verejné obstarávanie je v rukách opozície.  to je na tom zaujímavé, že verejné obstarávanie kontroluje Úrad pre verejné obstarávanie, na čele ktorého stojí nominant SMK a je tam pán Kulman z SDKÚ a stalo sa to predmetom politického súboja. Chápal by som pán redaktor, keby na čele Úradu pre verejné obstarávanie stal niekto z vládnej koalície aj podpredseda by bol z vládnej koalície a stalo sa to predmetom nejakého politického súboja. Chcem tým len naznačiť, niektoré veci rieši Úrad pre verejné obstarávanie, niektoré veci riešia súdy. Sú aj také obstarávania sa dá námietka, o týchto námietkach rozhoduje potom súd. Ja chcem len jednu, jedinú vec na tomto svete. Aby rozhodcami v týchto prípadoch neboli ani médiá ani politici. Ak raz Úrad pre verejné obstarávanie povie, a úrad na čele ktorého stojí opozícia, že verejné obstarávanie je v poriadku, tak sa nemôže stať, že nejaké médium alebo nejaký opozičný politik robí z verejného obstarávania nejaký škandál, keď na to určený orgán povie, že to bolo v poriadku. Ja len toto chcem. Nechcem nič iné aj z toho dôvodu odporúčam, a budem na tom  trvať, aby na čele Úradu pre verejné obstarávanie do budúcnosti stál predstaviteľ opozície, čo nikdy vláda Mikuláša Dzurindu nedovolila, vtedajšej opozícii, tak ako to nedovolila ani v Slovenskom pozemkovom fonde. 

Braňo DOBŠINSKÝ, moderátor
--------------------
Len aby sa z toho nestalo alibi, lebo vy hovoríte, že nemôže byť rozhodca politik alebo novinár, neviem, rozhodca, ale vyslovím pochybnosť. V prípade mýtneho tendra, naozaj to víťazné konzorcium teda mýtny koncesionár je 90 % francúzska firma Sanef a 10 % nejaká schránka Ibertax, ktorú vlastnia nejaké dve iné schránky z Cypru. A logicky môžem naformulovať pochybnosť, keďže ide o schránkové firmy, za ktorým nevieme kto reálne je, kto ich vlastní, komu teda ľudia platia to mýto? Za tým predsa môže byť manželka ministra dopravy, môžete byť vy, pán Filo sa hovorí, že za tým je. Ja hovorím, či lieta vo vzduchu, ja hovorím čo lieta vo vzduchu, ja netvrdím, že to tak je. Len hovorím, že naozaj pochybnosť môže byť a teoreticky za tým môžete stať aj vy. 

Robert FICO, predseda vlády Slovenskej republiky
--------------------
Bol by som veľmi opatrný, pokiaľ ide o mená pán redaktor, viete, niekedy v týchto reláciách povieme aj veci, ktoré sa neozývajú v iných reláciách, tak teraz tiež niečo poviem, ak dovolíte. Normálny rozumný politik, ktorý chce chodiť po uliciach na Slovensku a pozerať sa ľuďom do očí, takúto vec nemôže  urobiť. Ak sa aj niekomu podarilo nakradnúť nejaké veľké peniaze, niekomu niekedy a niekde, povedzte mi, čo s tým robí? Je to niekde možno v Karibiku, ako ukázalo SDKÚ, je to možno  v nejakých účtoch vo švajčiarskych bankách, ale akým spôsobom môžu tie finančné zdroje použiť na to, aby jednoducho, aby organizovali život, ale ja teraz hovorím pán redaktor o reálnych veciach, my sme predsa preukázali a o tom sa netreba baviť dnes, ako dnes je jasne preukázané, že SDKÚ prala špinavé peniaze. Typický príklad 

Braňo DOBŠINSKÝ, moderátor
--------------------
No to ste nepreukázali. 

Robert FICO, predseda vlády Slovenskej republiky
--------------------
Pán redaktor, počkajte, to snáď žartujete teraz. My sme jasne preukázali, že z účtov vo švajčiarskych bankách, kde odmietajú povedať, kto je majiteľov týchto účtov je evidentné, že ide o účty slovenských vlastníkov sa posúvali peniaze cez spoločnosť Soul a 22 miliónov korún sa posúvalo smerom do SDKÚ. My dnes dobre vieme, že cez firmy vo Veľkej Británie Allied Wings a tak ďalej

Braňo DOBŠINSKÝ, moderátor
--------------------
Nezrozumiteľné, hovoria obidva 

Robert FICO, predseda vlády Slovenskej republiky
--------------------
Nie, toto nehovorte pán redaktor toto ja nemám rád. Keď si sadnú dvaja opoziční predstavitelia do rozhlasu alebo do iného média, tak má derú

Braňo DOBŠINSKÝ, moderátor
--------------------
U nás nie, 

Robert FICO, predseda vlády Slovenskej republiky
--------------------
Tak ma derú z kože, tak ja nie som len predseda vlády, som aj politik, ja tu jednoducho opakujem, že sa jasne preukázalo pranie špinavých peňazí. Potom prečo pán Dzurinda odstúpil ako líder kandidátky. No tak asi jednoducho vedel, čo robí. 

Braňo DOBŠINSKÝ, moderátor
--------------------
Ja len chcem povedať, je naozaj divné, že 

Robert FICO, predseda vlády Slovenskej republiky
--------------------
Čiže , ja len chcem teraz odpovedať na túto otázku. Že normálny človek, takúto hlúposť a takúto bohorovnosť, že odovzdajú logo vlastnej strany nejakej dubajskej spoločnosti ako to urobila SDKÚ nemôže urobiť. 

Braňo DOBŠINSKÝ, moderátor
--------------------
To, že existuje nejaké schránky vo financovaní je podivné, vyvoláva to rôzne pochybnosti. Námietkou z mojej strany je, že neexistuje súdne rozhodnutie, dokonca ani  policajné rozhodnutie, že ide obžalovať niekoho, ktoré by sa týkalo toho, že v procese privatizácie došlo ku korupcii, čo teda mali byť tie údajné provízie.

Robert FICO, predseda vlády Slovenskej republiky
--------------------
Nemôžem s vami súhlasiť pokiaľ ide o hodnotenie situácie v súvislosti s praním špinavých peňazí, pretože my sme predložili pán redaktor jasné informácie o tom, že traja nominanti Slovenskej správy ciest za SDKÚ mali na svoje osobné mená účty, aj sme predložili informácie koľko z tých účtov povyťahovali peňazí a na tieto účty vo švajčiarske banky prichádzali peniaze z výstavby tunela Branisko a to isté sa týka aj financovania SDKÚ. SDKÚ sa po troch tlačových konferenciách rozpadla, tu je 

Braňo DOBŠINSKÝ, moderátor
--------------------
Ono to nie je fér. 

Robert FICO, predseda vlády Slovenskej republiky
--------------------
Jedna politická strana pán redaktor, ktorá evidentne prala špinavé peniaze, evidentne tie peniaze nie sú z poctivej činnosti a tieto peniaze ide použiť 

Braňo DOBŠINSKÝ, moderátor
--------------------
To bolo nefér, keď tu nie sú. 

Robert FICO, predseda vlády Slovenskej republiky
--------------------
Ja hovorím

Braňo DOBŠINSKÝ, moderátor
--------------------
Ja ho nemám ako prečo brániť.

Robert FICO, predseda vlády Slovenskej republiky
--------------------
Viete čo je fér? Keď už ja sa pýtate, že či to je fér alebo to nie je fér. Je to fér, že to hovorím, lebo predseda jednej opozičnej strany sa po tretej tlačovej konferencii zosypal a vzdal sa funkcia lídra

Braňo DOBŠINSKÝ, moderátor
--------------------
Vy ma ale tlačíte do roli, že mám  obhajovať SDKÚ, mne do toho nič, ale vy o nich hovoríte, oni tu nie sú, to nie je fér.

Robert FICO, predseda vlády Slovenskej republiky
--------------------
Je to prvý dôkaz, že tu reálne boli prané špinavé peniaze. 

Braňo DOBŠINSKÝ, moderátor
--------------------
Poďte si to vydiskutovať s Mikulášom Dzurindom. 

Robert FICO, predseda vlády Slovenskej republiky
--------------------
A poďme teraz, poďme teraz k tej téme tých 

Braňo DOBŠINSKÝ, moderátor
--------------------
Pán premiér

Robert FICO, predseda vlády Slovenskej republiky
--------------------
Prosím vás ja sa vám válať v jeho blate a v jeho bahne, nech pán Dzurinda vysvetlí ako financovali politickú stranu. Ja som pripravený ísť do relácie s pánom Dzurindom kedykoľek, ale predtým chcem, aby mi povedal kto je majiteľov účtu vo švajčiarskej banke Credit Swiss, z ktorej išlo spoločnosti Soul na pôžičku  800 tisíc eur. Pýtam sa, kto je takzvaný "benefišeri owner", pýtam sa, nech mi na túto otázku odpovie. Rovnako sa chcem spýtať ako je to možné, že predstavitelia podsvetia chodili na úrad vlády a podpisovali sa zmluvy s súvislosti s hotelom Fórum. 

Braňo DOBŠINSKÝ, moderátor
--------------------
Hovoria obidvaja 

Robert FICO, predseda vlády Slovenskej republiky
--------------------
Nech na tieto otázky odpovie a potom ja som pripravený ísť ďalej. Pokiaľ sa pýtate na otázku elektronického mýta. Elektronické mýto vyhrala ako ste správne povedali francúzska spoločnosti, ktorá je renomovaná v tejto oblasti  a prevádzkuje elektronické mýto aj v iných krajinách. Koho si zobrali  do konzorcia, na to sa treba spýtať aj tých Francúzov. Súhlasím s vami, poďme do toho a dajme do zákona ustanovenie, že musí konzorcium byť priesvitné ako keď dáte rentgenový snímok na to sklo s lampou a musíme vidieť kde aká kosť je, či je zlomená alebo nie je zlomená, či funguje alebo nefunguje.

Braňo DOBŠINSKÝ, moderátor
--------------------
Tomu občan platí tie peniaze.

Robert FICO, predseda vlády Slovenskej republiky
--------------------
Ja s týmto pôjdem, je to dobrý nápad a je dobré možno že takéto diskusie tu vznikli, pretože to nás núti uvažovať ako zdokonaliť tento systém, som na to pripravený.

Braňo DOBŠINSKÝ, moderátor
--------------------
V súvislosti  teda s tým, že zverejňovať majiteľov firiem, ktoré sa uchádzajú o verejné zákazky, to je jeden z krokov, ktorý sa robí vlastne na obmedzovanie legislatívne obmedzovanie priestoru pre korupciu, klientelizmus. Spomeniem ale niektoré ďalšie, ktoré ste vy sám o nich hovorili ešte pred voľbami dokonca vo vládnom programe sa vyskytli. Napríklad centrálny register verejného obstarávania, nie je, centrálny register poberateľov štátnej pomoci tiež nie je. Centrálny register nehnuteľností, tiež sa o tom hovorilo, že to má byť, nie je . Po 4 rokoch prečo tieto všetky veci, ktoré naozaj umožňujú vy ste hovorili o 10-20 % -ných úsporách napríklad pri centrálnom registry verejného obstarávaní. 4 roky ste mali a nič sa nestalo.

Robert FICO, predseda vlády Slovenskej republiky
--------------------
Nikdy som nezakrýval oči ani nebudem si zakrývať oči predtým, že verejné obstarávanie je dlhodobá trauma Slovenskej republiky a nie iba súčasnej vlády. Je to tak a ja nebudem teraz tvrdiť, že to tak nie je. A pri určitom lepšom nastavení verejného obstarávania sa domnievam, že tých 20 % by sa dalo ušetriť finančných prostriedkov, ktoré sú vynakladané každý rok na verejné obstarávanie. Centrálne obstarávanie je veľmi dobrý nápad, ale veľmi ťažko sa realizuje. My sme urobili niekoľko pokusov počas tejto vládnej koalície, pripraviť aj právnu úpravu aj to dostať na rokovanie vlády, ale neboli sme schopní veci dotiahnuť úplne do konca. Ja sa domnievam, že to je chyba, že sa nám nepodarilo, pretože ak by bolo bývalo centrálne verejné obstarávanie, možno ak by sme boli bývali dali do tohoto centrálneho verejného obstarávania podmienky, o ktorých sme ale nevedeli, lebo vznikli naozaj až teraz, hovoríme o tých ľuďoch s bezpečnostnými previerkami alebo preukazovaním pôvodu tých firiem, ktoré sú tam. Tak sme sa mohli vyhnúť mnohým nepríjemným diskusiám, a mnohým nepríjemným útokom, ktoré vo vzťahu k nám boli. Pre nás však najpodstatnejšia vec a to nie je alibi, to je pre mňa dôležitá vec je, že verejné obstarávanie kontroluje opozícia. Toto je pre mňa najvýznamnejšia záruka toho, že ak sa niečo cez Úrad pre verejné obstarávanie premelie a Úrad pre verejné obstarávanie to odobrí, tak ja naozaj nepredpokladám, že by nominant SMK a nominant SDKÚ, ktorí sú na čele Úradu pre verejné obstarávanie chceli vychádzať v ústrety  HZDS, SNS, alebo niekomu inému.

Braňo DOBŠINSKÝ, moderátor
--------------------
Ale kontrola verejného obstarávania nemôže stať na jednom, dvoch ľuďoch riadiacich úrad.

Robert FICO, predseda vlády Slovenskej republiky
--------------------
Dobre, ale riadia celý úrad, majú pod kontrolou celý úrad, majú tam k dispozícii veľa pracovníkov, ktorí to robia a nesú politickú zodpovednosť tak ,ako mňa sa všetci pýtajú na čokoľvek, stane sa, že nejaký úradník na úrade vlády alebo ministerstve nejakom, ktoré je vo vláde zlyhá, všetci utekáte za mnou a pýtate sa mňa na zodpovednosť. Tak potom to isté robme vo vzťahu k Úradu pre verejné obstarávanie.

Braňo DOBŠINSKÝ, moderátor
--------------------
Dobre, čili pripúšťate povedzme, že mohlo prísť k úsporám a dokonca možno aj k tomu, že sa nejaké peniaze

Robert FICO, predseda vlády Slovenskej republiky
--------------------
Som presvedčený, že centrálne verejné obstarávanie je vážna vec. A že treba na tieto myšlienke pracovať ďalej , j a som presvedčený, že vo verejnom  obstarávaní sú úspory. Som o tom presvedčený a sú rezervy, ale

Braňo DOBŠINSKÝ, moderátor
--------------------
Nebola to chyba vaša? Že ste to nepresadili?

Robert FICO, predseda vlády Slovenskej republiky
--------------------
No myslím si, myslím si, že možno bola chyba, keď sa na to pozeráme vo svetle posledných udalostí, ktoré a tie útoky, ktoré sa na nás valia, že sme na tomto nepracovali tak intenzívne ako pracujeme na diaľniciach, ako pracujeme na Mochovciach, alebo v nejakých iných veľkých projektoch. Ale zase odmietam, aby tu niekto tvrdil, že verejné obstarávanie je len za tejto vlády sa verejne obstarávalo

Braňo DOBŠINSKÝ, moderátor
--------------------
Iste že nie, veď to je o systéme. 

Robert FICO, predseda vlády Slovenskej republiky
--------------------
A nehovoriac o tom, že rozhodujúci rozdieľ medzi nami a predchádzajúcou vládou je v tom, že tam sú opozičníci a my sme tam nemali šancu ani nakuknúť. Nie je to ešte ako riadiť, tie procesy verejného obstarávania v minulosti. Prvý krok veľmi úspešný môžme urobiť tento týždeň, ktorý prichádza na Národnej rade Slovenskej republiky za predpokladu, že nájdeme zhodu na niektoré ďalšie ustanovenia, ktoré upravia verejné obstarávanie. 

Braňo DOBŠINSKÝ, moderátor
--------------------
Keď sa ešte vrátim k tým takzvaným schránkovým firmám, tak podobnou kauzou, kde figuruje takáto schránková firma je aj emisný predaj. Tam to všetko vyzerá podľa tých ostatných krokov, to znamená zlikvidovanie tej pôvodnej firmy, prenesenie sídla, odchod paní Lüdken z tejto firmy. Ako taký riadený proces likvidácie tejto firmy. Otázkou teda je, ako na to bude štát reagovať, keďže ministerstvu sa nedarí už takmer rok vymôcť tých 15 miliónov. Podarí sa to? A čo urobíte?

Robert FICO, predseda vlády Slovenskej republiky
--------------------
Štát prostredníctvom ministerstva životného prostredia toto ministerstvo životného prostredia bolo riadené nominantom Slovenskej národnej strany, predalo nejaký objem emisných limitov, teda predalo teplý vzduch. Predalo ho za cenu poviem to teraz približne 5+1 euro. 5 eur bola hotovosť a jedno euro je viazané na rôzne takzvané zelené projekty, kde musí štát predložiť návrhy a druhá strana ich musí akceptovať. Doteraz nedošlo k dohode pokiaľ ide o zelené projekty a preto dostal minister životného prostredia veľmi jasný pokyn, trvať na tom, že to, čo sme predložili pokiaľ ide o to jedno euro zodpovedá pravidlám a sú to naozaj zelené projekty a že žiadame preplatenie toho zostatku, ktorý má spoločnosť zaplatiť. Minister musí vytvoriť všetky právne tlaky aké existujú na dotiahnutie tých 15 miliónov eur.

Braňo DOBŠINSKÝ, moderátor
--------------------
Dobre pán premiér, on teda má trvať a otázkou je, že pred kým bude trvať, že keďže ta paní už nezastupuje a de facto neexistuje, alebo nevieme, že či preniesli svoje práva. Spýtam sa takto, nie je najvyšší čas podať žalobu v Amerike, vo Švajčiarsku a vymáhať.

Robert FICO, predseda vlády Slovenskej republiky
--------------------
Ja si myslím, že všetky tieto kroky minister životného prostredia pripravil a tieto pokyny má od samého začiatku ako nastúpil na ministerstvo životného prostredia. Uvedomme si , že ja som musel pristúpiť k porušeniu koaličnej zmluvy a odňal som Slovenskej národnej strane jedno ministerstvo, pretože som videl neschopnosť nominantov jednej strany riadiť procesy na tomto ministerstve. Nový minister nastúpil, pripravujú sa všetky právne kroky k tomu, aby to bolo

Braňo DOBŠINSKÝ, moderátor
--------------------
Čiže bude žaloba? 

Robert FICO, predseda vlády Slovenskej republiky
--------------------
Ja som o tom presvedčený, že musí byť. Ja si myslím, že minister životného prostredia dobre vie, že ak nebude v tejto veci aktívny, tak ja nemám problém ho odvolať ani 4 dni pred voľbami z funkcie a mu urobiť hanbu. On to dobre vie, takže je pod obrovským tlakom a musí takto konať. Idem na kontrolný deň, toto bude určite jedna z  nosných tém mojich otázok, ktoré mu budem klásť, pretože minister Medveď tam išieľ preto, aby tam urobil poriadok v týchto veciach po nominantoch Slovenskej národnej strany a ja verím, že sa nám to v každom prípade podarí. Je škoda, že nemáme s čím porovnať tu cenu.

Braňo DOBŠINSKÝ, moderátor
--------------------
Dobre, vzhľadom na to, čo sa deje, na tej druhej strane ako taký proces likvidácie tej firmy to vyzerá, vy veríte tomu, že sa podarí  získať o d niekoho, neviem naozaj od koho tých 15 miliónov eur? 

Robert FICO, predseda vlády Slovenskej republiky
--------------------
Nepoznám všetky detaily, pretože došlo k transformáciám určitým, ale sú aj iné možnosti, ako získať tých 15 miliónov euro, o ktorých ministerstvo životného prostredia veľmi intenzívne rokuje, pretože trh s emisnými limitmi bol nejaký čas zabrzdený, znovu sa otvára v poslednom období a vstupujú naň rôzne renomované firmy. Aj Slovensko sa musí rozhodnúť do budúcnosti čo urobí so zostatkom , ktorý je , lebo  máme tu ešte pomerne veľké množstvo emisných limitov. Ak mám správne číslo v hlave, je to okolo 35 miliónov ton, ktoré máme k dispozícii na predaj. Určite ak sa ktokoľvek na ministerstve životného prostredia, či to bude ešte toto ministerstvo ale to príde nový minister s novou vládou po júnových voľbách v roku 2010 rozhodne ísť do predaja emisných limitov, v prvom rade musí predstaviť spoločnosť, ktorá bude medzinárodne renomovaná, auditovaná a rešpektovaná. Sú aj také úvahy, že keďže je veľký záujem o predaj emisných limitov znovu, že či napríklad nepoveriť takúto renomovanú zahraničnú firmu, aby išla konať vo veciach emisných limitov s tým, že by prevzala na seba všetky záväzky z minulosti, ktoré sú spojené s tými 15 miliónmi eur a potom by v budúcnosti zabezpečovala na základe štandardných pravidieľ a štandardného predaja. Otázka je, či to bude zase s čím porovnávať, lebo keď predávalo ministerstvo životného prostredia, pod vedením Slovenskej národnej strany tak to nebolo s čím porovnávať.

Braňo DOBŠINSKÝ, moderátor
--------------------
Ten český príklad sa hovorilo.

Robert FICO, predseda vlády Slovenskej republiky
--------------------
Viete Česká republika je vážny problém. Česká republika stále nemá všetky peniaze za emisné limity, tak možno nakoniec zistíme, že Češi dostali presne toľko za emisné limity, ako dostalo Slovensko a som potom zvedavý, čo všetci budete v médiách rozprávať. Ak to tak naozaj bude, že Češi dostali toľko, čo Slovenská republika. Ja som už poprosil aj českého kolegu premiéra pána Fischera, že by mi neposkytol informácie, idem na oficiálnu návštevu Českej republiky o nedlho, myslím si, že by toto by mohla byť jedna z tém našich rozhovorov.

Braňo DOBŠINSKÝ, moderátor
--------------------
Hovoríte silný štát, ale rád teda používate takýto termín, že ste zastáncom silného štátu a teraz vlastne nejaká, nejaká neznáma firma , schránková s nejakou paní de facto vyobrela s týmto štátom celkom slušne dá sa povedať. Keď to tak zjednoduším.

Robert FICO, predseda vlády Slovenskej republiky
--------------------
Nemyslím si to celkom preto, že stále existujú právne možnosti  a my sme tu podstatnú časť dostali v hotovosti tých 4 euro za jednu tonu, pokiaľ ide o ten zostatok, je  to viazané na takzvané zelené projekty. Vždy ta protistrana má právo povedať, že jednoducho to nie je ono. Takže tam treba ešte viesť nejakú komunikáciu, ale minister Medveď je pod primeraným tlakom. Myslím si, že sa necíti príjemne a že kvôli tomuto ani dobre nespáva, ale išieľ na ministerstvo životného prostredia s tým, že tam má urobiť poriadok, takže musí si byť vädomý svojej zodpovednosti, že ako dotiahne do konca tieto veci, ktoré sme prebrali po našich koaličných partneroch. 

Braňo DOBŠINSKÝ, moderátor
--------------------
Myslíte, že to bude do volieb?

Robert FICO, predseda vlády Slovenskej republiky
--------------------
Do volieb sa musia urobiť rozhodujúce kroky, samozrejme. To by bolo nekorektné posúvať túto vec na novú vládu. 

Braňo DOBŠINSKÝ, moderátor
--------------------
Keď zostanem u tej témy schránkové firmy, alebo teda firmy s akciami na doručiteľa a podobne a podobne, tak to otvára aj otázku efektivity zákona o preukazovaní pôvodu majetku. V prípade, že tu existuje človek, ktorý získal nelegitímnym spôsobom peniaze a potrebuje si ich nejakým spôsobom legitimizovať, zlegalizovať, tak sú rôzne spôsoby. Experti hovoria o fiktívnych pôžičkách, fiktívnych daroch, alebo napríklad o schránkových firmách s akciami na doručiteľa, ktoré sú nevystopovateľné, kde si tie peniaze v uvodzovkách zašije. Ako to chcete riešiť v tom zákone, lebo to znenie, ktoré bolo aj predložené , to nerieši.

Robert FICO, predseda vlády Slovenskej republiky
--------------------
Ak by som prijal vašu filozofiu a už to počúvam v poslednom čase veľmi často, čo len naznačuje, že nie každý je nadšený zo zákona o preukazovaní pôvodu majetku, tak by sme o tom neurobili nič. Buď urobíme rozhodujúci krok a 

Braňo DOBŠINSKÝ, moderátor
--------------------
V poriadku, ako toto chcete riešiť?

Robert FICO, predseda vlády Slovenskej republiky
--------------------
Zákon o preukazovaní pôvodu majetku schválime, urobme to už.  nešpekulujme, pretože podarilo sa vláde, alebo teraz hovorím o mojej osobe, lebo ja som predkladal návrh zákona o preukazovaní pôvodu majetku vytvoriť dostatočný politický tlak na to, aby sme schválili v prvom čítaní nielen návrh novelizácie ústavy, ale aj samotný zákon. Je tu jedinečná šanca schváliť zákon, budeme o ňom rozhodovať tento týždeň v Národnej rade Slovenskej republiky a ja som ako som to už aj naznačil, pokiaľ ide o samotný zákon pripravený sa baviť o nejakých jeho vylepšeniach. Je dnes šanca zákon prijať, nechajme zákon pôsobiť, inak ja sa aj tak obávam, že ten zákon niekto napadne na Ústavnom súde opätovne, lebo je to možné ho napadnúť na Ústavnom súde. Uvidíme, ako sa Ústavný súd k nemu postaví, ale šanca mať zaujímavý zákon pomerne prísny nechajme prax, nech prinesie štandardné skúsenosti. 

Braňo DOBŠINSKÝ, moderátor
--------------------
A keď sa to robí, na tom nie je teda šanca  teraz ako navrhoval napríklad pán Lipšic nech si sadnú experti z Daňového úradu, teraz nejde o pána Lipšica. Ide o to, že by si mali sadnúť ľudia, ktorí tomu rozumia

Robert FICO, predseda vlády Slovenskej republiky
--------------------
Ja som požiadal daňovákov, aby sa na to pozreli, aby tam dali nejaké pozmeňujúce návrhy, sú to procesy veľmi komplikované. Sami vidíme, že sa dá krásne  poskytnúť nejaká pôžička cez nastrčenú firmu a cez špeciálny účet v zahraničí. A najmä pokiaľ nebudú spolupracovať švajčiarske banky a budú tam mať naši niektorí ľudia účty, ako sme to naozaj zistili, tak to bude veľmi komplikované, ale urobme to. Lebo keď budeme vždy vidieť v zákone nejakú malú dieru, na ktorú neviem momentálne reagovať a kvôli tomuto zastavíme proces prijímania zákona, bude zle. Na Slovensku je veľa ľudí, ktorí majú viacej peňazí ako boli  schopní zarobiť. O tom netreba vôbec pochybovať dlhodobo.

Braňo DOBŠINSKÝ, moderátor
--------------------
Áno, bola to zvláštna doba po 89.

Robert FICO, predseda vlády Slovenskej republiky
--------------------
A preto, a preto tento zákon je veľmi, veľmi potrebný. Ja som dokonca dokázal aj v koalícii navodiť atmosféru, že ak aj dve strany HZDS a SNS nie sú za tento zákon, že nerobia okolo toho žiadne obštrukcie, normálne argumentujú, majú na to iný názor. Ale zákon prejde s opozičnými hlasmi v tejto oblasti. Takže zákon je treba prijať a nech prax ukáže, že či je potrebné alebo nie je potrebné do neho nejakým spôsobom vstupovať.

Braňo DOBŠINSKÝ, moderátor
--------------------
Ja by som ocitoval slova Ústavného súdu o tom zákone, ktorý ste  pôvodne schvaľovali, o preukazovaní pôvodu majetku z roku 2005, citujem:"napadnutý  zákon vychádza z predpokladu neodstrániteľnej nefunkčnosti štandardných trestnoprávnych a občianskoprávnych prostriedkov boja s nelegálnym nadobúdaním majetku a ďalej Ústavný súd hodoví, že príslušné štátne orgány teda nie sú spôsobilé účinne zakročiť proti osobám, ktoré preukazateľne žijú nad svoje pomery. " To je v odôvodnení . Inými slovami sa teda dá povedať, že Ústavný súd ako by chcel povedať, že máme tu a o tom hovoria aj právnici prostriedky v trestnom zákone, daňové úniky, v občianskom zákonníku nekalé obohatenie, ale trestnoprávne orgány, daňové orgány a tak ďalej  nevedia alebo nechcú toto riešiť.

Robert FICO, predseda vlády Slovenskej republiky
--------------------
Nesúhlasím s týmto názorom, pretože v trestnom práve je dôkazné bremeno na štáte, v prípade zákona o preukazovaní pôvodu majetku je dôkazné bremeno na občanovi. Štát sa bude môcť občana spýtať, máte tuná dom za 50 miliónov korún a ste nezamestnaný, tak nám teda povedzte, kde ste na to zobrali peniaze, a každý normálny človek musí vedieť odpovedať odkadiaľ zobral peniaze na svoj dom za 50 miliónov korún. Mechanizmy, ktoré sú v našom právnom poriadku nie sú dostatočné na to, aby sme odhaľovali prípady tohto typu.

Braňo DOBŠINSKÝ, moderátor
--------------------
A ta práce tých orgánov podľa vás je dostatočná, lebo ľudia hovoria o tom, že ony sa boja tých naozaj skutočne veľkých rýb, nebudem menovať, ale naozaj sú tu ľudia, ktorí majú majetok, ktorý je ako že požičaný, žijú v tom luxuse, ktorý  má niekto iný a niekto sa tým nezaoberá. 

Robert FICO, predseda vlády Slovenskej republiky
--------------------
No budeme sa zaoberať, na základe zákona o preukazovaní pôvodu majetku, ja to považujem za veľký úspech, že sa nám znovu podarilo tento  zákon tak ďaleko dostať. V roku 2005 keď som bol v opozícii som takisto vytvoril veľký tlak na vtedajšiu vládnu koalíciu a zákon prešieľ. Ústavný súd ho vyhlásil za protiústavný. Opätovne som na tomto zákone zapracoval, znovu je vysoká pravdepodobnosť, že prejde. Čiže ja som posledný, kto môže mne vyčítať, že nerobím v tejto oblasti rozhodnutia, alebo nevytváram alebo nevyužívam svoj politický vplyv na presadenie veľmi dobrých zákonov. Zaujímavé je pán redaktor, že zákona o preukazovaní pôvodu majetku sa ľudia naozaj boja. Ja mám aj také negatívne reakcie vo vzťahu k tomuto zákonu, chcel by som preto pripomenúť, že tento zákon sa nedotýka  ľudí a ich rodinných domov a chát a záhrad, ktoré si možno často postavili vlastnými rukami, že často platili iba za materiál. Ten rozdieľ je tam až 1500 násobok minimálnej mzdy, čiže hovoríme o obrovských sumách, ktoré musia byť nepreukázané. Preto verejnosť musí byť v kľude, ide o zákon, ktorý sa dotýka iba veľkých prípadov, veľkých prípadov a dokonca sa domnievam, že aj samotná prokuratúra ak bude podávať návrh na súd, pokiaľ ide o samotnú civilnú žalobu tak bude veľmi citlivo narábať s tým, že čo naozaj môže byť prípad prania špinavých peňazí a preukazovania lebo takýto prípad nie je . Ja sa spolieham na profesionalitu ľudí. Zákon začne platiť prvého januára, tak bude schválený 2011 a my ešte musíme hovoriť aj s Generálnou prokuratúrou a s

Braňo DOBŠINSKÝ, moderátor
--------------------
Nabrať ľudí. 

Robert FICO, predseda vlády Slovenskej republiky
--------------------
A s políciou, aby mali na to dostatok ľudí, lebo môže sa stať, že príde pár zaujímavých podnetov, ktorými sa bude musieť prokuratúra potom aj s finančnou políciou aj s ďalšími  zaoberať. Ale toto nie je zákon proti  ľuďom , ktorí si postavili rodinné domy vlastnými rukami, to je zákon pre prípad

Braňo DOBŠINSKÝ, moderátor
--------------------
Uvidíme. 

Robert FICO, predseda vlády Slovenskej republiky
--------------------
To je zákon pre prípad .

Braňo DOBŠINSKÝ, moderátor
--------------------
Môže sa stať pán premiér. 

Robert FICO, predseda vlády Slovenskej republiky
--------------------
Ja verím, že ta suma tých 1500 minimálnych alebo 1500 násobok minimálnej mzdy je tak veľká, že do toho nemôže spadnúť niekto , kto má rodinný domček.

Braňo DOBŠINSKÝ, moderátor
--------------------
Áno, ale môže do toho spadnúť naozaj poctivý podnikateľ, ktorý bude dva roky vysvetľovať, že je teda poctivý. 

Robert FICO, predseda vlády Slovenskej republiky
--------------------
Opäť, ak prijmeme túto filozofiu, tak potom nemôžme prijať žiadny zákon a povieme, že právna istota a stabilita je dôležitejšia ako je preukazovanie pôvodu majetku. Máme aj inú cestu. Sú krajiny, ktoré povedali,  že každý kto má vonku peniaze v zahraničí ako špinavé peniaze, tak ich môže doniesť domov a  zaplatiť dodatočnú daň. Ale tak toto je odmietam. Ja odmietam, aby sme ľuďom, ktorí majú vo Švajčiarsku alebo niekde inde  kopu peňazí umožnili tie peniaze vrátiť naspäť na Slovensko s tým, že zaplatia nejakú dodatočnú daň a  tieto peniaze , ktoré ste získali ako provízie za privatizáciu strategického majetku môžete na Slovensku voľne používať. Toto je filozofia, ktorú ja principiálne odmietam. 

Braňo DOBŠINSKÝ, moderátor
--------------------
Tam je ten problém povedzme v tom, že už dnes ľudia sú pomerne skeptickí k tomu, že ono sa vyšetrovalo spomeniem napríklad pána Výsaka, vtedajšieho ministra privatizácie boli aj súdy, skončilo to tak, ako to skončilo. Teda nijako. Doteraz nesedel žiaden 

Robert FICO, predseda vlády Slovenskej republiky
--------------------
Koľko trval, koľko trval boj s mafiou v Taliansku, boj s mafiou v Taliansku robil som dlhé roky v oblasti trestného práva, vedel by som o tom veľa hovoriť, trval neuveriteľne dlhé roky. Až potom došlo k nejakému prelomeniu, podarilo sa chytiť povedzme nejakých predstaviteľov a na základe určitých mechanizmov, ktoré sa vytvorili sa podarilo do toho vstupovať. 

Braňo DOBŠINSKÝ, moderátor
--------------------
Už som sa pýtal na to, že či veríte tomu, že orgány činné v trestnom konaní dokážu aplikovať tento zákon tak, aby sa naozaj dostalo na tie takzvané veľké ryby, ale ten zákon v konečnom dôsledku bude aplikovať súd. 

Robert FICO, predseda vlády Slovenskej republiky
--------------------
Civilný súd, to je dôležité zdôrazniť, že to je civilný súd.

Braňo DOBŠINSKÝ, moderátor
--------------------
Tak trošku si urobím taký osly mostík takzvaný a dostanem sa k tým súdom

Robert FICO, predseda vlády Slovenskej republiky
--------------------
Nech sa páči.

Braňo DOBŠINSKÝ, moderátor
--------------------
Aktuálne sa súdy alebo sudcovia tak trošku zviditeľnili  tými hromadnými žalobami za údajnú platovú diskrimináciu, už padol aj jeden verdikt, zatiaľ nie je právoplatný. Dokonca vtipné na tom je, že takúto žalobu podala aj ministerka napriek tomu, že ju podala, žaluje vlastne štát, tak je ministerkou spravodlivosti. Ale nechcem teraz  riešiť tento problém. Čo s tým mienite robiť vzhľadom povedzme aj na to, že to nie sú malé peniaze a vzhľadom na to, že to podľa viacerých ľudí, napríklad aj vášho šéfa ústavnoprávneho výboru výrazne znižuje dôveryhodnosť sudcov.

Robert FICO, predseda vlády Slovenskej republiky
--------------------
Verejnosť naozaj veľmi negatívne prijala informáciu, ja sa s tým stretávam na stretnutí s ľuďmi, že sudcovi, ktorí  sú celkom slušne zaplatení v  porovnaní s inou kategóriou ľudí na Slovensku, podávajú žaloby, v ktorých žiadajú miliónové sumy ako určité odškodnenie za to, že jedna časť sudcov na Špeciálnom súde mala vyšší plat, rádovo vyšší plat, ako mali ostatní sudcovia. 

Braňo DOBŠINSKÝ, moderátor
--------------------
A tam sa mohli prihlásiť dokonca.

Robert FICO, predseda vlády Slovenskej republiky
--------------------
Áno, tam sa mohli prihlásiť. Chcel by som pripomenúť, že vláda ktorej som predsedom prvý krát zabezpečila sudcom vyplácanie 13.platu. To bol významný počin, ktorý sa predtým nepodarilo zabezpečiť, čiže my sme urobili veľa pre stabilizáciu sudcovského zboru. Ja chápem takú by som povedal priťažlivosť tejto témy pre individuálnych sudcov, ktorí si myslia, že podajú žalobu proti štátu, takže vysúdia dva alebo tri milióny korún, lebo ja neviem na aké sumy dávajú tie peniaze. Vo všeobecnosti sa očakáva, že ide o sumu, ktorá by mala dopad na štátny rozpočet asi 100 miliónov eur, teda asi 3 miliardy korún. Nuž teda budem veľmi otvorený ako obyčajne, nikto nikomu nemôže zabrániť, aby podal nejakú žalobu. Žaloby sa podávajú a ak sú presvedčení o tom, že to tak je, nech podávajú. Pýtam sa však, že ako je možné, že zrazu sa dali dohromady chartisti, antichartisti, viete aká bola diskusia pred niekoľkými mesiacmi, súdnictvo ako si nadávali, sudcovia navzájom.

Braňo DOBŠINSKÝ, moderátor
--------------------
Toto ich spojilo.

Robert FICO, predseda vlády Slovenskej republiky
--------------------
A zrazu ide o peniaze, ide o kešeň, tak v  tom okamžiku každý jeden na jednej strane a poďme ho proti štátu, veď ide o peniaze štátu. Sudcovia takéto žaloby  podávajú a budú podávať podľa všetkého  aj ďalej. Ja však opakujem a hovorím to veľmi jasne, ak očakávajú sudcovia, že štát vyplatí 100 miliónov eur na akési vyrovnanie nejakého fiktívneho rozdieľu, ktorý tu vznikol v minulosti, tak sú na veľkom omyle. Myslím si, že v porovnaní s priemerným zárobkom v národnom hospodárstve sú slušne zaplatení, netvrdím, že majú platy ako v západnej Európy, pozor. Hovorím, o porovnaní s priemerným zárobkom v národnom hospodárstve , majú 13.plat k dispozícii. Myslím si, že majú svoju mieru nezávislosti. Veľmi otázne je, že či sudca, ktorý rozhoduje o inom sudcovi  v tejto veci a pritom už samotný sudca, ktorý rozhoduje má  podanú žalobu na inom súde je nezávislý pri rozhodovaní, je nestranný. Možno aj toto je cesta k vyriešeniu tohto  problému. Odpoveď moja je , štát nemá 100 miliónov eur, aby zaplatil nejaký fiktívny rozdieľ.

Braňo DOBŠINSKÝ, moderátor
--------------------
A keď príde súdny verdikt, čo s tým? 

Robert FICO, predseda vlády Slovenskej republiky
--------------------
No našťastie v tomto štádiu ešte nie sme a ja sa domnievam, že aj paní podpredsedníčka si uvedomuje vážnosť situácie a  touto témou musí sa zaoberať, ale ja si z tohto nejakú veľkú hlavu v tomto okamihu nerobím, pretože 100 miliónov eur  keby sme teraz mali k dispozícii, tak  ho radšej dám na vianočné príspevky pre dôchodcov, alebo dám radšej mladým rodinám. Ale určite by som  nedal 100 miliónov eur teraz do súdneho prostredia na platy, lebo to je spotreba. Iné keby sa dalo 100 miliónov eur na zdokonalenie podmienok sudcov, na zvýšenie

Braňo DOBŠINSKÝ, moderátor
--------------------
Čiže tie dohody, o ktorých hovorí paní ministerka spravodlivosti prípadne pán Mečiar /nezrozumiteľné/ o nejakej legislatíve neprichádzajú do úvahy? 

Robert FICO, predseda vlády Slovenskej republiky
--------------------
Možno hovoriť o nejakej inej forme dohody so sudcovi do budúcnosti, ale ja teraz si neviem predstaviť, opakujem štát nemá  na to peniaze, aby zaplatil 100 miliónov eur a domnievam sa, že sudcovia nepochopili ani charakter doby. Doba je veľmi náročná teraz, ľudia sú veľmi citliví na míňanie peňazí, sú veľmi citliví na to, ako štát, vláda nakladá s finančnými prostriedkami. A teraz justícia keď spustila tento právny útok, to je právny útok, tak úplne neodhadla to, čo slovenská verejnosť si myslí. A myslím si, že  to znovu poškodilo, znovu poškodilo obraz slovenského súdnictva v očiach slovenskej verejnosti, čo je zlé. A je to škoda. Táto vec sa dala riešiť podľa mňa aj inak. Podľa mňa sa mala spustiť nejaká diskusia, že je tu takýto  nejaký problém. My sme predsa potom znížili tie platy tých špeciálnych sudcov pomerne významne, ale ísť s požiadavkami, ktoré sú nereálne z hľadiska štátneho rozpočtu je na škodu sudcov. Je mi to ľúto, že to takto hovorím,  hoci zabrániť podať žalobu im nemôže nikto. Tomu ja rozumiem.

Braňo DOBŠINSKÝ, moderátor
--------------------
Toľko predseda vlády Robert Fico.

Robert FICO, predseda vlády Slovenskej republiky
--------------------
Ďakujem za pozvanie a želám všetko dobré. 

Braňo DOBŠINSKÝ, moderátor
--------------------
A príjemný zvyšok víkendu, želá od mikrofónu Braňo Dobšinský.

27.3.2010
Rádio Slovensko
Sobotné dialógy
27.3.2010    Rádio Slovensko    str. 01   12:10 Sobotné dialógy
            
Braňo DOBŠINSKÝ, moderátor
--------------------
Nezamestnanosť atakuje 13 % hranicu, vláda koalícia argumentuje krízou, opozícia hovorí o spoluzodpovednosti vlády. Sociálne podnik,y ktorými vláda chcela bojovať s krízou skončili hĺbkovým auditom Európskej komisie. Ten hovorí o nevhodnom a nezákonnom použitie eurofondov a dokonca o podozreniach  z podvodu. Ministerka práce ale zodpovednosť zatiaľ odmieta. Bývalý manažér spoločnosti Interblue tvrdí, že štát nebol na emisný predaj absolútne pripravený a priznal  60 % zisk z predaja. Dámy, páni, príjemné sobotné popoľudnie, v štúdiu už teraz vítam predsedu vlády Roberta Fica.

Robert FICO, predseda vlády, predseda Smer-SD
--------------------
Prajem všetkým pekný deň. 

Braňo DOBŠINSKÝ, moderátor
--------------------
A od mikrofónu príjemné počúvanie želá Braňo Dobšinský. Ešte  upozornenie, že reláciu predhrávame v piatok popoľudní, krátko po prílete predsedu vlády z Bruselu. Vy ste sa teraz aktuálne teda vrátili zo summitu európskeho. Ten sa zaoberal situáciou v Grécku. Ten výsledok je zhruba taký, keď to zjednoduším, že eurozóna sa rozhodla Grécku pomôcť tým, že dve tretiny by malo dostať Grécko pomoc od krajín eurozóny, bilaterárnymi pôžičkami , jednu tretinu Medzinárodný menový fond. Ale až v prípade, že Grécko nezoženie tieto peniaze na štandardných medzinárodných trhoch. Pán premiér, vy ste sa vyjadrili, že Slovensko je ochotné byť solidárne s Gréckom. Znamená to, že budeme Grécku požičiavať nejaké peniaze a ak áno, koľko, prípadne za akých podmienok?

Robert FICO, predseda vlády, predseda Smer-SD
--------------------
Grécko sa naozaj ocitlo na pokraji bankrotu, sú na to dva dôvody. Jeden dôvod  je veľmi zlé hospodárenie predchádzajúcej vlády, dokonca sa hovorilo o manipulácii so štatistikami s číslami a druhý dôvod je samozrejme dopad svetovej hospodárskej krízy. Toto všetko dohromady vytvorilo takú atmosféru v Grécku, že v Grécku ako takom je úplne ohrozený finančný trh. Banky si prakticky nepožičiavajú žiadne peniaze a bez toku peňazí nemôže  krajina existovať. Zaujímavé je, že túto situáciu začali zneužívať rôzni špekulanti a ak si dobre pamätám, tak grécky premiér Papandreou povedal, že v súčasnosti niekoľko mladíkov za počítačmi z iných štátov atakujú euro v rámci Grécka, čo spôsobuje veľké ťažkosti eurozóne ako takej. Najhoršie na Grécku je to, že hoci je Grécko krajina, ktorá zásadným spôsobom neovplyvňuje ekonomiku Európskej únie, možno hovoriť o nejakých 2 %  ekonomiky, tak to, čo sa deje v Grécku spôsobilo oslabenie eura až o 10 až 11 %. Preto musela Európska únia ale predovšetkým 16 štátov eurozóny rozhodnúť o tom ako sa k tejto situácii  postavia. Filozofia bola na stavená takto. Ak by sme nechali Grécko padnúť, tak ako padli niektoré finančné inštitúcie v Spojených štátoch amerických, tak tento infekt by sa mohol preniesť aj do ďalších štátov v rámci Európy, ktoré sú ohrozené. A prijal sa bezprecedentný finančný mechanizmus, ktorý hovorí ako ste vy v skratke naznačili, že ak nebude schopné Grécko získať finančné prostriedky na riadnom finančnom trhu a hrozilo by, že by mohlo dôjsť k bankrotu tohto štátu, tak krajiny eurozóny na základe jednomyseľnosti  v spolupráci s Medzinárodným menovým fondom, sú pripravené poskytnúť Grécku takzvané bilaterálne  pôžičky. Opakujem,  pôžičky, nejde teda o žiadnu štátnu pomoc, nejde o dotáciu, ide o pôžičky, pri ktorých budú úrokové sadzby vyššie ako sú priemerné úrokové sadzby v rámci Európskej centrálnej banky. Musím ale podčiarknuť aj to, že pokiaľ ide o tento mechanizmus po prvé, Grécko nepožiadalo zatiaľ eurozónu o žiadnu pomoc v podobe bilaterálnych pôžičiek. A včerajšie rozhodnutie, ktoré bolo prijaté ani neznamená v praxi, že by k tomu došlo. Ale je tu poistka, že pokiaľ by sa Grékom nepodarilo splniť tu domácu úlohu, teda konsolidovať vnútorné verejné financie a pokiaľ by  finančné trhy už neboli ochotné požičiavať Grécku, tak sa bude môcť oprieť Grécko o eurozónu. Myslím, že to je  solidárne a správne, ja som sa dlhodobo vyjadroval, že máme euro, s eurom sme spokojní, ale ak máme z neho nejaký profit, tak musíme mať aj  nejakú mieru  solidarity vôči  ostatným, pretože možno aj nejaká ďalšia krajina môže mať

Braňo DOBŠINSKÝ, moderátor
--------------------
To ovplyvňuje ten minimálne ten kurz, čiže ak by to bolo ak zostaňme v tej polohe, že ak by teda došlo k tomu, lebo ten  konsolidačný  plán Grécka je veľmi ambiciózny, nazvime to takto, sa im nepodarilo zohnať peniaze na štandardných trhoch, v akej miere  je to Slovensko pripravené pomôcť nejakou pôžičkou ,akej veľkosti?

Robert FICO, predseda vlády, predseda Smer-SD
--------------------
Všetky členské štáty eurozóny na včerajšom stretnutí nočnom potvrdili, že sú pripravené začať ak to bude nevyhnutné rokovať, ale podmienka je, že to bude pod prísnou kontrolou Európskej centrálnej banky Európskej komisie a že významnú časť finančných prostriedkov Grécku by v takomto prípade poskytol Medzinárodný menový fond. Kľúč pre každú krajinu je kapitálový podieľ na Európskej centrálnej banke. V prípade Slovenska je to presne 0,69 %, inak to na Európskej centrálnej banke predstavuje  za Slovensko 39,9 milióna eur. Čiže vieme si to predstaviť. Ale zatiaľ takýto systém nenastal, opakujem ide o štandardné bilaterálne pôžičky. Sme však od toho ešte veľmi ďaleko, pretože grécky premiér má svoje priority. Konsolidovať doma verejné financie, to je prvá zásadná úloha, druhá zásadná úloha pre neho je, aby získal finančné prostriedky za normálnych štandardných  podmienok na finančných trhoch, ktoré zatiaľ ako tak reagujú. 

Braňo DOBŠINSKÝ, moderátor
--------------------
O tej štandardnosti by sa dalo hovoriť, lebo je otázka, či Grécko bude schopné splácať tie pôžičky, ale spýtam sa ešte jednu dôležitú vec, hovorilo sa na tomto summite povedzme o úrokovej miere Európskej centrálnej banky? Lebo to môže ovplyvniť aj toto. 

Robert FICO, predseda vlády, predseda Smer-SD
--------------------
Toto nikdy nie je predmetom rokovania Európskej rady, Európska rada ja politický orgán, ale v tomto prípade sa stretla Európska únia v užšom formáte, teda len členské štáty  eurozóny  a prijali toto vážne rozhodnutie. Prvé výsledky hovoria, že to malo pozitívny vplyv na finančné trhy, že sa ukľudnila situácia okolo eura, pretože  ďalšie oslabovanie eura by už dnes nikomu nevyhovovalo. Hoci z hľadiska možného exportu a importu je to dôležitá vec. Pokiaľ ide o Grécko, hoci je od nás ďaleko a ani nie sme ani nijak významne napojení ekonomicky, ale je dôkazom toho, ako sú poprepájané jednotlivé krajiny. A je zaujímavé, že tak ako bolo oslabené euro, povedzme o 10,11 %, tak boli oslabované aj národné meny členských štátov Európskej únie, ktoré nemajú euro. Tu je pekne vidieť ako Európa je v jednom celku a preto ja vítam, že Európska únia sa postavila k tejto téme na princípe solidarity a že sa nám podarilo tejto bezprecedentný finančný mechanizmus využiť.

Braňo DOBŠINSKÝ, moderátor
--------------------
Ešte ak môžem  veľmi krátko k tejto téme, a tým to uzavrieme, hovorilo sa tam ale aj  o tom mimoriadne intenzívne to medializovala najmä kancelárka nemecká, o nejakom sprísnení sankčných mechanizmov vôči krajinám. Lebo grécky príklad je aj príklad nezodpovednosti hospodárenia štátu, o sprísnení tých sankčných mechanizmov dokonca až do nejakej možnej roviny vyhodenia z eurozóny. Vy ste za sprísnenie týchto mechanizmov, nejaké tresty za porušovanie Maastrichtu a podobne? 

Robert FICO, predseda vlády, predseda Smer-SD
--------------------
Nejde iba o Maastricht, ide o pakt rastu a stability, ktorý ukladá štátom, aby konsolidovali verejné financie. Ja som určite za prísnejšiu kontrolu, ale neviem si celkom predstaviť, že by sme  pristúpili až k nejakým drastickým  sankciám, ktoré by ja neviem vylučovali štát z nejakej spoločnosti. 

Braňo DOBŠINSKÝ, moderátor
--------------------
Dobre, ale  poďme viazať eurofondy na to, že sa konsoliduje. 

Robert FICO, predseda vlády, predseda Smer-SD
--------------------
To už ja by som takto ďaleko nezachádzal, takto sme sa nedostali, ale  prečo aj vy kladiete túto otázku a prečo napríklad Nemecko ako najsilnejšia ekonomika otvára tieto témy, ktoré sú dnes veľmi háklivé. 

Braňo DOBŠINSKÝ, moderátor
--------------------
Je prebytková, platí najviac a tak ďalej. 

Robert FICO, predseda vlády, predseda Smer-SD
--------------------
No nie je to celkom tak, pretože už , áno samozrejme majú významný podieľ na Európskej únii, ale teraz hovorím o situácii, ktorá je. Významné pre rokovanie Európskej rady je to, čo konštatovala Európska rada hneď v prvom bode záverov, ktoré sme dnes schválili. Je to jedna veta - Európska únia, Európska rada teda všetkých 27 premiérov a prezidentov, ktorí boli zúčastnení konštatujú, posledné dva roky čelíme najhoršej svetovej hospodárskej krízy ako tu kedy bola. A ja na to chcem ešte dodať k tomu, že tak preto sa zobuďme, aj tu na Slovensku sa zobuďme, ak sme dva dni intenzívne hľadali rôzne cesty a riešenia ako sa postaviť k tomuto fenoménu, uvedomme si, že v tomto volebnom období táto vláda mala tu smolu, že bola vystavená javu, dvojročnej svetovej hospodárskej krízy najhoršej aká kedy bola a musíme sa s týmto jednoducho stále vysporiadavať. A preto v tomto svetle treba vidieť aj rôzne udalosti, rôzne javy, rôzne štatistiky a rôzne čísla. Európska únia dokonca išla  ďalej a pomenovala po nejakom čase čo sa vlastne stalo. Priemyselná výroba v celej Európe pán redaktor klesla na úroveň 90.rokov, 23 miliónov ľudí to  znamená takmer 10,5 % aktívnej populácie celej Európskej únie  je nezamestnaných. Verejné financie boli kruto zasiahnuté, prudko stúpli deficity členských štátov Európskej únie, ktoré sú dnes skoro na úrovni 7,5 %. Máloktorá krajina bude konsolidovať tohto roku, my sa o to pokúšame a chceme, aby v roku  2010 bol deficit nižší ako v roku  2009 a čo je veľmi zlé,  80 % zadĺženie je v rámci Európskej únie priemerné. Naše zadĺženie 39 % sme druhý najlepší v rámci eurozóny. 

Braňo DOBŠINSKÝ, moderátor
--------------------
40,8 % opravím.

Robert FICO, predseda vlády, predseda Smer-SD
--------------------
Áno, dobre, a ešte dokončím jednu vetu,že to je tak isté konštatovanie Európskej únie, dva roky krízy, ktorej dnes čelíme vymazali 20 rokov konsolidácie verejných financií. Preto opakujem znovu o Slovensku, zobuďme sa, nikdy žiadna vláda  v histórii Slovenska nečelila takému obrovského ekonomickému, sociálnemu tlaku ako je spôsobený svetovou hospodárskou krízou a Európska únia to veľmi jasne  zaformuľovala teraz.

Braňo DOBŠINSKÝ, moderátor
--------------------
Dobre, posuňme sa teda nad slovenskú domácu politickú scénu, tam aktuálne ešte stále rezonuje otázka sociálnych podnikov, kontroly Európskej únie, auditórov  Európskej únie, poprosím réžiu o príspevok. 

redaktor
--------------------
Pomoc pre sociálne podniky nerešpektuje podmienky zákonnosti a vhodnosti použitia fondov. Odporúča sa preto, aby bolo financovanie sociálnych podnikov zrušené a akékoľvek zálohy a refundácie nákladov vymáhané. Aj tak vyzerá výsledok kontroly sociálnych podnikov bruselskými auditormi. Štát už vyplatil pilotným sociálnym podnikom do konca minulého roka vyše 11 miliónov eur, rezort financií však Brusel žiada preplatiť iba zlomok, 365 tisíc eur. Audit Európskej komisie pritom hovorí aj o indikátoroch vážneho podvodu a nezákonného prerozdeľovania financií. 

Braňo DOBŠINSKÝ, moderátor
--------------------
Pán premiér pripomeniem vám vaše slová z toho kontrolného dňa, ktorý ste mali nedávno na ministerstve práce. Ak je jediným problémom sociálnych podnikov možné  porušenie hospodárskej súťaže, tak je to  v poriadku, pretože my musíme hľadať aj atypické spôsoby vytvárania pracovných miest. Ak by však Európska komisia konštatovala aj niečo iné, tak sa tým budeme  musieť vážne  zaoberať. V tom audite sa hovorí o indikátoroch podvodu, o nezákonnej povedzme verejnom obstarávaní a tak ďalej. Proste sú tam aj iné  veci. Základná otázka, má po tomto ministerka práce ešte stále vašu dôveru? A môže zostať členom vašej vlády? 

Robert FICO, predseda vlády, predseda Smer-SD
--------------------
Robíte závery bez toho, aby ste poskytli objektívne a konkrétne informácie. 

Braňo DOBŠINSKÝ, moderátor
--------------------
To bol citát z toho

Robert FICO, predseda vlády, predseda Smer-SD
--------------------
Nemyslím teraz o vás, ale tak hovoríte o drafte, tak povedzte po slovensky, čo je to draft poslucháčom.

Braňo DOBŠINSKÝ, moderátor
--------------------
Pracovná verzia. 

Robert FICO, predseda vlády, predseda Smer-SD
--------------------
No tak aby sme boli úplne v obraze, hovoríme o pracovnej verzii dokumentu, ku ktorému sa teraz bude môcť ministerstvo práce, sociálnych vecí dva mesiace vyjadrovať, môže

Braňo DOBŠINSKÝ, moderátor
--------------------
Áno, ale ta  kontrola už skončila.

Robert FICO, predseda vlády, predseda Smer-SD
--------------------
Ale ja teraz hovorím o tom, že sú nejaké pripomienky, na tie pripomienky bude niekto reagovať. Ja len musím povedať aj to, že odmietam aby interpretoval  akékoľvek závery Európskej komisie predstaviteľ opozície kvôli ktorému nám zastavili čerpanie európskeho sociálneho fondu na dva roky a kvôli ktorému musíme platiť stovky miliónov korún. 

Braňo DOBŠINSKÝ, moderátor
--------------------
Beriem, ale 

Robert FICO, predseda vlády, predseda Smer-SD
--------------------
Ja odpoviem na vaše otázky všetky, nebojte sa , ja len chcem teda povedať,  že odmietam, aby interpretoval nejaké závery nejakej komisie pán Beblavý, štátny tajomník ministerstva práce za vlády Mikuláša Dzurindu. Bol by som veľmi nerád, keby sa brali niekedy vážne slová tohto človeka. Poďme teraz  k tým konkrétnym veciam. Poďme k tým konkrétnym veciam. Po prvé chcem povedať, že nám nikto nezastavil čerpanie európskeho sociálneho fondu, by som chcel veľmi vážne pripomenúť. Ministerka  Tomanová keď hovoríte o mojich 4 rokov vládnutia ako nastúpila za ministerku, hneď na druhý deň mi došieľ list, že nám zastupujú čerpanie európskeho sociálneho fondu kvôli chybám, ktoré urobila paní Radičová, Kaník a pán Beblavý. Nech toto slovenská verejnosť vie. Teraz poďme konkrétne na vaše otázky. Ale nehovorte hneď po dôvere, keď neviete ešte pán redaktor čo chcem povedať. Ja chcem veľmi jasne povedať. Išlo o kontrolu ak mám správne informácie dvoch podnikoch sociálnych, myslím, že v Bardejove a v Revúcej. 

Braňo DOBŠINSKÝ, moderátor
--------------------
A v obidvoch 

Robert FICO, predseda vlády, predseda Smer-SD
--------------------
No, nie všetky to zase nie celkom s vami súhlasím. Pokiaľ ide o Bardejov, tak Bardejovský sociálny podnik dnes už neexistuje, bol  zrušený. A ak niekto naznačuje akýkoľvek problém s klientelizmom alebo nejakými inými vecami, tak chcem teda pripomenúť, že v podniku pôsobil asistent poslanca za SDKÚ pána Patakiho, dcéra pána Patakiho vyhrala verejné obstarávanie pokiaľ išlo o všetky rekvalifikačné a vzdelávacie kurzy v tomto podniku. Ministerstvo práce zrušilo tento podnik, lebo podnik porušoval pravidlá hry. Dnes ja na ministerstve práce a to je zodpovednosť ministerky, aby peniaze, ktoré boli ako určitá záloha do tohto podniku vložená sa naspäť vrátili. Pokiaľ ide o Revúcu, ale toto bol aj problém tohoto Arviku v Bardejove. Je tu veľký problém s tým, či ide alebo nejde o povolenú štátnu pomoc či ide alebo nejde o porušenie pravidieľ hospodárskej súťaže. A keďže som vedel, že sa ma na to budete pýtať, tak mi dovoľte, by som vám niečo ukázal. Chcem vám ukázať odporúčania, ktoré Európskej komisii práve v súvislosti  so sociálnymi podnikmi dali príslušné orgány, ktoré hovoria.  Existujú  rozdieľne procedurálne požiadavky pokiaľ ide o oblasť súťaživosti a pokiaľ ide o oblasť regionálnej politiky. Rovnako sú tu rozdieľy v právnych nástrojoch, čo spôsobuje veľkú právnu neistotu. Dnes samotná Európska  komisia uznáva, že sociálne podniky ako pilotné projekty a my sme ich tiež začali ako pilotné projekty keďže sa dotýkajú tak hospodárskej súťaže ako sa dotýkajú aj sociálnej oblasti a podpory ľudí, ktorí nevedia si nájsť prácu, že spôsobujú určité administratívne problémy a rôzne výkladové ťažkosti. Aj preto je veľmi logické, že máme dva mesiace na ministerstve práce, aby ministerstvo práce tieto veci vysvetľovalo. Ak si zoberiete dokument, ktorý sme schvaľovali  v politickej rovine zatiaľ iba na Európskej rade, tak je to dokument, ktorý priamo odkazuje na sociálne podniky ako na jednu z možností ako v čase svetovej hospodárskej krízy bojovať proti nezamestnanosti. Čiže nepozerajme sa pán redaktor na sociálne podniky len cez prizmu, že či to je nepovolená alebo povolená štátna pomoc.

Braňo DOBŠINSKÝ, moderátor
--------------------
Dobre, ale toto je jedna téma.

Robert FICO, predseda vlády, predseda Smer-SD
--------------------
No ale to je vážna téma, ale o tomto to je. Ja som vám povedal Revúca, ale veď som teraz vám pomenoval ja neviem ak sú nejaké veci pozrite sa, tuná opäť sa musím vrátiť k pánovi Beblavému, povedal že ide o mafiu

Braňo DOBŠINSKÝ, moderátor
--------------------
Čiže  celá zodpovednosť je podľa vás neleží vôbec v žiadnom 

Robert FICO, predseda vlády, predseda Smer-SD
--------------------
Nie, ja nechcem povedať, že nezistil zodpovednosť. Dostali nejaké podnety z Európskej komisie, ja som len naznačil veľmi jasne, že existujú rozdieľné prístupy k štátnej pomoci aj k otázkam, ktoré boli otvorené. Do dvoch mesiacov má ministerstvo na veci odpovedať. V prípade Bardejova som jasne pomenoval aké tam bolo prepojenie ne akú politickú stranu, takže bol by so nerád, kým mi niekto niečo hovoril o mne, o mojej strane, alebo niekom inom. A my teraz riešime  problém, čo s hospodárskou súťažou ako sa k tomu postaviť. Ja nemôžem za to pán redaktor, že pán Beblavý interpretuje závery tejto kontroly , ale ja viem že to takto vzniklo. Takto to vzniklo. On si interpretuje závery podľa svojho vlastného nejakého 

Braňo DOBŠINSKÝ, moderátor
--------------------
Nie, on ich prečítal.

Robert FICO, predseda vlády, predseda Smer-SD
--------------------
Podľa nejakého svojho vlastného nejakého, ja to odmietam. 

Braňo DOBŠINSKÝ, moderátor
--------------------
Pán premiér, ja som si prečítal tu správu.

Robert FICO, predseda vlády, predseda Smer-SD
--------------------
Takže čakám ako sa postaví k týmto záverom ministerka a o dva mesiace bude všetko jasné z hľadiska sociálnych podnikov. 

Braňo DOBŠINSKÝ, moderátor
--------------------
O dva mesiace keď Európska komisia potvrdí,

Robert FICO, predseda vlády, predseda Smer-SD
--------------------
Nikto nevie čo bude o dva mesiace pán redaktor.

Braňo DOBŠINSKÝ, moderátor
--------------------
Dobre, skúsim dopovedať otázku, ak Európska komisia povie, že nám nepreplatí tie sociálne podniky, a budú to musieť zaplatiť slovenskí daňovníci, potom vyvodíte politickú zodpovednosť vôči ministerke? 

Robert FICO, predseda vlády, predseda Smer-SD
--------------------
Ak sa takéto niečo stane z dôvodu porušenia pravidieľ hospodárskej súťaže, to  znamená ak stane sa prípad, že Európska komisia nám povie, že nemôžete v tých sociálnych podnikoch toto robiť, lebo to konkuruje nejakému inému podniku, a porušuje to pravidlá hospodárskej súťaže, nevidím žiadny problém na vyvozovanie zodpovednosti vôči ministerka Tomanovej. Samozrejme, ak by sa preukázalo, preukázateľne, že tam bolo hrubé porušovanie zákonov, že tam boli nejaké podvody alebo niečo iné, budem  celkom prirodzene konať. Ale uvedomme si, že sociálne podniky sú tu na to, aby vytvárali pracovné miesta, aby pomáhali v boji proti nezamestnanosti. Či ak to bude problém,  na ktorý nepozná samotná Európska komisia odpoveď, ja nevidím dôvod, aby som ministerku trestal. 

Braňo DOBŠINSKÝ, moderátor
--------------------
Ak sa teda stane, že niečo iné

Robert FICO, predseda vlády, predseda Smer-SD
--------------------
Naviac čo sa stane, pán redaktor, keď Európska komisia povie, že na tuto činnosť, kde vytvárate pracovné miesta v sociálnom podniku vám peniaze nedáme. No tak zaplatíme to normálne zo štátneho rozpočtu, ale tie pracovné miesta existujú. A peniaze, ktoré by sme inam mali z fondov Európskej únie použijeme na nejaké iné projekty, ktoré potom prídu na zreteľ. Čiže hospodárska súťaž ak je to len problém hospodárskej súťaže, ja s tým nemám žiadny problém 

Braňo DOBŠINSKÝ, moderátor
--------------------
Ak nie, tak bude to stať aj hlavu ministerky? 

Robert FICO, predseda vlády, predseda Smer-SD
--------------------
Ja si myslím, že patrím medzi premiérov, ktorí vyhodili pravdepodobne v Európe najväčší počet ministrov aký existoval. Samozrejme to je jedno, odkiaľ je ten minister pochádza, ak by sa preukázali vážne, vážne  porušenia zákonov, klientelizmus alebo podvody, tak ministerka bude niesť za politickú zodpovednosť. Ona vie, že to má na starosti na kontrolnom dni som to povedal.

Braňo DOBŠINSKÝ, moderátor
--------------------
To niesť znamená, že odíde z vlády, že ju odvoláte alebo sama odíde? 

Robert FICO, predseda vlády, predseda Smer-SD
--------------------
To opäť implikujete ja si myslím, že keby niekto ako to bolo v prípade povedzme nástenkového tendra, povedal, že hrubé porušenie zákonov, chýbali tam  faktúry, neboli tam doklady, jednoducho zanedbané to celé bolo, tak ako môže byť niekto minister, keď nedokáže  riadiť svoj vlastný rezort? Ale nepredbiehajme situáciu, ja naozaj vidím toto predovšetkým ako problém hospodárskej súťaže, ale najmä nikto nehovoril o sociálnych podnikoch ako o tom, čo to vlastne je. Tu každý rozpráva o sociálnom podniku, ako keby to bol červený jaguár, do ktorého sa lejú nejaké peniaze. Ale veď sociálne podniky sú jasné zadefinované stratégiou Európskej únie, majú slúžiť predovšetkým na to, aby sme bojovali  proti nezamestnanosti  aj týmito atypickými spôsobmi. 

Braňo DOBŠINSKÝ, moderátor
--------------------
Ale sú prípady na Slovensku pán premiér, že dokonca firma krachla kvôli sociálnemu podniku. 

Robert FICO, predseda vlády, predseda Smer-SD
--------------------
Ale to je hospodárska súťaž, ja vám teraz práve o tom hovorím. Ale prečo by štát nemohol pre boha dotovať vytváranie pracovných miest. 

Braňo DOBŠINSKÝ, moderátor
--------------------
A vôči tej firme?

Robert FICO, predseda vlády, predseda Smer-SD
--------------------
Ale viete, všetci hovoríme o férovosti, ja by som takisto mohol hovoriť o férovosti v nejakých iných prípadoch. Ak je to problém hospodárskej súťaže, ministerka Tomanová má moju plnú podporu ak to je len problém hospodárskej súťaže. Ešte raz pripomínam ja to číslo poviem,  23 miliónov ľudí prišlo  o prácu a 10 až 10,5 % aktívnej populácie v celej Európe je nezamestnaných. A všetci rozprávajú, že nezamestnanosť je snáď iba na Slovensku alebo niekde inde. 

Braňo DOBŠINSKÝ, moderátor
--------------------
Ak dovoľíte, ja vám teraz prečítam jedno číslo, dovoľíte jedno číslo - štát vyplatil sociálnym podnikom niečo vyše 11 miliónov, ale rezort financií poslal do Bruselu len  365 tisíc, to znamená, že ani rezort financií neuznal tie výdavky, ktoré mu ministerstvo práce posunulo. 

Robert FICO, predseda vlády, predseda Smer-SD
--------------------
To je dobre, nech ministerstvo financií pracuje, nech ministerstvo financií pracuje, nech kontroluje. Ministerstvo financií nech kontroluje ministerstvo práce, asi na to má konkrétne kompetencie. Ja len pripomínam, že ak čelíme čomusi, čo tu ešte nikdy nebolo, nikdy to tu nebolo, možno preto pán redaktor, že tak dbáme o sociálnu situáciu na Slovensku, možno preto. Pretože keby ste videli tie konsolidačné plány v zahraničí, znižujú sa platy,  znižujú sa dôchodky, znižuje sa sociálny štandard. My sme odmietli túto filozofiu a povedali sme, že nepôjdeme v kríze proti ľuďom. Možno preto na Slovensku tak kríza nerezonuje ako rezonuje v iných štátoch. Ale my to predsa vidíme na príjmoch, na daniach, vidíme v akom stave je podnikateľský sektor, ktorý nemá zákazky,sme na 80 % orientovaná krajina na export, sme úplne otvorení a úplne závislí od ekonomík ako je nemecká alebo francúzska. Preto len chcem stále hovoriť, prosím vás zobuďme sa  a nepozerajme na sociálne podniky  len cez prizmu či to je hospodárska súťaž alebo nie je hospodárska súťaž, alebo že či  dcéra pána Patakiho z SDKÚ tam mala nejaké objednávky alebo nemala nejaké objednávky. Povedzme , no počkajte ja teraz hovorím o konkrétnych veciach. Veľmi konkrétnych veciach. Ale počkajte, počkajte. Ja hovorím o  konkrétnych veciach. Bolo tam verejné obstarávanie, nech si páči, môžete si preveriť. Čiže nepozerajme na to len cez tuto prizmu. Pozerajme na problém, ktorý  tu je, dva roky hlboká svetová  hospodárska kríza, 10,5 % celej populácie v Európe prišlo o prácu, alebo teda je nezamestnaných. Je našou povinnosťou tak ako to robíme na Slovensku aj v rámci  celej Európy, ako hľadať aj netradičné spôsoby bojovať proti nezamestnanosti. My sme napríklad prijali celý rad konkrétnych rozhodnutí, môžu vám povedať, že nezamestnaný, ktorí  sa rozhodne podnikať, teda ide si urobiť nejakú živnosť mal veľké výhody zo strany štátu. Ďalej zaviedla sa takzvaná absolventská prax, aby tí, či skončia vysokú školu mohli získať nejakú prax, štát dáva nejaké peniaze, potom títo ľudia s tou praxou si lepšie nájdu svoje zamestnanie. Krok za krokom sa s touto vecou vysporiadávame, ale je to problém celej Európy a najmä toho, že Slovensko si samo nevie poradiť v kríze. Ak sme na 80 % orientovaní na export a sme viazaní na Nemecko a Francúzsko, tak samozrejme to, čo sa deje v Nemecku, vo Francúzsku /nezrozumiteľé, hovoria obidvaja naraz/ nikto o tom nehovorí.

Braňo DOBŠINSKÝ, moderátor
--------------------
To je pochopiteľné, ja skúsim variovať, ale veď o tom hovoríme každý deň vo  vysielaniach,  ale o to nejde. Varujem teraz tu vetu, ktorú ste tu viackrát zopakovali, zobuďme sa  a ten príklad, ktorým sme začali to znamená Grécko. Otázka tých opatrení, ktoré ste spomínali je aj o ich efektivite, lebo samozrejme to tiež je z peňazí daňových poplatníkov alebo eurofondy sú tiež peniaze daňových poplatníkov Európskej únie a ten grécky príklad hovorí, že ak štát sa  nepozerá veľmi na efektivitu, môže to dopadnúť veľmi zle. Slovensko nie je zadlžené povedzme ako tieto krajiny, ako takzvaný "pix" to znamená Španielsko, Taliansko

Robert FICO, predseda vlády, predseda Smer-SD
--------------------
Skúste to povedať pozitívne pán redaktor, máme druhý najnižší dlh v rámci eurozóny. Hovorte to  tej slovenskej verejnosti,  pretože  musíme byť na niektoré výsledky aj  hrdí.

Braňo DOBŠINSKÝ, moderátor
--------------------
Vy to poviete aj za mňa.

Robert FICO, predseda vlády, predseda Smer-SD
--------------------
Ale treba to opakovať, pretože tu sa vytvára dojem, ja som si už stokrát prečítal v novinách, stokrát som v novinách sa už dočítal, že o koľko ľudia teraz prišli o televízore, ja neviem všetko ostatné, že sa krajina zadĺžila. Zadĺženosť Európskej únie stúpla o 20 percentuálnych bodov zo 60 na 80 %. Pretože každá krajina má výpadky v daniach, celá Európa má tento problém a musia sa robiť významné injekcie do vnútra, do štátu, aby tie ekonomiky ako také  prežili. Prečo sú tie deficity také vysoké? Prečo deficit  v rámci Európskej únie stúpa zo /nezrozumiteľné  hovoria obidvaja naraz/

Braňo DOBŠINSKÝ, moderátor
--------------------
/nezrozumiteľné / balíčky a tak ďalej. 

Robert FICO, predseda vlády, predseda Smer-SD
--------------------
No tak a sme doma. Všetky krajiny zvyšovali svoju zadĺženosť.

Braňo DOBŠINSKÝ, moderátor
--------------------
Ale určite poznáte tu správu z Európskej komisie, ktorá trošku spochybňuje ten náš konsolidačný plán, trošku neverí tomu, respektíve on je postavený na tom, že budú rásť príjmy, na tom optimizme, nie na škrtaní.

Robert FICO, predseda vlády, predseda Smer-SD
--------------------
V roku 2006 sme nastúpili do vlády  a všetci rozprávali, že vláda nevydrží, všetko rozbije, nebude to fungovať. Nastavili sme si euro, každý povedal, neveríme vám, nič z toho nebude. Máme aj euro, nerozbili sme verejné financie. Konsolidujeme, dali sme si jasný záväzok budeme jedna z mala krajín  Európskej únie, ktorá v roku 2010 bude znižovať verejný deficit, čo vám mám viacej povedať? Ak v Európskej únii stúpa deficit, deficitné hospodárenie, 

Braňo DOBŠINSKÝ, moderátor
--------------------
Ale vy ste mi neodpovedali  na tu moju námietku, ktorá je námietkou Európskej komisie.

Robert FICO, predseda vlády, predseda Smer-SD
--------------------
Európska komisia vždy na každú krajinu tlačí. 

Braňo DOBŠINSKÝ, moderátor
--------------------
Málo redukujeme mandátorné kroky.

Robert FICO, predseda vlády, predseda Smer-SD
--------------------
Viete pán redaktor to je tak, že keď robíte pozitívnu vec, teda znižujete deficit a niekto vás kritizuje, že to robíte pomaly, alebo málo, tak sa pýtam, čo ta Európska komisia hovorí krajinám ako je Veľká Británia,ktorá má 11 % deficit? 

Braňo DOBŠINSKÝ, moderátor
--------------------
Ostaňme na Slovensku.

Robert FICO, predseda vlády, predseda Smer-SD
--------------------
Ale veď Európska komisia musí tlačiť na celú Európu, aby sa správala, aby sa správala maximálne zodpovedne. Ale my nemôžeme škĺbať ľudí kvôli kríze, to snáď nechcete teraz od nás, aby som ja zobral prístup  Medzinárodného menového fondu alebo Svetovej banky, ktoré hovoria, musíte razantnejšie, razantnejšie, razantnejšie. Dobre, tak povieme na budúci rok, že bude deficit verejných  financií pod 3 %  - 2,9 % a potom prídeme s návrhmi, zoškrtajú sa dôchodky, rodinné prídavky, zoškrtá sa jednoducho všetko, lebo už nie je kde môcť škrtať tie peniaze. 

Braňo DOBŠINSKÝ, moderátor
--------------------
/nezrozumiteľné/ vysvetľoval ľuďom, tak si vysvetlíme čo je to deficit. Deficit je, že to berieme na dlh, inými slovami, že spotrebovávame to, čo sme ešte nevyprodukovali.  myslíte si, že v čase krízy, lebo naozaj nevieme ako  bude  o rok. To sú všetko odhady, že je zodpovedné na dlh rozdávať, od PPP projektov až po vianočné dôchodky? 

Robert FICO, predseda vlády, predseda Smer-SD
--------------------
Pán redaktor my si asi nerozumieme, ktorá krajina v Európskej únii nezvýšila deficit z roku  2009? Skúste mi to povedať? 

Braňo DOBŠINSKÝ, moderátor
--------------------
Boli tam samozrejme balíčky, napríklad ozdravy bánk.

Robert FICO, predseda vlády, predseda Smer-SD
--------------------
Spýtam sa ešte raz. Ktorá krajina nezvýšila deficit, taká krajina neexistuje. 

Braňo DOBŠINSKÝ, moderátor
--------------------
Ale ja som teraz  hovoril o inom. Ja som hovoril o /nezrozumiteľné hovoria obidvaja/

Robert FICO, predseda vlády, predseda Smer-SD
--------------------
Ale každá krajina má určité priority. Niekto musí dať do bankového sektoru, aby  zachraňoval banky. My sme povedali, že budeme držať sociálny štandard ľudí, lebo ľudia nezodpovedajú za krízu. Takže nehovorte o nezodpovednosti, pán redaktor, pretože ja odmietam, aby ľudia, ktorí 40,50 rokov robili, platili dane a odvody, teraz kvôli tomu, že niekto vymyslel krízu, mali mať nižší sociálny štandard ako sme nastavili v roku 2008.

Braňo DOBŠINSKÝ, moderátor
--------------------
Dobre, hovoríte sociálny štandard, tak ja vám ocitujem jednu vašu vetu - daňový systém zostane nedotknutý, pokiaľ ide o daň z príjmu právnických osôb, možno budeme hovoriť o progresivite  pri dani z príjmu fyzických osôb. To sú vaše slová z tohto týždňa po stretnutí s americkou Obchodnou komorou. 

Robert FICO, predseda vlády, predseda Smer-SD
--------------------
To hovorím stále.

Braňo DOBŠINSKÝ, moderátor
--------------------
V poriadku, to znamená, že chcete udržiavať sociálny štandard, na druhej strane zvažujete viac zdaniť lekárov, inžinierov, programátorov,

Robert FICO, predseda vlády, predseda Smer-SD
--------------------
To máte od kadiaľ?

Braňo DOBŠINSKÝ, moderátor
--------------------
Progresívna daň je o čom? 

Robert FICO, predseda vlády, predseda Smer-SD
--------------------
Prečo hovoríte o lekároch a o takýchto, my hovoríme o sume,ktorá by sa mala pohybovať niekde nad 3-4 tisíc eur. Takže asi lekár nezarába 4 tisíc eur. 

Braňo DOBŠINSKÝ, moderátor
--------------------
Tak skúste povedať konkrétnu predstavu, chcete reálne zvyšovať dane, ako to má vyzerať? 

Robert FICO, predseda vlády, predseda Smer-SD
--------------------
Vidíte, zase teraz ste v polohe naši ste si nejakú barličku, tak poďme /nezrozumiteľné / túto vládu.

Braňo DOBŠINSKÝ, moderátor
--------------------
Nie, nie, to je logická 

Robert FICO, predseda vlády, predseda Smer-SD
--------------------
Podstatné je ako získať finančné prostriedky ďalej. Sme si plne vedomí toho, že bude treba urobiť ďalšie škrty vo vládnej spotrebe, vyhlasujem, že ak budeme vo vláde, budeme sa správať rovnako ako sme sa správali tieto 4 roky, nedotkneme sa sociálneho štandardu ľudí, nedotkneme sa. Aj keby ministerstvo malo mať zase /nezrozumiteľné/ menej peňazí, aj  keby ministerstvo vnútra malo mať zase ja neviem o koľko menej peňazí. Školstvo, zdravotníctvo a sociálne veci musia stúpať, pokiaľ ide o príjmy. Tak ako sme to urobili aj v tomto rozpočte. Len tieto tri rezorty dostali viacej peňazí. Ďalej sa musíme baviť na tému určitých úspor,určitých šetrení. Je mi ľúto, my sme v roku 2007 zaviedli napríklad centrálne verejné obstarávanie na ministerstve zahraničných vecí pokiaľ ide napríklad o nákup leteniek pre celú štátnu administratívu. My sme narazili na problém s koaličnými partnermi, pri zavádzaní centrálneho verejného obstarávanie. My sme o tom hovorili, nebolo to predmetom programového vyhlásenia vlády, pretože nebola zhoda na tejto téme. My tvrdíme, že centrálne verejné obstarávanie je nutné a je dôležité,  pretože môže priniesť významné úspory. Však poďme šetriť na vládnej spotrebe. Poďme šetriť na štáte, poďme šetriť na verejnom obstarávaní, len neberme ľuďom peniaze. Toto je moja podmienka, toto je moja filozofia. 

Braňo DOBŠINSKÝ, moderátor
--------------------
Ale keď ich viac zdaníte, vyberiete tie peniaze. 

Robert FICO, predseda vlády, predseda Smer-SD
--------------------
Nikoho  nejde, opäť tu pán redaktor koľko ľudí zarába na Slovensku viac ako 100 tisíc korún ako 3,5 tisíc eur napríklad podľa vás? Koľko? 1 %, 2 %? 

Braňo DOBŠINSKÝ, moderátor
--------------------
A tí si nezaslúžia

Robert FICO, predseda vlády, predseda Smer-SD
--------------------
Progresivita už teraz bola do určitej miery zavedená, nedotýkame sa  daní. V roku 2010 je daňový systém jasne nastavený, nie j e

Braňo DOBŠINSKÝ, moderátor
--------------------
Povedzte jasné slovo , chcete teda progresívnu daň?

Robert FICO, predseda vlády, predseda Smer-SD
--------------------
Ja si myslím, ja si myslím, že treba prehlbovať prvku progresivity. My sme predsa určité prvky progresivity už zaviedli do daní z príjmu. Ja hovorím o milionárskych daniach, o ničom inom nehovorím stále. Čiže tak hovorím o progresivite, hovorím len o milionárskych daniach. Musí to byť nejaká vysoká suma peňazí, ja  teraz by som nešieľ do žiadnych špekulácií okolo toho, chcem zagarantovať podnikateľskému prostrediu, 19 % daň ak budeme vo vláde zostáva nedotknutá. Pripomínam však,že je potrebné zvážiť, či ľudia s mimoriadne vysokými príjmami ba mali platiť len 19 % daň? Toto je otázka,  ktorú postavím na stôl, aj keď vieme rokovať s koaličnými partnermi. Veď Smer nebude vládnuť sám, ak sa dostane do vlády. Ak sa vôbec dostane do vlády.

Braňo DOBŠINSKÝ, moderátor
--------------------
Dobre, chcel som vedieť vašu predstavu, dobre. 

Robert FICO, predseda vlády, predseda Smer-SD
--------------------
Moje predstava je, že treba  sa spýtate koaličných partnerov, či nie je spravodlivé, aby ten, kto zarába  150,200 tisíc alebo v prepočte  zarába 5 tisíc alebo  7 tisíc eur, či by nemal platiť viacej daní ako ten, čo zarába 300, alebo 400 alebo 500 eur. To je principiálna otázka. Na tom nevidím nič zlého. Hlavné posolstvo pre verejnosť je nebudeme sa dotýkať sociálneho  štandardu, jednoducho toto neurobíme. Nepôjdeme cestou iných štátov, a možno by ste  to niekedy, možno by ste niekedy mohli urobiť, nerozumiem čo dane? 

Braňo DOBŠINSKÝ, moderátor
--------------------
To sú tiež peniaze ľudí. Čiže je to sociálny štandard.

Robert FICO, predseda vlády, predseda Smer-SD
--------------------
Ale pán redaktor, keď má niekto 200 tisícový príjem, tak nehovorme prosím vás o sociálnom štandarde. Bavme sa o normálnych ľuďoch, ktorí majú normálne príjmy a normálne dôchodky. Rád by som vás o to požiadal, zoberte si tie konsolidačné balíky a oznámte slovenskej verejnosti  čo iné krajiny urobili, aby šetrili finančné prostriedky, že kde vlastne šetrili. Ako sa zvyšoval vek pri odchode do dôchodku, ako sa znižovali dôchodky, platy, sociálny štandardy, toto je cesta, ktorou my nikdy na Slovensku nepôjdeme a to budem držať za každú cenu a ak aj lebo sa blížime k tomu obdobiu sa nám podarí byť súčasťou tých rozhovorov o  zostavení novej vlády, no tak teda poďme o tom hovoriť, že odkadiaľ finančné  prostriedky zoberieme. Ale keď niekto príde za nami a povie, že poďme sekať dôchodky, tak ho pekne pozdravím a sme skončili. V tomto nevidím absolútne žiadny priestor na diskusiu.

Braňo DOBŠINSKÝ, moderátor
--------------------
Dobre, otázka povedzme kde štát môže získať peniaze, to je téma, ktorej sa venujeme teraz ďalej. Poprosím réžiu vývoj v emisnej kauze.

redaktor
--------------------
Bývalý manažér Interblue prehovoril Rastislav Bilas označil štát pri predaji emisií za totálne nepripravený, zisk Interblue bol pri emisnom obchode takmer 60 % a na oboch stranách emisného obchodu mali podľa jeho slov stáť tí istí ľudia. Človek, ktorý bol poradcom dvoch ministrov životného prostredia, následne prešieľ na opačnú zmluvnú stranu a stal sa manažérom kupcu, teda firmy Interblue. Exminister životného prostredia obvinil  zo zodpovednosti za zlú zmluvu premiéra . Rastislav Bilas po ňom exminister Ján Chrbet.

Rastislav BILAS, bývalý manažér Interblue
--------------------
Firma Interblue našla Slovenskú republiku reprezentovanú ministerstvom životného prostredia absolútne nepripravenú. Naivnú ako  malé decko, ktoré ide zo školy a ktosi mu zoberie tašku. To sú fakty. Môžem vám povedať iba jednu vec, že to,čo som zažil tam ak by mi niekto rozprával, tak by som mu neuveril.

Ján CHRBET, exminister životného prostredia.
--------------------
Pán Bilas potvrdil skutočnosť, že predávajúci a kupujúci v predaji emisných kvôt sa dohodli na bezodplatnom zrušení predmetnej zmluvy v závere môjho pôsobenia vo funkcii ministra. Bezprostredne po tlačovej besede, kde som verejnosti oznámil úmyseľ zrušiť zmluvu, som bol následne na návrh premiéra odvolaný.

Braňo DOBŠINSKÝ, moderátor
--------------------
Pán Bilas, teda exmanažér Interblue hovoril o totálnom amatérizme ministerstva životného prostredia, to je jeho interpretácia, otázkou ale je, ktorú si kladú politici, odborníci, médiá, že či to bol len amatérizmus, alebo či to nebolo naopak naozaj zorganizované konanie nejakej skupiny s cieľom obohatiť sa na úkor štátu.

Robert FICO, predseda vlády, predseda Smer-SD
--------------------
Kto to je pán Bilas? 

Braňo DOBŠINSKÝ, moderátor
--------------------
Pán Bilas je človek, ktorý ukázal, že má papiere, že bol manažérom Interblue.

Robert FICO, predseda vlády, predseda Smer-SD
--------------------
Pozrite sa všetci tu dnes odkazujú na slová nejakého pána, ktorý si dal na krk bodkovanú šatku a považujú to za sväté písmo. 

Braňo DOBŠINSKÝ, moderátor
--------------------
Ukázal papiere.

Robert FICO, predseda vlády, predseda Smer-SD
--------------------
Chcem sa spýtať inak? Prečo nekomentujete teda keď všetkým jeho slovám veríte, a všetci to používate ako hotovú vec, prečo nepoužívate aj tie údaje, ktoré podľa všetkého hovoria o tom, ako dopadli predaje emisných limitov v iných krajinách. Prečo teraz nikto nepovie ak to dopadlo v Českej republike, lebo keď tvrdíte, že Bilas povedal toto a že to platí, tak to potom musí platiť aj ta druhá stránka veci, tak potom to  povedzte. Tak teda povedzte Slovenskej verejnosti aj teraz vy pán redaktor, čo povedalo predaj emisným limitov v Českej republike. Čo povedal

Braňo DOBŠINSKÝ, moderátor
--------------------
Skúste mi na to odpovedať. 

Robert FICO, predseda vlády, predseda Smer-SD
--------------------
Čo povedalo predaji emisných limitov  v iných krajinách, preto  ja by som chcel povedať veľmi krátko, pretože v tejto téme sa nikam nedostaneme. Chcel by som povedať, že ministerstvo životného prostredia pod vedením Slovenskej národnej strany predalo emisné limity, to dnes všetci vieme. Stále tu nie je s čím porovnať, nedá sa povedať či ta kúpna cena  v porovnaní s inými štátmi bola výhodná alebo nebola výhodná. 

Braňo DOBŠINSKÝ, moderátor
--------------------
On hovorí o zisku 60 %.

Robert FICO, predseda vlády, predseda Smer-SD
--------------------
Akékoľvek, akékoľvek otázky, akékoľvek otázky, ktoré súvisia s predajom emisných limitov môže vyriešiť len riadne vyšetrovanie orgánov činných v trestnom konaní. A postavím aj ja vám legitímnu otázku.  Kedy sa stalo za predchádzajúcej vlády alebo ešte za vlád predtým, že sa niečo stalo vo výkone exekutívy na ministerstve napríklad v tomto prípade ministerstve životného prostredia, museli odísť traja ministri, ktorých som odvolal, zobral som celé ministerstvo Slovenskej národnej strane a dal ho pod kontrolu technokratovi Medveďovi. Iniciovali sme trestné stíhanie, ktoré začalo v roku 2009, na konci roka, polícia začala predsa trestné stíhanie vo veci a plne podporujeme výmenu informácií medzi Slovenskom a švajčiarskymi príslušnými  orgánmi pokiaľ ide o finančné prevody, ktoré tam mohli byť v súvislosti  s týmto predajom  urobené. Počkajme si na závery vyšetrovania, ale nevyvodzujme teraz odpovednosť z  toho, že pán s bodkovanou šatkou niečo rozpráva. Lebo ak dám na novinárov a dáme na ľudí, ktorí 

Braňo DOBŠINSKÝ, moderátor
--------------------
Ale veď vy ste dali, vy ste /nezrozumiteľné / ministra, to sú

Robert FICO, predseda vlády, predseda Smer-SD
--------------------
Ja som mal samozrejme rôzne otázniky a rôzny otázky v súvislosti s emisiami a prijal som 

Braňo DOBŠINSKÝ, moderátor
--------------------
/nezrozumiteľné hovoria obidvaja / vás oklamali.

Robert FICO, predseda vlády, predseda Smer-SD
--------------------
A prijal som rozhodnutie. Oklamali pokiaľ ide o počet emisií, pretože bolo povedané, že teda 10, však to bolo jasne povedané. Bolo jasne povedané, že bolo

Braňo DOBŠINSKÝ, moderátor
--------------------
Nie je to skôr podvod?

Robert FICO, predseda vlády, predseda Smer-SD
--------------------
Nie pokiaľ ide o , podvod, hovorme o podvode z hľadiska trestno-právneho, teraz. Nehovorme o podvode z hľadiska politického, to musí povedať orgán činný v trestnom konaní, a nie politik, či  to podvod bol alebo nebol. Ako predseda vlády som konal, absolútne podporujem vyšetrovanie v tejto veci, veď sami sme začali vyšetrovanie vo veci a nech sa na základ medzinárodnej spolupráce, o ktorej som hovoril aj so švajčiarskou prezidentkou, nech sa poskytnú všetky informácie, ktoré z pozície čo sme vedeli povedať, či sa stalo niečo v rozpore so zákonom, v rozpore s etikou, v rozpore s morálkou. Na toto ale musí odpovedať orgány činné v trestnom konaní. 

Braňo DOBŠINSKÝ, moderátor
--------------------
A vaša odpvoeď?

Robert FICO, predseda vlády, predseda Smer-SD
--------------------
Ja už ďalej nemôžem. Moje odpoveď je, že si počkám na rozhodnutie orgánov činných v trestnom konaní. 

Braňo DOBŠINSKÝ, moderátor
--------------------
Čo si o tom myslíte, podľa vás to bolo  /nezrozumiteľné / alebo podvod? 

Robert FICO, predseda vlády, predseda Smer-SD
--------------------
Myslím si, že tam dosť smrdí amatérizmus v tomto prípade zo strany Slovenskej národnej strany a ich nominantov. 

Braňo DOBŠINSKÝ, moderátor
--------------------
Ako je možné, že vo vašej vláde 

Robert FICO, predseda vlády, predseda Smer-SD
--------------------
Ale tak dobre, však hneď sa nerozčuľujte, taký amatérizmus ako keby sa nestalo, že nejaký minister je dokonalý. Tak ako je chcete povedať,že emisné limity sa predávali ako rôžky na ulici. Všetci sa teraz tvárite ako veľkí majstri sveta? Rozprávate všetci, sú všetci experti na emisné limity. Koľko štátov predalo emisné limity, ale ešte raz, ja chcem len povedať, že emisné limity priniesli Slovenskej republike určitý zdroj peňazí, tento zdroj peňazí bol použitý za zatepľovací program, ktorý bol mimoriadne úspešný a myslím si, že tento zatepľovací program nám pomôže aj v boji proti hospodárskej kríze. Nechajme tie orgány činné v trestnom konaní nech sa na to pozrú. Ja vám na vašu otázku odpoviem inak. Takisto som sa hrabal ako to bolo v prípade prania špinavých peňazí v SDKÚ cez internety, získavali sme rôzne informácie rôzneho typu. Ale niekde sme nenašli pán redaktor to, ako sme našli v prípade SDKÚ, pračka cez konkrétnu banku , Allied Wings, to bolo krížom krážom. Ale nenašli sme , ale nenašli sme tieto, keby sme tieto údaje mali k dispozícii, 

Braňo DOBŠINSKÝ, moderátor
--------------------
Oni vám dali zlé informácie, klamlivé? 

Robert FICO, predseda vlády, predseda Smer-SD
--------------------
Ale však za to  minister padol. 

Braňo DOBŠINSKÝ, moderátor
--------------------
/nezrozumiteľné hovoria obidvaja/ prepašovali dodatok, to vyzerá ako organizovaná skupina.

Robert FICO, predseda vlády, predseda Smer-SD
--------------------
Ak ale to predsa ak ide o  organizovanú skupinu, to musí  povedať príslušný orgán činný v trestnom konaní. 

Braňo DOBŠINSKÝ, moderátor
--------------------
Vyzerá to tak .

Robert FICO, predseda vlády, predseda Smer-SD
--------------------
Čo všetko vyzerá ako trestný čin a nie je trestný čin? Ja podporujem všetky snahy generálneho prokurátora, orgánov činných v trestnom konaní nech to vyšetria, nech je táto kauza za nami a nech sa vyvodí trestno-právna a prípadne aj ďalšia politická zodpovednosť, ale ja tu nebudem vyvodzovať žiadne súdy, pokiaľ nemám pred sebou papiere.

Braňo DOBŠINSKÝ, moderátor
--------------------
Dobre, pán Bilas hovoril aj to, že on chodil

Robert FICO, predseda vlády, predseda Smer-SD
--------------------
Ja nepoznám pána Bilasa, nehnevajte sa. 

Braňo DOBŠINSKÝ, moderátor
--------------------
Ak dovolíte dokončím otázku. Pred rokom že chodil na to  ministerstvo, to je jednoduchá otázka, že nebol problém zistiť, že kto je majiteľom Interblue a tak ďalej o čom sme sa tu bavili v tejto relácii viackrát. Nevedeli ste naozaj kto je za tou spoločnosťou? 

Robert FICO, predseda vlády, predseda Smer-SD
--------------------
Obávam sa, že je to veľký problém vedieť kto je majiteľom Interblue. 

Braňo DOBŠINSKÝ, moderátor
--------------------
Čiže stále si myslíte 

Robert FICO, predseda vlády, predseda Smer-SD
--------------------
Ja si myslím, že toto veľká úloha pre orgány činné v trestnom konaní  zistiť kto je skutočne majiteľom spoločnosti Interblue. Jedna vec je kto je formálny konateľ, jedna vec je, kto je napísaný formálne na akú funkciu, druhá vec je, že kto reálne tu firmu vlastní, ale to je úloha, ktorú naše orgány činné v trestnom konaní vedia zvládnuť len vtedy, ak bude primeraná spolupráca s orgánmi  činnými v trestnom konaní v zahraničí. Inak na to nemôžu prísť.

Braňo DOBŠINSKÝ, moderátor
--------------------
Je podľa vás uveriteľné ešte , že za tým nestoja nejako vysoko postavení politici vládnej koalície? 

Robert FICO, predseda vlády, predseda Smer-SD
--------------------
Neverím,  že by sa do takejto transakcie pustili politici, to bola do určitej miery aj transakcia riskantná, pretože opakujem emisné limity sa nepredávajú každý deň. Keď by som mal znovu použiť informácie tak aj iné krajiny majú  s tým obrovské problémy. Neplatilo náhodou Maďarsko nejakú pokutu? Nemuselo vracať peniaze? 

Braňo DOBŠINSKÝ, moderátor
--------------------
Áno. 

Robert FICO, predseda vlády, predseda Smer-SD
--------------------
Španieli nemajú nejaké  problémy s emisnými limitmi? Ako dopadla Česká republika s emisnými limitmi? Takže no tak ja by som ale zase mohol už povedať aj tam sú /nezrozumiteľné hovoria obidvaja/

Braňo DOBŠINSKÝ, moderátor
--------------------
Ešte poprosím o reakciu na pána Chrbeta, ktorý hovorí,  že bolo dohodnuté zrušenie zmluvy, ktorú teraz chcete zrušiť.

Robert FICO, predseda vlády, predseda Smer-SD
--------------------
Pán redaktor keby som ja vám dal  teraz výpoveď zo Slovenského rozhlasu, a príde za vami nejaký novinár, a vám kladie otázky tak asi by ste ten Slovenský rozhlas nechválili. Takže ja tieto veci si nevšímam. 

Braňo DOBŠINSKÝ, moderátor
--------------------
/nezrozumiteľné/ bolo dohodnuté

Robert FICO, predseda vlády, predseda Smer-SD
--------------------
To sú úplné nezmysly, to sú úplné nezmysly, to neustále nosil zmluvy na vládu, presviedčal, že to je výborná zmluva, ja sa k tejto téme nebudem vracať. Nech to rozhodnú orgány činné v trestnom konaní. 

Braňo DOBŠINSKÝ, moderátor
--------------------
Záverečná otázka, neberiete teda na seba žiadny dieľ spoluzodpovednosti za túto kauzu? 

Robert FICO, predseda vlády, predseda Smer-SD
--------------------
Absolútne žiadny, absolútne žiadny,  a neberiem

Braňo DOBŠINSKÝ, moderátor
--------------------
A niekto z vašej vlády?

Robert FICO, predseda vlády, predseda Smer-SD
--------------------
No neberiem  za túto kauzu mieru zodpovednosti, pretože sú ministri, ktorí riadia konkrétne ministerstvá, títo ministri majú právo rozhodovať o veciach, tento predaj bol realizovaný nominantom Slovenskej národnej strany, troch ministrov tejto strany som  odvolal, zobral som celé ministerstvo, iniciovali sme  trestné stíhanie v danej veci. Ja si myslím, že už nič viac sa v tejto veci urobiť nedá. 

Braňo DOBŠINSKÝ, moderátor
--------------------
Toľko predseda vlády Robert Fico.

Robert FICO, predseda vlády, predseda Smer-SD
--------------------
Ďakujem pekne, dovidenia. 

Braňo DOBŠINSKÝ, moderátor
--------------------
A od mikrofónu príjemný zvyšok víkendu praje Braňo Dobšinský.

24.4.2010
Rádio Slovensko
Sobotné dialógy
24.4.2010    Rádio Slovensko    str. 01   12:10 Sobotné dialógy
            
Braňo DOBŠINSKÝ, moderátor
--------------------
Štát  v minulom roku hospodáril horšie ako očakávala vláda. Deficit verejných financií sa vyšplhal k takmer 7 %-nej hranici. Čo minister financií pripísal najmä samosprávam a vysokým  školám. Ani samotná vláda ale v krízovom roku podľa ekonómov nešetrila . V hre sa tak ocitá už aj dlhodobá konsolidácia verejných financií. K nárastu zadĺženia môže prispieť masívna výstavba diaľnic prostredníctvom PPP projektov. Kritici ich označujú za zbytočne predražené, vláda však kritiku odmieta. Dámy, páni príjemné sobotné popoľudnie, v štúdiu už teraz vítam predsedu vlády Roberta Fica.

Robert FICO, predseda vlády Slovenskej republiky
--------------------
Dobrý deň prajem. 

Braňo DOBŠINSKÝ, moderátor
--------------------
Od mikrofónu príjemné počúvanie želá Braňo Dobšinský. Ešte upozornenie pre našich poslucháčov, reláciu z dôvodu pracovnej zaneprázdnenosti  predsedu vlády predhrávame v piatok ráno. Pán premiér in média res, stav verejných financií  v štvrtok zverejnilo ministerstvo financií aktuálne čísla, ktoré sa týkajú deficitu za minulý rok. Tam sa ukázalo, že z toho pôvodného plánu 6,3 % to stúplo zhruba o pol percenta, takmer na 7 %. Minister financií to odôvodňuje hlavne samosprávou. Druhý fakt ale je, že ani vládne výdavky napriek tomu, že bola kríza neklesali. Jeden z takých príkladov, ktorý sa zvykne teraz mediálne uvádzať je napríklad rast platov v štátnej sfére o zhruba 10 %, napriek nízkej inflácii, napriek tomu, že je kríza. Takže taká základná otázka, na základe týchto čísiel ako vy teda vidíte deficit v tomto roku, či sa vám podarí aj ten konsolidačný plán a či ste pripravený na ďalšie škrty, alebo revíziu tých škrtov?

Robert FICO, predseda vlády Slovenskej republiky
--------------------
V roku 2009 z dôvodu krízy každá jedna krajina zvyšovala svoj deficit, pretože bolo treba naakumulovať finančné prostriedky, ktoré sa potom používali ako injekcie na podporu hospodárskeho rastu. My sme na Slovensku kombinovali tieto opatrenie aj s významnými škrtmi vo vládnej spotrebe, keď sme napríklad zobrali dvom ministerstvám ako je ministerstvo obrany alebo ministerstvo vnútra miliardy korún, hovorím ešte v  korunových reláciách. Aby sme tieto peniaze použili na podporu ekonomiky. Rovnako sme povedali, že rok 2009 bude posledný, alebo aj prvý a posledný v ktorom deficit pôjde hore, už v roku 2010 sme si  naplánovali a určite to aj tak bude, že deficit bude nižší. Čiže zhodnoťme si Slovensko predovšetkým z pohľadu ako sa správalo v rámci Európy. Európa v roku 2010 pôjde s deficitom hore, zo 7 na 7,5 %. Slovensko bude patriť medzi veľmi úzku skupinu krajín, ktoré sa rozhodli, že konsolidácia verejných financií nastane už v roku 2010. A pokiaľ ide o tie číslá, o ktorých ste hovorili. 

Braňo DOBŠINSKÝ, moderátor
--------------------
Veď práve o nich hovorím, či sa podarí ten plán znižovať ten deficit.

Robert FICO, predseda vlády Slovenskej republiky
--------------------
Plán bol, plán bol v roku 2009, že deficit bude 6,3%. Skončili sme na úrovni 6,8 %, ale správne uviedol minister financií, že predovšetkým ide o dopad hospodárenia mest a obcí, ktorý predstavuje 0,42 % a čo je prakticky ten rozdieľ medzi naším plánom a tým konečným výsledkom. Za štát, za vládu Slovenskej republiky môžem teda povedať, správali sme sa presne tak, ako sme si naplánovali v roku 2009. Náš štátny deficit bol na úrovni 6,3 %. Plus ten zostatok urobili mestá a obce. V roku 2010 my musíme mať vlastný záujem ďalej konsolidovať verejné financie a dostať sa niekedy na úrovňu roku 2012, pod 3 %, alebo na úroveň 3 %, čo by potrebovala každá jedna krajina. Nie preto, pán redaktor, že chceme robiť nejaké preteky v Európe s inými krajinami, lebo Slovensko je dnes z tohto pohľadu vnímané veľmi pozitívne, ale preto, že keď sa konsolidujú verejné financie a znižuje sa deficit, krajina si vie požičať peniaze za lacnejšie a celkovo to hodnotenie Slovenska ako krajiny je potom mimoriadne pozitívne. Ja preto  môžem len zablahoželať ministrovi financií a myslím to smrteľne vážne, že rok 2009 sme zvládli  presne tak, ako naplánoval z pohľadu štátu. Mestá a obce sú do určitej miery odtrhnuté od štátu, ale to snáď netreba tu vysvetľovať, preto ja som bol veľakrát pritom, keď minister financií upozorňoval predstaviteľov mest a obcí, že pozor na to, pretože 

Braňo DOBŠINSKÝ, moderátor
--------------------
Čiže garantujete, že sa nemôže stáť povedzme to, že, ja viem, že to je ťažko povedať, ale nestane sa teda to, čo sa stalo  v tom minulom roku, keď sa pôvodne naplánovalo tie 2 %, potom to išlo na trikrát hore, to znamená tých 6 %. Bol to krízový rok, ja viem, ale napriek tomu ta kritika smeruje čo sa týka vlády na to, že tie vládne výdavky napriek kríze neklesajú.

Robert FICO, predseda vlády Slovenskej republiky
--------------------
Toto je otázka filozofie pán redaktor, pretože sú krajiny, ktoré sa rozhodli, že nebudú brať peniaze rezortom obrany a vnútra, ale zoberú ľuďom. No tak teda začali brať ľuďom platy, začali znižovať dôchodky a prípadne ešte zavádzali nové poplatky a zavádzali dane. My sme veľmi jasne vyhlásili a to bola oficiálna stratégia vlády Slovenskej republiky v minulom roku počas krízy. Ta  kríza jednak stále pokračuje, že sa nedotkneme ľudí, takže asi ťažko je nám teraz možné vyčítať, že sme napríklad valorizovali dôchodky na začiatku roka troma %, že sme nesiahli ľuďom na platy. Toto je naše rozhodnutie legitímne, robili sme ho úmyseľne a preto znovu opakujem, ak dôjde k potrebe ja ju nevyľučujem takúto potrebu v roku 2010 opäť nájsť nejaké finančné prostriedky, ktoré budeme chcieť niekde použiť, tak môžme ísť len na úkor vládnej spotreby, teda budeme znovu škrtať na ministerstvách.

Braňo DOBŠINSKÝ, moderátor
--------------------
A máte už pripravené nejaké miesta konkrétne, sumu

Robert FICO, predseda vlády Slovenskej republiky
--------------------
Zatiaľ ale nie sme, zatiaľ nie sme v tejto polohe, pretože máme za sebou necelé 4 mesiace tohto roku, čakáme na výsledky prvého polroku ako sa hospodári, ale ako vnímam ministerstvo financií, veľmi pozorne sleduje vývoj deficitu a máme jasný plán. A ten plán je, aby sa znižoval verejný deficit v roku 2010, teda aby bol nižší ako ten, ktorý bol v roku 2009. A povedzme to myslím si veľmi s takou radosťou, ale aj s optimizmom, že sme jedna z mála krajín Európy, ktorá takto sa bude správať. Inak ten deficit ide v Európe zo 7 na 7,5 % v priemere. Ja by som teda nebol nejaký prehnaný nervózny, naopak, ja vnímam roku 2010 už optimistickejšie, pretože sú tu určité ukazovatele a nie je naše hodnotenie, to je hodnotenie svetových inštitúcií, ktoré tvrdia, že /nezrozumiteľné, hovoria obidvaja/ Slovensku vyjadrujú dobre.

Braňo DOBŠINSKÝ, moderátor
--------------------
Možno práve tam smeruje kritika aj zo strany tých medzinárodných inštitúcií, konkrétne z Európskej únie. Ten konsolidačný plán sa stretol s istými výhradami v rámci Európskej únie, lebo teda slovenský konsolidačný plán, alebo s istou nedôverou vzhľadom  na to, že ta vetička znie asi tak, že pri tom konsolidačnom pláne sa viac vláda, vy spoliehate na to oživenie ekonomiky, to znamená na zvýšenie príjmov, než na redukciu výdavkov a nie v sfére čo viem tu vyškrtám, tu vyškrtám,ale v sfére nejakých reforiem. Napríklad prvý pilier. 

Robert FICO, predseda vlády Slovenskej republiky
--------------------
My sme opäť prijali  rozdieľny prístup ku kríze a rozhodli sme sa, že pokiaľ ide o hospodársky rast a jeho zabezpečenie nepôjdeme cestou, že budeme ako som už uviedol škrtať sociálny štandard ľudí a tie peniaze sypať do ekonomiky. Išli sme cestou, že sme vyberali peniaze z ministerstiev, podporovali sme niektoré segmenty slovenského hospodárstva a dnes napríklad je úplne evidentné, že rozhodnutia pokiaľ ide o stavbu diaľnic a urýchlenie výstavby diaľnic boli mimoriadne pozitívne vo vzťahu k hospodárskemu rastu. Veď čo mám na to viac povedať, keď je tu najnovšia prognóza myslím Medzinárodného menového fondu, ktorý povedal, že slovenská ekonomika sa v tomto regióne bude suverénne najrýchlejšie rozvíjať a že očakáva sa z hľadiska Medzinárodného menového fondu hospodársky rast až 4 %. To je zázrak.

Braňo DOBŠINSKÝ, moderátor
--------------------
Ale to je prognóza, to znamená nevieme, či to tak dopadne.

Robert FICO, predseda vlády Slovenskej republiky
--------------------
Ale dobre, ale tu prognózu pán redaktor prognózu nerobím ja. Keby som to teraz tu ja povedal, vy môžete povedať, že to je vaša /nezrozumiteľné / pán premiér.

Braňo DOBŠINSKÝ, moderátor
--------------------
Nespochybňujem autora, len hovorím, že je to odhad.

Robert FICO, predseda vlády Slovenskej republiky
--------------------
Prečo, keď je dobrá správa, všetci okolo nej špekulujeme. Keď je zlá správa, všetci ju považujete automaticky za overenú. 

Braňo DOBŠINSKÝ, moderátor
--------------------
Nie, ja sa tiež teším, že 

Robert FICO, predseda vlády Slovenskej republiky
--------------------
Keby dnes Medzinárodný menový fond povedal, že Slovensku bude mať prepad hospodárskeho rastu mínus 3 %, tak tu z toho robíte všetci obrovskú kauzu a tvrdíte, toto je dôveryhodná inštitúcia, lebo Slovensko bude mať prepad. Ale keď Medzinárodný menový fond povie, že budeme mať 4 % hospodársky rast, tak všetci to začíname spochybňovať. Nebál by som sa toho roku 2010, určite celý svet má problém dnes s daňovými príjmami, alebo kríza v roku 2009 veľmi negatívne vplývala na výkonnosť ekonomiky. A to znamená, že aj firmy budú platiť daní alebo zaplatia menej daní za rok 2009 v roku 2010. Ale to je problém štátu. Štát sa bude musieť k tomuto postaviť a budeme to riešiť cez škrty vo vládnej spotrebe, teda na úkor ministerstiev.

Braňo DOBŠINSKÝ, moderátor
--------------------
A čo tie škrty keď hovoríte, lebo tie škrty môžu byť ad hock tam, tam, tam, ale ekonómovia hovoria aj zahraniční, že seriózne škrty alebo seriózne úspory sa dajú dosiahnuť zásadnejšími reformami. Poviem vám príklad, Unitas, to znamená zjednodušenie výberu daní, odvodov, čo prinesie úspory a nesiahne sa na žiadne sociálne istoty nikoho, len sa zefektívni  systém a takých  /nezrozumiteľné / máte veľa.

Robert FICO, predseda vlády Slovenskej republiky
--------------------
My nesiahame na sociálne istoty.

Braňo DOBŠINSKÝ, moderátor
--------------------
No len hovorím, dá sa šetriť, ale

Robert FICO, predseda vlády Slovenskej republiky
--------------------
Práve naopak,chcel by som sa ešte vrátiť k tej kritike,  o ktorej hovoríte, že nejakí úradníci z Európskej komisie nás kritizujú. Ja teda úradníkom z Európskej komisie odkazujem a kľudne im to poviem aj do očí, keď s nimi budeme v Bruseli. Že nech sa radšej venujú tomu, že v Európe v priemere deficit stúpa zo 7 na 7,5 %. Kým na Slovensku deficit pôjde dole. Slovensko je posledná krajina, ktorú majú právo kritizovať, nech sa radšej sústredia na deficity v iných štátoch. Možno by bolo dobré, pán redaktor, keby sme niekedy slovenskej verejnosti povedali, ako sa budú vyvíjať deficity veľkých štátov Európskej únie, ale boli by ste prekvapení. Deficity veľkých štátov Európskej únie sa budú vyvíjať tak, že budú stúpať v roku 2010 na rozdieľ od Slovenska, kde bude klesať. Preto ak dnes vidíme, že  Slovensko je zaraďované medzi štáty, ktoré budú mať najvyšší hospodársky rast. S tým asi nikto dnes nebude polemizovať a keby to tak bolo, ta by už určite niekto polemizoval. Ale či to je Svetová banka, či to je Medzinárodný menový fond, či Európska komisia alebo sú to národné inštitúcie, ako je Národná banka Slovenska, alebo ministerstvo financií, tieto inštitúcie predpokladajú Slovensku rast v nejakom rozmedzí 2-4% ja teraz neviem koľko to bude. Ale sú krajiny, ktorým predpovedajú mínusové  hodnoty. Čiže prvý dobrý signál, prvá dobrá správa Slovensko z hľadiska hospodárskeho rastu ide veľmi dobre a ja tvrdím, že to  je aj preto, že sme vsadili na veľké projekty, predovšetkým výstavbu diaľnic,  a na atómové elektrárne. A určite je to aj preto, že sme udržali spotrebu. Pretože keby sme začali ľudí strihať pokiaľ ide o ich príjmy, keby sme znižovali ten sociálny štandard, tak sa znižuje aj spotreba. Toto sme neurobili  a aj preto ten sociálny zmier na Slovensku je udržaný . Druhá dobrá správa pre Slovensko je, že nie je pravda, čo oponenti naši na Slovensku hovoria, že Slovensko je zadlžené. Je to nezmyseľ, je to klamstvo. Opäť vám môžem ukázať najnovšie čísla, nie prognózy, alebo nejaké predpoklady do budúcnosti, čísla európskych inštitúcií, ktoré hovoria veľmi jasne. Druhý najnižší verejný dlh v rámci eurozóny. Toto je výsledok hospodárenia súčasnej vlády. Po tretie, dobrá správa ak môžem teda dokončiť je, že ideme konsolidovať verejné financie, teda deficit sa bude znižovať, jasný plán. Tak, ako sme ho splnili v roku 2009, ten deficit, splníme ho aj v roku 2010. A po štvrté, a to mňa samozrejme najviac zaujíma, to je otázka ako sa vyvíja nezamestnanosť. Dochádza k určitej miere stabilizácie toho nárastu,  ktorý tu bol v minulosti a dnes už môžme dokonca vnímať v niektorých častiach Slovenska, aj mierny úbytok 

Braňo DOBŠINSKÝ, moderátor
--------------------
K tej vysokej nezamestnanosti sa dostaneme, taký detail by som, spomeniem napríklad slova pána Baláža zo Slovenskej akadémie vied, akurát včera som ich počul. Na margo toho zadĺženia Slovenska, je teda pravdou, že to zadĺženie naplánované 40,8 %.

Robert FICO, predseda vlády Slovenskej republiky
--------------------
Nehovorme o plánovaní, ja sa spýtam ešte raz, hovorme reálne.

Braňo DOBŠINSKÝ, moderátor
--------------------
Aktuálne je tesne pod 40 %.

Robert FICO, predseda vlády Slovenskej republiky
--------------------
Sme druhý  najnižší v eurozóne. 

Braňo DOBŠINSKÝ, moderátor
--------------------
Dovolíte, dokončím. Čiže hýbe sa to okolo tých 40 % aktuálne tesne pod a je to menej ako priemer eurozóny, je to absolútne neporovnateľné s Gréckom a tak ďalej. Druhá vec

Robert FICO, predseda vlády Slovenskej republiky
--------------------
Prieme Európskej únie je 80 %, my máme 40 % a sme druhý najnižší v eurozóne.

Braňo DOBŠINSKÝ, moderátor
--------------------
Poviem ale iné číslo pán premiér, 18 % malo Lotyšsko, keď bol nútený zasiahnuť Medzinárodný menový fond, respektíve ho požiadali, a pán Baláž práve upozorňoval na to, že menšie krajiny s menšou kredibilitou ako je neviem Belgicko, ktoré má tiež obrovský deficit menšou históriou, kratšou históriou si nemôžu dovoliť povedzme také vysoké deficity. 

Robert FICO, predseda vlády Slovenskej republiky
--------------------
Na čo nás nahovárate? Prepáčte, ja rozumiem vašej otázke pán redaktor, ale na čo nás teda nahovárate. Keď vás dobre všetkých počúvam, tak nehovorím teraz o vás osobne, hovorím o kritikoch tejto vlády. Všetci sú z toho nešťastní, kritici vlády, že vláda má  druhý najnižší deficit v eurozóne a hovoria, že napriek tomu, že je druhý najnižší 

Braňo DOBŠINSKÝ, moderátor
--------------------
Rastie 

Robert FICO, predseda vlády Slovenskej republiky
--------------------
80 % a rastie v celej Európskej únii, veď je kríza, opät zobuďme sa svetová hospodárska kríza. Napriek tomu, že máme druhý najnižší verejný dlh v rámci eurozóny, a opozícia  a oponenti sú z toho nervózni, lebo to je vynikajúce číslo pre Slovenskú republiku, tak nás všetci kritizujú a žiadajú od nás, že ešte treba, ešte treba. A každý by bol najradšej

Braňo DOBŠINSKÝ, moderátor
--------------------
Prečo to beriete ako kritiku pán premiér? 

Robert FICO, predseda vlády Slovenskej republiky
--------------------
Nie nie, ja to neberiem kritiku, ale každý by bol najradšej, nie nie. Viete čo sú reformy. 

Braňo DOBŠINSKÝ, moderátor
--------------------
Prvý pilier napríklad. 

Robert FICO, predseda vlády Slovenskej republiky
--------------------
Viete čo sú reformy je brať ľuďom peniaze a ja to odmietam. 

Braňo DOBŠINSKÝ, moderátor
--------------------
Nie, prvý pilier napríklad.

Robert FICO, predseda vlády Slovenskej republiky
--------------------
Najradšej by bola dnes opozícia a oponenti, keby sme konečne siahli tým ľuďom na ten sociálny štandard

Braňo DOBŠINSKÝ, moderátor
--------------------
Ale to snáď nemyslíte vážne.

Robert FICO, predseda vlády Slovenskej republiky
--------------------
Ale myslím to smrteľne vážne, pretože , myslím to smrteľne vážne, pretože povedzte mi, na základe čoho alebo aká je podstata, čo môžu kritizovať

Braňo DOBŠINSKÝ, moderátor
--------------------
/nesrozumiteľné, hovoria obidvaja/

Robert FICO, predseda vlády Slovenskej republiky
--------------------
Ale ja hovorím o peniazoch a o sociálnom štandarde. Povedzte mi, čo dnes môže pri tých údajov, ktoré som uviedol opozícia kritizovať vo vzťahu k tomuto štátu? Môže nás kritizovať opozícia, alebo sme v takomto období v  akom sme. Hovorme o oponentoch, dobre oponenti a opozícia, môžu nás oponenti a opozícia kritizovať za to, že Slovensko bude mať zlý hospodársky rast, nemôžu. Bude najvyšší hospodársky rast. Môžu nás kritizovať kvôli tomu, že sme zadĺžili viac ako je Európska únia? 

Braňo DOBŠINSKÝ, moderátor
--------------------
Pán premiér vaše vlastné slová, centrálny register

Robert FICO, predseda vlády Slovenskej republiky
--------------------
Ale to nie sú moje slová. 

Braňo DOBŠINSKÝ, moderátor
--------------------
By ušetril, nestalo sa. Unitas by ušetril, nestalo sa, dá sa šetriť  viac.

Robert FICO, predseda vlády Slovenskej republiky
--------------------
Ale vy mi nerozumiete stále, ja stále ponúkam, ja stále ponúkam riešenia a opakujem ešte raz, že dnes nie je základ na kritiku tejto vlády pokiaľ ide o výsledky v boji proti svetovej hospodárskej kríze. Ponúkame čísla, ktoré sú v Európe vynikajúce a jednoducho trvám na tom, aby tieto slová zazneli. Chápem, že sa to našim oponentom nepáči, a že by boli veľmi radi, keby sa tejto vláde nedarilo. Ale táto vláda sa správala podľa môjho názoru rozumne. A pokiaľ ide o vaše ďalšie návrhy, robme na tom, ale veď ja stále hovorím, že šetríme na úkor vládnej spotreby, čiže ja nechcem v žiadnom prípade brať ale ľuďom, to je podmienka. Nedotkneme sa sociálneho štandardu.

Braňo DOBŠINSKÝ, moderátor
--------------------
O daniach sme hovorili minule, tam ste spomínali istú progresivitu, je možné po voľbách, spýtam sa na penzijní pilier, pretože

Robert FICO, predseda vlády Slovenskej republiky
--------------------
Dokončite to, progresivitu kde? Povedzte to, aby to zase nebolo , vy ste teraz povedali, že progresivita.

Braňo DOBŠINSKÝ, moderátor
--------------------
O milionárskej dani.

Robert FICO, predseda vlády Slovenskej republiky
--------------------
No, už sme inde. Čiže viete, poviete, že progresivita, teraz každý sa začne tváriť, že bože idú zvyšovať

Braňo DOBŠINSKÝ, moderátor
--------------------
Kto nás počúval, nie. 

Robert FICO, predseda vlády Slovenskej republiky
--------------------
Len pri  vysokánskych príjmoch uvažujeme o progresivite formou odpočitateľných položiek, sadzba dane z príjmu fyzických osôb, sadzba dane z príjmu právnických osôb zostáva 19 % . Práve naopak, tam, kde to bude možné, budeme do budúcnosti uvažovať o znižovaní DPH. My sme DPH 

Braňo DOBŠINSKÝ, moderátor
--------------------
Prečo už neuvažujete o dividendovej dani, o dodatočnom zdanení monopolov, bánk

Robert FICO, predseda vlády Slovenskej republiky
--------------------
Ja by som to veľmi privítal, keby sme mohli dividendy zaviesť, sa  stále o tom diskutujeme, ale vznikol by takzvaný dvojitý štandard. Niektoré zahraničné firmy, ktoré na Slovensku napríklad zprivatizovali podniky vďaka Dzurindovej vláde, by sa mohli vyhnúť platení dividend kvôli tomu, že matky sú postrkané všelikde, po všelijakých krajinách. Teraz to skúmame, ale s veľkou radosťou vždy peniaze treba brať tam, kde sú. Peniaze sú v bankách, peniaze sú v strategických monopoloch. 

Braňo DOBŠINSKÝ, moderátor
--------------------
Ale vy radšej teraz hovoríte o tých bohatších ľuďoch, než o skutočných veľkých pohyboch kapitálov.

Robert FICO, predseda vlády Slovenskej republiky
--------------------
/nezrozumiteľné hovoria obidvaja / ale uvažujeme aj o dividendách, uvažujeme o dividendách, ale musí to byť tak, aby nie, že budeme dividendy vyberať iba od slovenských podnikateľov, a zahraniční podnikatelia,  ktorí pôsobia na Slovensku nebudú  

Braňo DOBŠINSKÝ, moderátor
--------------------
Dobre, ten prvý pilier, sa vrátim ešte k tomu. Tiež sú odporúčania, že dlhodobo je neudržateľný v tom nastavení, v akom je.  Minimálne kvôli tomu, že rastie , nie, vek odchodu do dôchodku myslím zásluhov, solidarita, myslím výška penzií. Jednoducho ak rastie, poviem fakt, ak rastie alebo sa zvyšuje priemerný vek dožitia, tak penzisti berú penzie dneska dlhšie ako  pred 15,20 rokmi. A je logické, že sa posúva vek do dôchodku. Nemecko to urobilo, Grécko to neurobilo, majú vyššie penzie ako Nemecko a vidíme kam to viedlo. Vy teda hovoríte, že nechcete zvyšovať vek odchodu do dôchodku. Na ktorú vládu to potom nechávate tuto reformu? 

Robert FICO, predseda vlády Slovenskej republiky
--------------------
Uvedomme si, ja to použijem ako príklad ženy. Často je taká teoretická diskusia, že prečo napríklad slovenské ženy nemajú tak vysoký vek pri odchode do dôchodku ako majú ženy v Nemecku alebo vo Francúzsku, príklad. Odpoveď je veľmi jednoduchá. Žena vo Francúzsku alebo Nemecku nemá tri zamestnania naraz. Pretože predsa len životná úroveň v týchto krajinách, ktoré spomínam je vyššia. A tieto ženy si mohli počas svojho pracovného života veľa vecí dať prostredníctvom služieb , naše ženy sa starajú o rodiny, perú, žehlia, šijú, varia a ešte okrem toho chodia aj do roboty. Naozaj tie ženy dostávajú neuveriteľne zabrať a zrazu my bez akéhokoľvek zaváhania po takomto spôsobe života prídeme, lebo to vymyslí nejaký teoretik a la pán Mikloš a povie, musíme zvýšiť teraz vek pri odchode do dôchodku, lebo neviem čo. Odmietam to. Pokiaľ Slovensko nebude mať životný štandard taký, ktorý umožňuje našim ľuďom, aby mali aktivity, ktoré ich budú udržiavať pri dobrej fyzickej kondícii

Braňo DOBŠINSKÝ, moderátor
--------------------
To bude kedy? 

Robert FICO, predseda vlády Slovenskej republiky
--------------------
Ale pán redaktor, 

Braňo DOBŠINSKÝ, moderátor
--------------------
Lebo 

Robert FICO, predseda vlády Slovenskej republiky
--------------------
Ja som typ človeka, ktorý rozpráva o dvojnásobných platoch, alebo som typ človeka, ktorý rozpráva o Švajčiarsku? Samozrejme, že máme obrovský záujem sa približovať k štandardom Európskej únie, ale prečo staviame takto otázky, že kedy to bude? 

Braňo DOBŠINSKÝ, moderátor
--------------------
Lebo sa tak bude musieť  zrejme urobiť, lebo tie výpočty hovoria, že inak sa budú zvyšovať odvody.

Robert FICO, predseda vlády Slovenskej republiky
--------------------
A ja vám odpovedám na to, a ja vám na to odpovedám, že sa to neurobí za mojej vlády. Moja vláda principiálne odmieta zvyšovať vek  pri odchode do dôchodku, opakujem to ešte raz, principiálne z ľudských dôvodov, ktoré som teraz uviedol. 

Braňo DOBŠINSKÝ, moderátor
--------------------
Dobre a potom čo, nižšie penzie, alebo  vyššie odvody? 

Robert FICO, predseda vlády Slovenskej republiky
--------------------
Ale prečo by mali byť nižšie penzie alebo vyššie odvody? My môžme predsa pracovať so štátnym rozpočtom, vieme niektoré veci, prečo rovno nepoviete aj to, že vďaka druhému pilieru platíme každý rok 30 miliárd korún? 30 miliárd korún keď sa teda tak o tom teraz bavíme sme kľudne mohli použiť na vyššie dôchodky pre dôchodcov, ale my to musíme dať do druhého piliera. Len preto, lebo pravicová  vláda vymyslela tento mechanizmus.

Braňo DOBŠINSKÝ, moderátor
--------------------
Ale to sú peniaze sporiteľov.

Robert FICO, predseda vlády Slovenskej republiky
--------------------
Ale počkajte, ale tie peniaze tých 30 miliard nedávame zo štátneho rozpočtu, neviete o čom teraz hovorím. Ja teraz hovorím o tom pán redaktor, že ak vznikol druhý piliera, ako ho zaviedla Dzurindova vláda, tak vzniká teraz v Sociálnej poisťovni, ktorá vypláca dôchodky dôchodcom, vzniká deficit do 30 miliard korún. Jedna miliarda eur a to niekto musí zaplatiť. Platí to štát a to  znamená niekde zoberieme miliardu eur, ktoré by sme mohli použiť na zdravotníctvo, možno na vyššie penzie a na ďalšie veci. A musíme to vložiť do Sociálnej poisťovne, preto lebo ta miliarda nám tam chýba, lebo je v tom druhom pilieri. A ta Sociálna poisťovňa musí vyplácať dôchodky. 

Braňo DOBŠINSKÝ, moderátor
--------------------
V tom druhom pilieri nie sú peniaze, ktoré, peniaze, ktoré si ľudia vyrobili na svoje penzie. 

Robert FICO, predseda vlády Slovenskej republiky
--------------------
Ja tomu stále nerozumiem, že  tomu nechcete rozumieť. Ešte raz. Zo Sociálnej poisťovne, do ktorej chodilo 18 % odvodov, teraz chodí do Sociálnej poisťovne 

Braňo DOBŠINSKÝ, moderátor
--------------------
Na dôchodky 18 % na dôchodky.

Robert FICO, predseda vlády Slovenskej republiky
--------------------
Len 9 % tam teraz chodí, 9 % sa odklonilo do druhého piliera. Nám chýba na dôchodky v Sociálnej poisťovni v tej verejnoprávnej pravidelne do 30 miliárd korún ročne,  ktoré by tam normálne boli. Teraz sú v druhom pilieri. Či keď štát chce zabezpečiť teraz dôchodcom dôchodky, musíme vybrať peniaze niekde inde a vložiť to do  Sociálnej poisťovne, ktorá predtým fungovala. Toto je ten individuálny cynizmus, ktorý ja odmietam. Ja sa s tým stretávam

Braňo DOBŠINSKÝ, moderátor
--------------------
Ale ono už nefungovalo už  ani predtým

Robert FICO, predseda vlády Slovenskej republiky
--------------------
Ale čo by nefungovala, to sú reči tých, ktorí dali zprivatizovať dôchodkový pilier, to sú reči, to nie sú fakty.  pán redaktor, takto nemôže fungovať štát. Ja sa s tým stretávam pomerne často, hovorí to takí mladí manažéri, ktorí mi hovoria. Viete čo pán premiér mne je úplne jedno, že či vy máte nejaké peniaze na dôchodcov alebo nemáte, nech sa dôchodca postará sám o seba. Ja chcem sám na seba, ja chcem pre seba a mne nič iné nezaujíma.  ale tí dôchodcovia, ktorí dnes poberajú dôchodky zo Sociálnej poisťovne tu pracovali 40,50 rokov a to nie je dar zo strany štátu, to je ich právny nárok na dôchodok, tie dôchodky im jednoducho musíme dať. Ak sa budeme takto individuálne cynicky správať, že mám 25 rokov a mňa absolútne nezaujíma, že ti niekto, kto 50 rokov robil bude mať dôchodok.

Braňo DOBŠINSKÝ, moderátor
--------------------
Ale veď ten /nezrozumiteľné, hovoria obidvaja/ tým odbremeňuje svoje deti.

Robert FICO, predseda vlády Slovenskej republiky
--------------------
Ale prosím vás, to sú takéto rečičky.

Braňo DOBŠINSKÝ, moderátor
--------------------
To je pravda. 

Robert FICO, predseda vlády Slovenskej republiky
--------------------
Druhý pilier  je privatizácia dôchodkového sporenia. 

Braňo DOBŠINSKÝ, moderátor
--------------------
Ja mám polovicu z druhého piliera,  o to menej   mi vyplatí Sociálna poisťovňa pán premiér.

Robert FICO, predseda vlády Slovenskej republiky
--------------------
Odmietam individuálny cynizmus

Braňo DOBŠINSKÝ, moderátor
--------------------
To nie je individuálny cynizmus

Robert FICO, predseda vlády Slovenskej republiky
--------------------
Že krajina musí byť postavená na troch grošoch. Krajina musí 

Braňo DOBŠINSKÝ, moderátor
--------------------
Ja šetrím svojim deťom.

Robert FICO, predseda vlády Slovenskej republiky
--------------------
Krajina musí byť postavených na troch grošoch, na troch grošoch. Ak má dnes 70 rokov a je dôchodca a poberá dôchodok, my máme povinnosť tomuto človeku ten dôchodok dať a musíme sa na tento dôchodok poskladať. Ten 25,30 ročný sa mu musia na ten dôchodok poskladať.

Braňo DOBŠINSKÝ, moderátor
--------------------
Ale ten tretí groš je to dieťa, ale keď dám do druhého piliera, šetrím polovicu penzie zo Sociálnej poisťovne. 

Robert FICO, predseda vlády Slovenskej republiky
--------------------
Pán redaktor  potom nerobte vo verejno-právnom rozhlase a choďte  robiť reklamného agenta druhému pilieri. Ja hovorím o tom, že my platíme do Sociálnej poisťovne 30 miliárd zbytočne, ťaháme to z iného prostredia a mohli by sme to použiť na úplne iné veci. A pripomínam ešte raz, individuálny cynizmus že mladým ľuďom niektorým  mladým ľuďom je úplne jedno, že čo bude so starými, ja odmietam. Krajina musí byť postavená na troch grošoch. Dôchodcovia si tieto peniaze jednoducho zaslúžia 

Braňo DOBŠINSKÝ, moderátor
--------------------
Ja len poukazujem, že ten tretí groš sú tie deti. 

Robert FICO, predseda vlády Slovenskej republiky
--------------------
Čiže dôchodkový pilier, naopak, naopak my musíme ešte v každom prípade uvažovať čo sa bude diať ďalej, že či je toto udržateľný tento mechanizmus ako taký. Nie, že druhý pilier, každý len  hovorí o tom, že prvý pilier nie je dobrý, a druhý je perfektný? Tretí je v akom stave? 

Braňo DOBŠINSKÝ, moderátor
--------------------
Druhým ste sa zaoberali , prvým nie.

Robert FICO, predseda vlády Slovenskej republiky
--------------------
Dobre, však aj p

Braňo DOBŠINSKÝ, moderátor
--------------------
Dobre, poďme k nezamestnanosti, tie aktuálne čísla úplne najnovšia hovoria o tom, že  mierne  sa stabilizovala respektíve klesla ta miera nezamestnanosti z takmer 13 % na 12,88%. To je taká prvá dobrá správa, čo sa týka nezamestnanosti. Napriek tomu je ta nezamestnanosť ešte stále pomerne vysoká a problémom môže byť, môžu byť mladí ľudia. To znamená jeseň, keď prídu na trh prácu z ľudia z vysokých  a stredných škôl, tam uvediem zase jedno číslo zaujímavé, podľa OECD 31,9 % je nezamestnanosť mládeže do 15 do 24 rokov. Čiže chcem sa spýtať ako vidíte nezamestnanosť čo sa týka tých ďalších čísieľ povedzme tých jesenných, keď prídu na trh mladí ľudia, ako vidíte tie čísla vy?

Robert FICO, predseda vlády Slovenskej republiky
--------------------
Opäť sme v tej istej polohe, ako sme na úvod relácie. Prišla dobrá správa, dobrá správa hovorí, že sa nám konečne podarilo trochu zastabilizovať ten rast

Braňo DOBŠINSKÝ, moderátor
--------------------
Ja som ju povedal.

Robert FICO, predseda vlády Slovenskej republiky
--------------------
Ale už všetci hovoríme, že ale bude to horšie. Bude to horšie, lebo zase v septembri. Dáme sa do toho, aby sme sa zaoberali tým, že čo sa udialo prečo sme zastabilizovali rast nezamestnanosti. 

Braňo DOBŠINSKÝ, moderátor
--------------------
Veď máte priestor, ale 

Robert FICO, predseda vlády Slovenskej republiky
--------------------
Ale okamžite prichádzame s tým, že ale bude to horšie. Pokiaľ ide o nezamestnanosť, nezamestnanosť z hľadiska svetovej hospodárskej krízy, rástla a rastie všade. Aj Poľsko malo 13 % v januári nezamestnanosť. Aj ďalšie krajiny sa naozaj  pohybujú nad 10 %. A preto chcem pripomenúť, že nezabúdajme na  fakt, že dôslekdy svetovej hospodárskej krízy nás môžu všetkých ešte prekvapiť aj do budúcnosti. Čiže stále je tu hlboká svetová kríza, padajú banky, majú  naozaj firmy problémy s objednávkami a rok 2010 bude komplikovaný. A veľmi záleží od toho, ako sa  k tomuto postaví štát. Či sa na to bude pozerať macošsky, že to ma nezaujíma, nech si to ľudia riešia sami, alebo bude do toho aktívne vstupovať ako sme my vstupovali za celý rok 2009 a 2010. Určite som presvedčený, že začali zaberať tie veľké verejné investície, pretože nám prudko stúpa počet ľudí, ktorí pracujú na týchto stavbách. Keď si zoberieme len výstavbu atómovej elektrárne, tak tam o chvíľku bude pracovať 4,5 tisíc ľudí. Zoberme si  akým tempom, keď náhodou prechádzate z Nitry do Zvolena tam sú stovky  ľudí pracujúcich na tej ceste, rýchlostnej komunikácii. Keď sa pozriete na predčasné práce, pri Žiline alebo na ktorékoľvek iné projekty, začína sa to rozbiehať. Verím, že ten tlak na hospodársky rast a ten je tu, ak sú prognózy, ak takto ich nazývame pozitívne pre Slovensko, určite to bude vytvárať aj tlak na to, aby začali sa znovu ľudia do práce brať. Nemôžem opomenúť ani fakt, o ktorom som už hovoril niekoľkokrát, že pri kontrolách sa zistil veľký rozsah čiernej práce. Teda, že zamestnávateľ síce prepustí zamestnanca, ale okamžite ho berie naspäť a dáva mu   peniaze v hotovosti, ale neplatí zaň ho odvody a   zamestnanec ide  na úrad práce a sa registruje ako nezamestnaný. Čiže   na jednej strane pracuje, dostáva  hotové peniaze. Ale žiadne poistenie, úrazové, sociálne žiadne a

Braňo DOBŠINSKÝ, moderátor
--------------------
Ale viem o príkladu, keď sa prepustia, zoberie sa dotácia na nové miesto a zoberú sa znovu.

Robert FICO, predseda vlády Slovenskej republiky
--------------------
Áno, tak to sú , to treba kontrolovať a zdá sa, že tento rozsah čiernej práce je pomerne na Slovensku vysoký. Boli o tom rôzne hádky, nám to ukázalo celkovo 17  % , čo je brutálne číslo z hľadiska čiernej  práce. Čiže ak si zoberieme, že sa nám zastabilizovala  nezamestnanosť, že už   nejde hore, zoberieme si, že tam je pomerne významný podieľ čiernej práce, nehovorme teraz o percentách, lebo nevieme to presne odhadnúť. Kontroly hovoria o 17 %, ale môže to byť menej, môže to byť viac. Čiže toto číslo je už zdeformované tých 12,8 % je potom nižšie, lebo ľudia pracujú, len nie sú poistení. Považujem to za veľmi nekorektné vôči  týmto zamestnancom, pretože ak niekto spadne na stavbe a pracuje načierno, tak čo s ním urobia? Čo ho odtiahnu na futbalové ihrisko? Že sa mu to stalo na ihrisku? Že sa mu zlomila noha niekde pri futbale? Toto sú veci, kde očakávam aj od odborov, kde očakávam od štátnych orgánov, ktoré kontrolujú bezpečnosť  a všetky plnenia zákonov, aby boli podstatne radikálnejší. Ale sme pripravení aj na to, čo sa vy pýtate, že čo napríklad s absolventmi alebo s mladými ľuďmi, ktorí sa vracajú naspäť zo zahraničia. Snáď tu bola nejaká situácia pán redaktor, tu sa niekto baví v čase svetovej hospodárskej krízy na Slovensku o nezamestnanosti 12,8 %? Viete aká bola nezamestnanosť napríklad v roku 2003? 16 %. Viete, aká bola v roku 2002, v roku 2002  v čase obrovskej hospodárskej konjunktúry na Slovensku 2002 bola 17,45 %. Prosím vás čo od nás chcú tí naši oponenti? Je svetová hospodárska kríza, ktorá tu nebola od 30.rokov minulého storočia. 

Braňo DOBŠINSKÝ, moderátor
--------------------
Chcete povedať tým 300 tisíc ľuďom, o 

Robert FICO, predseda vlády Slovenskej republiky
--------------------
Ja len chcem povedať, že keď ja s tými ľuďmi budem veľmi rád hovoriť aj s nimi pracujeme, aj s nimi pracujeme, ale ja by som bol rád, keby páni, ktorí mali v čase hospodárskeho rastu ,  obrovskej konjunktúry, kedy celý svet šliapal ako  hodinky, mali skoro 18 %, oni nám budú hovoriť, že je vysoká nezamestnanosť v čase svetovej hospodárskej krízy, keď nemáme 18 ,ale 12,8 %? 

Braňo DOBŠINSKÝ, moderátor
--------------------
Ale čo tí absolventi?

Robert FICO, predseda vlády Slovenskej republiky
--------------------
Ukazuje sa, že veľmi efektívny nástroj pokiaľ ide o prácu s absolventami je takzvaná absolventská prax. O tento inštitút sa môže uchádzať uchádzač o zamestnanie do 25 rokov veku. S tým, že dĺžka je najmenej tri mesiace a  maximálne 6 mesiacov v rozsahu 20 hodín týždenne. S tým, že štát alebo úrad poskytuje takémuto absolventovi  príspevok vo výške sumy životného minima, to je tých asi 200 eur približne a hradí zaň ho  poistné na úrazové poistenie. Čiže tento absolvent  si môže získať absolventskú prax a pokiaľ sa u toho zamestnávateľa osvedčí, tak ten zamestnávateľ si ho vlastne môže tri mesiace, 6 mesiacov skúšať, nedáva mu žiadne peniaze, štát mu vypláca iba minimum a ak sa mu osvedčí tento človek, ak si ho môže nechať. Lebo bez praxe dnes prakticky nechcú nikoho brať. Mám tu jeden údaj veľmi  zaujímavý, že len v mesiacoch november a december, máme len november a december zatiaľ v roku 2009 zrátaný, tak sa dohodli so zamestnávateľmi 3460 absolventov, čo je v porovnaní s decembrom 2008 nárast o vyše 3 tisíc. A ku koncu roku 2009 absolventskú prax vykonávalo už takmer 6 tisíc mladých ľudí. Čiže je to dobrý nástroj, nech si vykonáva prax, ak sa osvedčí, zamestnávateľ si ho môže nechať. Čiže naozaj prichádzame  s rôznymi inštitútmi, ktoré tu predtým neboli. A ktoré sme nasadili práve v boji proti hospodárskej kríze. Ale buďme úprimný pán redaktor a povedzme, že jediným nástrojom ako opäť vrátiť nezamestnanosť na úroveň 8 % alebo 9 % je úroveň vysokého hospodárskeho rastu. Pokiaľ sa opäť nenaštartuje  ta ekonomika, obrovské investície aj tu. Ja môžem len vysloviť určitú mieru zadosťučinenia nad informáciami, pokiaľ ide o investorov. Slovensko je vnímané ako krajina, vďaka euru, ktorá je stále mimoriadne atraktívna. A my venujeme pozornosť nezamestnanosti aj priamo na mieste, dovoľte mi jeden príklad. Koľko je kriku večne okolo našich výjazdových zasadnutí vlády, teraz sme boli vo Veľkom Krtíši, ale boli sme nie je tomu tak dávno aj v Rimavskej Sobote. Rimavská Sobota, Hnúšťa to sú všetko oblasti, Tisovec, ktoré majú veľké problémy so zamestnanosťou. Hnäš´ta potrebovala pomôcť priemyseľným parkom. Do Hnúšte sme dali 210 miliónov korún zo štátnych peňazí. Za tieto peniaze Hnúšťa zdokonalila tento priemyseľný park a dnes namiesto plánovaných 200 ľudí, tam pracuje 1200 ľudí. A investori, ktorí sú tam uvažujú o ďalšom navyšovaní zamestnanosti v tomto regióne, dokonca sú ďalší 5 investori rozpracovaní v tejto zóne. Čiže máme legislatívne nástroje,  ako je absolventská prax, vzdelávanie a príprava na trh práce, ale konkrétne keď vyťahujeme vládu na rokovania do týchto regiónov sa snažíme na mieste veci riešiť. My nechodíme na zasadnutia vlády do regiónov, kde je nízka nezamestnanosť. Boli sme vo Veľkom Krtíši, boli sme v Starej Ľubovni, teraz nás čaká ešte oblasť, ktorá je mimoriadne náročná a to sú Sečovce, to je pri Michalovciach úplne na východnom Slovensku, budeme tam v máji. A opäť ak vznikne takáto potreba, štát zaberie.

Braňo DOBŠINSKÝ, moderátor
--------------------
Posuniem to trošku ďalej, diskusiu k téme verejné obstarávanie. V apríli prišieľ do platnosti novela veľa sa o nej hovorilo aj vy, v súvislosti s tým, že sa predĺžilo funkčné obdobie pánovi Angyalovi. Vy sa hrdíte týmto vlastne , na čele ÚVO, to je Úrad pre verejné obstarávanie je nominant opozície. Druhou rukou ste ale zobrali ÚVO kompetenciu, kompetenciu napadnúť zmluvy na súde. Poviem príklad, nástenkový tender, po starom by takúto zmluvu mohol napadnúť Úrad pre verejné obstarávanie do jedného roka. Aktuálne po tej zmene, ktorú vládna koalícia schválila, navrhlo to ministerstvo dopravy, už ju napadnúť nemôže, môže ju napadnúť iba ten  účastník, to znamená to víťazné konzorcium, alebo to ministerstvo, ktoré porušilo zákon. Čo viedlo koalíciu k tomu, že oslabila kontrolu verejného obstarávania? 

Robert FICO, predseda vlády Slovenskej republiky
--------------------
Úrad pre verejné obstarávanie je naozaj v rukách opozície a na tomto budem trvať a naďalej trvám aj na stanovisku, ktoré som už niekoľkokrát povedal, že treba počkať na výsledky parlamentných volieb. A podľa toho, kto bude opozícia, alebo v koalícii, treba dodržať zásadu, že predstaviteľ opozície  by mal sedieť na čele Úradu pre verejné obstarávanie. A nech si celý tento úrad riadi opozícia. Tak to je doteraz. Pán Angyal je predstaviteľ maďarskej koalície, jeho podpredseda, ktorý  už tam nie je  ten skončil. Ja to dokončím. Je, bol predstativiteľ SDKÚ. Nikto nám teda nemôže  povedať, že my sme Úrad pre verejné obstarávanie politicky obsadili. Úrad pre verejné obstarávanie  si môže a  mohol vykonávať svoju prácu. Pokiaľ ide o niektoré zásahy do právomoci Úradu pre verejné obstarávania, alebo určité  zmeny, ktoré prináša život. My dnes stojíme pred životne dôležitou úlohou a  touto životne dôležitou úlohou je predovšetkým stavať diaľnice. Môže to vyzerať už dnes  ako čosi, čo naši oponenti vôbec nechcú počúvať, ale diaľnice sú tepnami života Slovenskej republiky. Pamätám si, ako vyzeralo Považie a ako Považie sa rozvinulo, keď tam prišla diaľnica. A verím, že keď sa nám podarí urobiť celý ten plán s diaľnicami, a druhé volebné obdobie bude určite aj  sústredené na R-ku medzi Košicami a potom smerom na Rožňavu, Lučenec, Rimavskú Sobotu a smerom na Zvolen. Verím, že Slovensko z hľadiska týchto zaostalejších regiónov bude mimoriadne na tom dobre.  pokiaľ ide Úrad pre verejné obstarávanie a jeho právomoci úrad kontroluje procesy, ktoré sa týkajú  verejného obstarávania. Toto, čo teraz hovoríte sa týka  PPP projektov. To sú projekty, kde získavame v zahraničí obrovské objemy finančných prostriedkov na výstavbu diaľnic. 

Braňo DOBŠINSKÝ, moderátor
--------------------
Ale to sa týka všetkých zmlúv.

Robert FICO, predseda vlády Slovenskej republiky
--------------------
No počkajte, ale toto vzniklo kvôli PPP projektom. Kvôli PPP projektom a tam došlo aj k skráteniu lehoty. Ja teraz nechcem zaťažovať poslucháčov komplikovanými právnymi rečami o tejto problematike. Ale aby som aspoň niečo vysvetlil, nie je pravda, čo tvrdí opozícia a oponenti, že diaľnice sa dajú stavať z prostriedkov štátneho rozpočtu a z eurofondov. V eurofondoch máme  vyčlenených na nasledujúce 4 roky 1 miliardu eur a ročne ide okolo 800 , ja to dokončím. Čiže ak hovorí niekto, že sa dajú stavať diaľnice z eurofondov, a zo štátneho rozpočtu, nevie o čom hovorí, pretože takto by sme stavali diaľnice do roku 2040.

Braňo DOBŠINSKÝ, moderátor
--------------------
To je na diskusiu pán premiér.

Robert FICO, predseda vlády Slovenskej republiky
--------------------
To nie e na diskusiu, to sú reálne číslá. Ešte raz, nehovorte, že na diskusiu, pán redaktor. Já to dokončím, nemôžte odbyť, to nie je tak vy teraz poviete, že to je na diskusiu. 

Braňo DOBŠINSKÝ, moderátor
--------------------
Ja vám poviem dva argumenty.

Robert FICO, predseda vlády Slovenskej republiky
--------------------
Tak ešte raz  ma počúvajte. Teraz hovorím ja, najprv ja poviem ta čísla ešte raz a veľmi rád si vypočujem vaše argumenty, dobre? Na roky 2007-2013, to znamená rozpočtové obdobie Európskej únie máme vyčlenených 1,1 miliardy eur na diaľnice. A pokiaľ ide o štátny rozpočet, vyčleňujeme okolo 9 miliard slovenských korún.

Braňo DOBŠINSKÝ, moderátor
--------------------
Zostaňte u eurofondov. 

Robert FICO, predseda vlády Slovenskej republiky
--------------------
Počkajte, ešte vydržte. Ešte o štátnom rozpočte. Štátny rozpočet ročne vyčleňujeme okolo 9 miliárd korún, to znamená okolo 300 miliónov eur. Ak to dáme dohromady, máme približne, približne 1,2 miliardy zo štátneho rozpočtu za 4 roky a 1,1 z eurofondov na celých 5  rokov. Máme dohromady 2,3 miliardy eur. 2,3 miliardy eur je z hľadiska plánu na výstavbu diaľnic zhola nič, zhola nič. Len pôžička, len malá pôžička Európskej investičnej banky, na jeden malý úsek diaľnice je 1 miliarda eur. Dobre, tak teda opäť postavíme otázku, chceme stavať diaľnice, alebo nechceme stavať diaľnice? 

Braňo DOBŠINSKÝ, moderátor
--------------------
Tak  vám poviem teda tie argumenty. Rozdelenie eurofondov nie je písmo sväté, koľkokrát ste rokovali s Bruselom, aby sa zmenilo prerozdelenie eurofondov a kapitola pre dopravu sa navýšila? Prvý argument. Druhý argument, môžte to financovať cez vládne dlhopisy? Môžte. 

Robert FICO, predseda vlády Slovenskej republiky
--------------------
Pán redaktor vládne dlhopisy je zadlžovanie krajiny, však nám teraz tvrdíte všetci, že 

Braňo DOBŠINSKÝ, moderátor
--------------------
A PPP nie je? 

Robert FICO, predseda vlády Slovenskej republiky
--------------------
Nie je, veď toto nie je zadlžovanie. PPP nie je vo verejnom dlhu, PPP 

Braňo DOBŠINSKÝ, moderátor
--------------------
Veď nie, ale je to dlh.

Robert FICO, predseda vlády Slovenskej republiky
--------------------
Ale pán redaktor, pri PPP projektoch je základom toho, že dokážeme naakumuľovať obrovské finančné prostriedky na výstavbu diaľnic a to sa dá urobiť len tak, že sa dohodnete s bankami v zahraničí, ktoré zaplatia výstavbu celej diaľnice. A my neplatíme 

Braňo DOBŠINSKÝ, moderátor
--------------------
Nezaplatia, požičajú.

Robert FICO, predseda vlády Slovenskej republiky
--------------------
Pán redaktor, ešte raz, zaplatia výstavbu celej diaľnice. Ak začne štát splácať toto zaplatenie až vtedy, keď je diaľnica kompletne odovzdaná štátu do rúk. Čiže ak si teraz predpokladáme, že nejaký úsek cez PPP projekt bude dokončený  v roku 2011, príklad. A bude odovzdá sa štátu, od tohto okamihu štát takisto ako by platil za nejaký dlh, bude platiť 30 rokov nejakú splátku. Dobre, len ja na to, ja vám na to odpovedám inak, že dnes neexistuje iná možnosť výstavby diaľnic. 

Braňo DOBŠINSKÝ, moderátor
--------------------
A ten Brusel, koľkokrát ste s nimi rokovali o tom prerozdelení?

Robert FICO, predseda vlády Slovenskej republiky
--------------------
Koľko je, koľko je celkovo peňazí, ktoré  dostala Slovenská republika? Celkovo dostala Slovenská republika 11 miliárd eur, približne teda nejakých 330 miliárd korún. 330 miliárd korún, ak si zoberieme operačný program dopravu, tak operačný program doprava to nie sú len diaľnice,ale to je rekonštrukcia železničných zvrškov a robia sa obrovské koridory, pretože železnica je veľmi dôležitá. Ak teraz si zoberieme, že približne dva alebo trikrát väčšia suma je ešte na železniciach a pohybujeme sa niekde na úrovni 3 miliardy eur, to je 90 miliárd, tak pán redaktor my dávame jednu tretinu na dopravu. Ale my máme školstvo, zdravotníctvo, sociálne veci, poľnohospodárstvo, máme 11 operačných programov. Preto toto je neuveriteľne dobre rozdelené a je to jeden z  najvyšších podieľov na infraštruktúrach, akú sme vôbec mohli v tejto situácii dať. 

Braňo DOBŠINSKÝ, moderátor
--------------------
Dobre, teraz o pár dní budete podpisovať definitívne uzavretie prvého balíka PPP projektov, ak sa nemýlim. 

Robert FICO, predseda vlády Slovenskej republiky
--------------------
Dúfam, že áno, ešte to nie je tak dohodnuté. 

Braňo DOBŠINSKÝ, moderátor
--------------------
No a ja som si teraz čítal analýzu koncesnej zmluvy aj s dodatkami, ktorú zverejnil týždenník Trend a tam sa píšu zaujímavé veci, úroky vyše 7 % ale O.K. Dobre. A teraz , dovolíte, pôvodne pointou bolo, aby sa stavalo rýchlo, tam boli isté termíny, tie termíny sa v dodatku číslo 4 predĺžili o 3-14 mesiacov oproti pôvodnej zmluve, ale neznížila sa cena, naopak sa zvýšila. Tak sa chcem spýtať, či napríklad lent to, že sa predĺžili termíny  na výstavbu bez zohľadnenia, to znamená  zníženia ceny, nie je pre vás dôvodom, aby ste otvorili opäť rokovania a tlačili tu cenu nižšie, lebo poviem len sumu zvýšilo sa to o 16 %.

Robert FICO, predseda vlády Slovenskej republiky
--------------------
Pokiaľ ide o výstavbu diaľnic máme dve alternatívy. Budeme stavať alebo nebudeme stavať. 

Braňo DOBŠINSKÝ, moderátor
--------------------
Nie, môžme dobre a zle stavať.

Robert FICO, predseda vlády Slovenskej republiky
--------------------
Nie, takto nestojí otázka, budeme stavať, alebo nebudeme stavať a keď staviame, tak staviame za tých podmienok, ktoré sú momentálne pre nás najvýhodnejšie. Iné podmienky neexistujú. Ak nemáte peniaze v štátnom rozpočte a eurofondoch, musíme tie peniaze hľadať niekde inde. Najdrahšia diaľnica je taká diaľnica, ktorá nie je postavená

Braňo DOBŠINSKÝ, moderátor
--------------------
To sa nedá vyrokovať lepší úrok, lepšie podmienky? 

Robert FICO, predseda vlády Slovenskej republiky
--------------------
Ale dnes sú peniaze drahé na trhu, dnes potrebujeme stavať diaľnice, tak tie diaľnice staviame. Opäť klasika. V roku 1998 Dzurindova vláda zastavila výstavbu diaľnic, zastavila ju. A ja s hrôzou počúvam čo dnes opozícia vyhlasuje, že ona to prehodnotí, tie PPP projekty a čo chce zase zastaviť diaľnice?

Braňo DOBŠINSKÝ, moderátor
--------------------
Nie, chce iné ceny.

Robert FICO, predseda vlády Slovenskej republiky
--------------------
Ale pán redaktor, pán redaktor a čo si myslíte, že teraz príde pred nejakú banku nejaký predstaviteľ opozície, že tie banky spadnú rovno na kolená, budú sa klaňať a ponúknu  5 % nižšie úroky ako /nezrozumiteľné/ tejto vláda. Vy si myslíte, že my sme spadli z jedľe, alebo odkadiaľ. My potrebujeme, my potrebujeme, my potrebujeme diaľnice stavať a budeme ich stavať. A odmietam predstavu, ktorú nám dnes  prezentuje opozícia, že chce diaľnice zastaviť. Lebo ich chce zastaviť. Máme s nimi historickú skúsenosť. Pozor, ja nehovorím, keď porovnávam 

Braňo DOBŠINSKÝ, moderátor
--------------------
Ale oni nehovoria o 

Robert FICO, predseda vlády Slovenskej republiky
--------------------
Počkajte, ja viem čo hovoria. Ak dnes porovnávame dve alternatívy, my neporovnávame tie alternatívy na základe papierov, že niekto niečo napísal, ale hovoríme reálne veci. Niekto privatizoval za 330 miliard korún, my sme ani jednu korunu neprivatizovali. Niekto zastavoval diaľnice, my staviame diaľnice. My chceme stavať diaľnice za podmienok, ktoré sú dnes najvýhodnejšie pre Slovenskú republiku. Slovensko si nemôže dovoliť ďalší odklad, alebo zastavenie diaľnic ako urobila Dzurindova vláda v roku 1998. Obávam, sa, že sme išli ďalej

Braňo DOBŠINSKÝ, moderátor
--------------------
A tam patrí aj to oslabenie kontroly verejného obstarávania? 

Robert FICO, predseda vlády Slovenskej republiky
--------------------
Ale to je otázka  vyrokovávania podmienok s bankami. 

Braňo DOBŠINSKÝ, moderátor
--------------------
Minister povedal, ja som /nezrozumiteľné, hovoria obidvaja/

Robert FICO, predseda vlády Slovenskej republiky
--------------------
Vyrokovanie podmienok, aj sme získali finančné prostriedky,sú také, že niekedy musia ustúpiť banky, niekedy je potrebné, aby aj štát prijal podmienky, ktorú sú zaujímavé pre investorov

Braňo DOBŠINSKÝ, moderátor
--------------------
Tu si banky  snáď diktujú politiku a zákony? 

Robert FICO, predseda vlády Slovenskej republiky
--------------------
No, keď príde nejaký investor a povie, že pokiaľ mu nedáte takúto štátnu pomoc, tak sem nepríde, tak teraz sa choďte spýtať čo sa zaplatilo niektorým firmám za Dzurindovej vlády, aby sem prišli ako investori? Tak to mám to isté povedať? Že čo si diktujú podmienky investori? No ak  chceme peniaze, a potrebujeme peniaze na výstavbu diaľnic, tak s tými bankami snáď musíme rokovať, čo mám tým bankám povedať, že choďte do čerta, nebude sa stavať. Takto ja odmietam sa pozerať na veci. Ľudia majú možnosť výberu, buď si vyberú alternatívu , ktorá zastaví 

Braňo DOBŠINSKÝ, moderátor
--------------------
Dobre, to je 

Robert FICO, predseda vlády Slovenskej republiky
--------------------
To nie, to je počkajte, to už je zase nejaký problém. Keď niekto iný príde, ja som predseda vlády, ja mám povinnosť verejnosti hovoriť, bola tu 8 rokov vláda, ktorá zastavila diaľnice, my sa správame inak. Ľudia si musia z tejto alternatívy vybrať.

Braňo DOBŠINSKÝ, moderátor
--------------------
/nezrozumiteľé hovoria obidvaja/ je vaša interpretácia, stranícke /nezrozumiteľé hovoria obidvaja/

Robert FICO, predseda vlády Slovenskej republiky
--------------------
Ľudia si musia z tejto alternatívy vybrať. 

Braňo DOBŠINSKÝ, moderátor
--------------------
Dobre, toľko predseda vlády Robert Fico.

Robert FICO, predseda vlády Slovenskej republiky
--------------------
Ďakujem pekne. 

Braňo DOBŠINSKÝ, moderátor
--------------------
A od mikrofónu príjemný zvyšok víkendu praje Braňo Dobšinský.

5.6.2010
Rádio Slovensko
Sobotné dialógy
5.6.2010    Rádio Slovensko    str. 01   12:10 Sobotné dialógy
            
Braňo DOBŠINSKÝ, moderátor
--------------------
Jeden z nich po voľbách pravdepodobne zasadne do premiérskeho kresla. Jeden z nich bude riadiť štát, ktorý čelí mnohým zásadným výzvam. Obidvaja sľubujú oživenie ekonomiky, zabrzdenie rastu celoštátneho dlhu, i razantný boj s korupciou. Obidvaja pritom čelia podozreniam z nejasného financovania svojej strany. Slovensko pritom čaká zápas s nezamestnanosťou, narastajúcim zadĺžením, ale boj s korupciou, netransparentnými tendrami a slabnucou dôverou v súdy i v politiku. Dámy i páni, príjemné sobotné popoľudne , v štúdiu už vítam šéfov alebo lídrov dvojch najsilnejších slovenských politických strán, volebnú líderku SDKÚ-Demokratickej strany Ivetu Radičovú.

Iveta RADIČOVÁ, volebná líderka SDKÚ-Demokratickej strany
--------------------
Dobrý deň želám.

Braňo DOBŠINSKÝ, moderátor
--------------------
A predsedu strany Smer-Sociálna demokracia Roberta Fica. 

Robert FICO, predseda strany Smer-Sociálna demokracia
--------------------
Dobrý deň prajem 

Braňo DOBŠINSKÝ, moderátor
--------------------
Príjemný deň a počúvanie vám od mikrofónu želá Braňo Dobšinský. Dáma a pane kým sa dostaneme k tým vážnym avizovaným témom, aj ej aktuálnej, veľmi vážnej povodňovej téme, dovolím si také veľmi krátke osobné trošku možno odľahčenie, či dokážete komunikovať povedzme aj pozitívne, tak sa spýtam, pán Fico dokážete na Ivete Radičovej ako političke myslím nájsť niečo, čo si ceníte? 

Robert FICO, predseda strany Smer-Sociálna demokracia
--------------------
Pán redaktor tretí deň som došel ráno o pol 4.domov, buďte taký dobrý poďme k téme. 

Braňo DOBŠINSKÝ, moderátor
--------------------
Budeme sa venovať.

Robert FICO, predseda strany Smer-Sociálna demokracia
--------------------
Ja vás poprosím poďme k téme. 

Braňo DOBŠINSKÝ, moderátor
--------------------
Paní Radičová. 

Iveta RADIČOVÁ, volebná líderka SDKÚ-Demokratickej strany
--------------------
Myslím si, že pan Fico je premiérom tejto krajiny, ktorý vie presvedčiť občanov, má jasný program a som presvedčená, že to, čo robí, tomu uprímne verí. 

Braňo DOBŠINSKÝ, moderátor
--------------------
Dobre, poďme teda k tej aktuálnej téme, povodní ako sme mohli počuť v spravodajstve, situácia je stále vážna, i keď sa ukazuje, že možno sa to trošku vylepší vzhľadom na vývoj počasia. Kvôli tejto situácii zasadla mimoriadne vláda, vy ste avizovali, ten pán premiér v tejto chvíli, že možno zasadne aj mimoriadny parlament. Vyčlenili ste 25 miliónov eur na odškodnenie občanov a na odstraňovanie škôd. Taká ta prvá základná otázka, bude to všetko stačiť?

Robert FICO, predseda strany Smer-Sociálna demokracia
--------------------
Predovšetkým chcem oceniť postoj ľudí a musím to urobiť, pretože na vlastné oči som videl či už v Nitrianskom kraji alebo Prešovskom kraji včera v noci. To, čo robia záchranné zložky, to je ich poslaním, to sa od nich očakáva, ale ako sa statočne k týmto situáciám, ktoré sú nevídané postavili samotní poškodení a prípadne ľudia, ktorí aj keď neboli poškodení, tak chceli pomáhať a za túto spolupatričnosť a solidaritu chcem určite každému pomôcť. Poznáte pán redaktor filozofiu tejto vlády, ktorá tvrdí, že štát musí byť silný a my sme nikdy štát neoslabovali. Aj preto keď je akákoľvek tragédia, či to boli výbuchy v opravárenských podnikoch, alebo bánske tragédie, my sme prijímali rozhodnutia o odškodňovaní pozostalých aj keď sme na to nemali žiadny právny titul. My sme napríklad keď bola bánska tragédia pozostalým vyplatili vždy po jednom milióne korún a ukazovali sme, že štát je tu na to, aby v tých ťažkých, kritických situáciách pomohol ako je to len možné. To, ako štát teraz pôsobí v čase krízy myslím tej povodňovej zhodnotia ľudia po nejakom čase, pretože teraz je tu ešte pomerne veľa emócií,  a ta subjektivita je silnejšia ako nejaká objektivita. Myslím si však, že sa nestalo ani raz, že by štát odmietol niečo, čo požiadali mestá, alebo obce. Či to boli vojaci, technika, či boli hasiči záchranári, alebo čokoľvek iné. Keďže sú tu aj pozitívne správy, pokiaľ ide o vývoj povodní, hoci stále tu máme ešte niekoľko rizikových oblastí, je potrabné začať uvažovať ako pomôcť ľuďom, pretože niektorí z nich majú naozaj poškodené domy a niektorí prišli aj o majetok. Pretože ide o povodne, ktoré sú nevídané v tom, ako vznikajú. Ide často o malé potoky, ktoré nikdy nemali veľkú vodu a pod vplyvom veľkej zrážkovej činnosti ja som ju dnes pomenoval, že skoro ako biblii pršalo a pršalo a pršalo. Sa vytvárajú mohutné prílivové vlny, ktoré prekvapia ľudí a nemajú šancu sa nijako chrániť. Preto dnes padlo rozhodnutie, aj preto sme zvolali vládu, lebo je treba konať rýchlo na sobotu na ráno, že vyčleňujeme 25 miliónov eur, ktoré sú okamžite k dispozícii. Tieto peniaze chceme rozdeliť do dvoch balíkov. Prvý balík sú peniaze, ktoré by už budúci týždeň išli na také základné životné potreby pre ľudí, ktorí to naozaj potrebujú, teraz sa na to pripravujeme mechanizmus. A ten druhý balík bude určený na samotné odškodnenie ľudí, ktorí boli poškodení na  majetku, pretože miera poistenia proti povodniam je neuveriteľne nízka. Ja som kvôli tomu včera ešte pred odchodom  na východné Slovensko rokoval s komerčnými poisťovňami. Plus žiadame o Fond Solidarity európsky, ale tento fond ten sa skvôr týka infraštruktúry a veľkých vecí. 

Braňo DOBŠINSKÝ, moderátor
--------------------
A je to otázka nárokovateľnosti.

Robert FICO, predseda strany Smer-Sociálna demokracia
--------------------
Myslím, že spĺňame podmienky, pokiaľ ide o nárokovateľnosť. 

Braňo DOBŠINSKÝ, moderátor
--------------------
SDKÚ konkrétne aj jej líderka volebná označila ten postoj vlády, alebo skritizovala ako istý prejav nemohúcnosti, ja si dovolím ocitovať rezerva predsedu vlády bola vyčerpaná na ihriská a iné marketingové aktivity. Pri povodniach sa tak musíme obracať na pomoc z vonka. To sú slová Ivety Radičovej, stojíte si teda za tým,  paní Radičová, že vláda v tomto tak povediac zlyhala?  

Iveta RADIČOVÁ, volebná líderka SDKÚ-Demokratickej strany
--------------------
Predovšetkým by som chcela vyjadriť spoluúčasť všetkým postihnutým v povodniach. Ja som strávila osobne aj s mojimi ľuďmi a s našimi ľuďmi a dobrovoľníkmi celé to obdobie dvoch až troch týždňov v zaplavených oblastiach a ospravedlňujem sa, ono to trochu počuť na mojom hlase. Snažili sme sa pomôcť tým, kde potrebujú taky konkrétku pomoc, veľmi konkrétny zásah starkým, ktorí sú osamelí, pomôcť s vyčistením pivníc zaplavených pivníc, očistenie obydlí a podobne. Teda priložili sme ruku k dieľu tak, ako sme dokázali a vedeli. Chcem poďakovať aj profesionálny aktivitám záchranárov, hasičov a podobne, lebo bez nich to asi nebolo zvládnuteľné. Musím však tlmočiť názor občanov vo viacerých obciach, v ktorých sme sa pohybovali, prosili ma o to, keďže nemali možnosť sa stretnúť priamo s pánom predsedom, aby som tlmočila, že dnes im naozaj tie ihriská z rezervy vlády nie sú k ničomu,  navyše sú mnohé zaplatené, zaplavené naozaj potrebujú veľmi rýchlu, konkrétku pomoc. Trvám na svojej vete, že rezerva premiéra a ďalšie rezervy finančné, ktoré máme majú byť k dispozícii práve v takýchto vážnych situáciách.

Braňo DOBŠINSKÝ, moderátor
--------------------
Čiže bolo to zlyhanie?

Iveta RADIČOVÁ, volebná líderka SDKÚ-Demokratickej strany
--------------------
Rezerva premiéra má byť na riešenie takýchto vážnych situácií, ľudia potrebujú úplne inú pomoc dnes, okamžitú, sústreďovať sa na pomoc, ktorá má prísť z Bruselu o niekoľko mesiacov možno koncom roka to nie je pomoc konkrétnym domácnostiam. 

Braňo DOBŠINSKÝ, moderátor
--------------------
Pán predseda.

Robert FICO, predseda strany Smer-Sociálna demokracia
--------------------
Paní Radičová, ja som už to povedal na úvod tejto relácie, že chodím domov prakticky každú noc ráno o pol 4., a vidím aj veľa nešťastia a reagujem na čo môžem, ale hoci ste žena a tak si dovolím jeden výraz, že sa nehambíte. Paní Radičová, ja si pamätám aj napríklad povodne pred dvoma alebo troma rokmi, napríklad v Čirči, kde nám zahynuli dvaja ľudia a kde som s ministrom Kaliňákom bol priamo na mieste riešili sa mnohé veci. Navštívili sme ďalšie iné obce, ktoré v tom čase boli naozaj postihnuté veľmi povodniami. Vtedy som tam ani vás ani vašich priateľov z SDKÚ nikdy nestretol. Nijako teraz chodíte, rozdávate volebné letáky len preto, lebo sme týždeň pred parlamentnými voľbami. To je jedna poznámka. Takže je to také isté dôveryhodné, také isté dôveryhodné, ako keď tvrdíte, že ste proti zákonu o dvojakom občianstve a pritom ste podporili jeho /nezrozumiteľné/. Druhá vec, ktorú chcem povedať, pretože toto sú veci, ktoré ja nemôžem tolerovať paní Radičová. Štát je silný štát a my aj budeme stále bojovať za tento silný štát. A ja si vyprosujem paní Radičová, aby ste vy hovorili, že či si budeme požičiavať na povodne, a kto si požičiava na povodne? 

Iveta RADIČOVÁ, volebná líderka SDKÚ-Demokratickej strany
--------------------
Nikdy som to nepovedala. Ja som nehovorila o požičiavaní. 

Robert FICO, predseda strany Smer-Sociálna demokracia
--------------------
Ak  dovolíte, dokončím. Na čo si budeme požičiavať, na povodne ? Na Grécko? Na 13.dôchodky? Citujem vás presne čo ste hovorili. Prestaňte šíriť v mene volebnej kampane poplašné správy. Vláda Slovenskej republiky ihneď potom, ako mala prvé informácie, potom čo sa ministri vrátili z povodní, kde nerozdávali volebné letáky ako to vy robíte a rozdávate tie letáky pravidelne pri týchto veciach ,  čo je podľa mňa hanebné a špivané, to sa jednoducho nerobí. Zasadla dnes ráno o 8.hodine. Prijali sme rozhodnutie, že okamžite uvoľňujeme z rezervy 25 miliónov eur. O čom teda rozprávate paní Radičová, že ideme si niekde požičiavať, alebo že štát nemá peniaze. Keby bolo treba 3 miliardy dať na povodne, tak dáme tri miliardy na povodne, lebo viem, čo je povinnosťou tohto štátu. Preto odmietam tieto poplašné správy, odmietam tento hyenizmus, ktorý predvádzate na úkor kampane. Dovolte mi ešte aby som povedal aj to, že ak hovoríte o Bruseli, o požičiavaniu v Bruseli. Paní Radičová, že nemáte hanbu, aké požičiavanie, vy dobre viete, že Fond Solidarity je grantový systém, že to je systém, ktorý je založený na tom, že každý členský štát Európskej únie má vyčlenenú kvôtu, ktorú môže vyčerpať z tohto fondu a vôbec nejde o pôžičku. Ale ide o štandardný  grant. Tak vy nám vyčítate, že my sa ideme obrátiť na Fond Solidarity do Bruselu, ale už nepoviete, že keď ste boli vo vláde v roku  2005, tak ste aj vy žiadali o Fond Solidarity v súvislosti s Tatrami a dostali ste z Európskej únie vtedy asi 6 miliónov eur. Čiže keď vám dávala Európska únia, tak to bol dar, bol to grant. Ale keď my ideme použiť ten istý mechanizmus, tak zrazu tvrdíte, že ideme si požičiavať nejaké peniaze , ešte dokončím tu myšlienku, nejaké peniaze. Nikto nič nepožičiava, štát  má dosť peniazí, ukázali sme to dnes veľmi jasne a dokonca budúci týždeň chceme vyplácať prvé peniaze už ľuďom, ktoré to podrží. Prestaňte klamať verejnosť a ešte jednu poznámku ak dovolíte. Včera ste  povedali paní Radičová čo dokončím tento vstup, včera ste povedali na mítingu, že robíte aby som bol absolútne presný, že my to robíme po tichu, robíme čo je v našich silách a nie ako súčasť volebnej kampane. Toto ste povedali na mítingu niekde nedávno. A ako na to chcem zareagovať? Robíte to ticho, bez toho, by to bolo súčasť volebnej kampane. Platená správa SDKÚ zo 4.júna, volebná líderka Iveta Radičová navštívi v sobotu 5.júna o 13.30 Vyškovce nad Ipľom, o 14.30 Kováčovce , bude odovzdávať čerpadlo, tešiť sa na všetkých účastníkov tohto krásneho predvolebného  mítingu. Paní Radičová, že sa nehambíte,  to je všetko, čo vám poviem v tejto súvislosti a prestaňte klamať slovenskú verejnosť, už ma to naozaj prestáva baviť. Klamete a závadzate a šírite poplašné správy o tom, že štát nemá peniaze. Štát má dosť peniazí a bude sa naozaj vždy o našich občanov starať. Vy keď boli nejaké tragédie, ste nedali ani baníkom, nedali ste nikomu nič. Ešte naopak ste im  pobrali invalidné dôchodky. Tam prosím vás si vyprosujem, aby ste tu hovorili niečo na vládu  Slovenskej republiky, že nemá peniaze, že si musí požičiavať. 25 miliónov eur je okamžite k dispozícii, keď bude treba viac, tak dáme ešte viac. 

Braňo DOBŠINSKÝ, moderátor
--------------------
Paní Radičová.

Iveta RADIČOVÁ, volebná líderka SDKÚ-Demokratickej strany
--------------------
Môžete sa na mňa hnevať a zvyšovať hlas koľko chcete pán predseda. Trvám si na svojich vetách, jednak si trvám na vete, kto je tu demagóg. Kto zavádza  a kto nehanebne rozpráva? Keď bola prezidentská kampaň, boli to vaše slová, že povodne sú spôsobila bývalá vláda a prečo tu šírite a rozprávate vety, úplne nehorázne vety. Ja sa ohradzujem, že som v prezidentskej kampani a počas nej  neprerušila kampaň a nepomáhala v zaľatých oblastiach? Pomáhala som toľko, čo mi sily a možnosti  stačili. Od Kysaku počnúc vo všetkých oblastiach, ja si vyprosím takéto klamstvá. Je to podobné klamstvo, ako ste mi pán predseda hovorili do očí v relácii v STV v súvislosti so vznikom vašej strany, úplne nehanebne občanom, to je nehanebnosť. Kde rátate s tým, že slušná Radičová to nechá odznieť a nebude používať váš slovník. A vaše slová. Takže poprosím vás, kroťte svoj hnev, ovládajte svoje prívlastky, ja som nepoužila termín ani som vás neobvinila z toho, že vy zodpovedáte za povodne, ale trvám na tom, že každá vláda, ktorá je pri moci, má povinnosť túto situáciu riešiť. A nerozprávajte vety, o nejakom propagovaní akcií, keď my sme v teréne tri týždne a táto správa bola výsledkom včerajších otázok médií, včera to otvorili médiá, ktorá politická strana čo bude robiť a ako prispeje. I vy ste pod týmto tlakom svoji míting včerajší zmenili na charitatívnu akciu a potom ste šli do terénu. Ja vás veľmi žiadam pán predseda, rozprávajme sa  slušne, pretože ja potom ako ste sa so mnou rozprávali v STV, potom ako ste mi do očí dokázali hovoriť nepravdy, vám vážne pochybnosti o každej vete, ktorú hovoríte. 

Braňo DOBŠINSKÝ, moderátor
--------------------
Dobre, posuňme sa ďalej, sú tu už aj iné vážne témy, ktoré sa týkajú Slovenska tiež a jeho občanov. Začneme teda verejnými fianciami. Poprosím réžiu. 

redaktor
--------------------
Slovenská ekonomika  sa postupne zvíha z krízy a prognózy jej veštia hospodársky rast. Rastie však aj štátny dlh, ktorý atakuje 40 %-nú hranicu HDP. Vláda deklaruje potrebu konsolidácie, aktuálny deficit však podľa analytikov prekračuje 7 %-nú hranicu. Ministerstvo financií  pritom oficiálne čísla zverejniť odmieta. 

Braňo DOBŠINSKÝ, moderátor
--------------------
Takže otázka  konsolidácie verejných financií, všetky politické strany to majú vo volebných programoch, medzi top prioritami. I keď treba priznať, že podľa analytikov  ani jedna z nich to nešpecifikuje  úplne presne. Poďme ale k tomu aktuálnemu stavu, začal by som vámi paní Radičová, vaším citátom - Slovenská republika nemôže ísť cestou Grécka a Maďarska, nemôže  ísť cestou ďalších pôžičiek a zadĺžovania. A dokonca ste povedali, že vlastne voľby sú istým referendom o tom, či ísť gréckou cestou, alebo  nie. Trváte na týchto svojich slovách, že Slovensko momentálne  ide Gréckou cestou aj pod vedením túto vášho oponenta, strany Smer? 

Iveta RADIČOVÁ, volebná líderka SDKÚ-Demokratickej strany
--------------------
Tieto voľby majú svoj príbeh a budú rozhodovať o tom, pre akú alternatívu sa občania rozhodnú. Ja si myslím, že zmena je tu na dosah a občan si má z čoho vybrať. Keď som najnovšie čítala vyjadrenia z Maďarskej republiky a stanoviská, kde nová vláda otvorila konečne dokumenty ako vyzerá štátny rozpočet , v akom stave je krajina, tak v Maďarsku upozorňujú, že nezvládnu situáciu, nezvládnu  kritériá  Medzinárodného menového fondu. Že Maďarsko sa uberá Gréckou cestou. Naši ekonomickí analytici si trúfajú odhadovať  situáciu do roku 2011, pokiaľ sa však zásadne nezmení spôsob narábania  s verejnými financiami, tak nám Grécka cesta bude hroziť. Naši občania žijú problémami, ktoré jasne formuľujú. Narastajúca korupcia, klientilizmus. Vysoká miera nezamestnanosti, 15,1 %. Naši občania , áno, ale to sú problémy, ktoré riešite aj prostredníctvom spôsobu, ako narábate s verejnými financiami. 

Braňo DOBŠINSKÝ, moderátor
--------------------
Dobre, Robert Fico zrejme nebude s týmto hodnotením súhlasiť, predpokladám. 

Robert FICO, predseda strany Smer-Sociálna demokracia
--------------------
Otázne je, že čo je dôveryhodnejšie, že či analytici SDKÚ alebo OECD. Bol tu predsa nedávno pán predstaviteľ OECD, alebo OECD, ktorý povedal,že Slovensko dobre konsoliduje, mám vynikajúci hospodársky rast, je to dôveryhodná krajina a vôbec nespĺňa podmienky na to, aby ktokoľvek sa mohol odvážiť ju označiť za krajinu, ktorá sa chce vybrať gréckou cestou. Takže ja so opieram o OECD a OECD a tento pán, ktorý tu bol nie je platený funkcionár strany Smer-Sociálna demokracia ani vlády. Preto ja na všetky vyjadrenia analytikov a expertov v SDKÚ musím pozerať cez politické okuliare, nijako inak to ani nemôže robiť. Viete, vy ste aj v tom úvode povedali, že my sľubujeme nejaké ožívanie hospodárskeho rastu. Ja nemusím nič sľubovať, my sme ho oživili. Za prvý štvrť rok tohto roku malo Slovensko hospodársky rast a to nie je sľub, to je realita 4,8 %. Je to najvyšší hospodársky rast v rámci celej Európskej únie. Pokiaľ ide o rok 2010, je zrejmé, že tento rast bude pokračovať a opäť relevantné inštitúcie, nie analytici SDKÚ hovoria, že Slovensko bude mať najvyšší hospodársky rast v rámci celej Európskej únie. Pokiaľ ide o verejné financie, my máme jednoznačný plán, ktorý naplníme, že deficit v roku 2010 bude nižší ako bol v roku 2009. Čiže ako jedna z mala krajín Európskej únie chceme konsolidovať. Len tak mimochodom paní Radičová keď tak rada rozprávate o deficitoch, tak mi teda povedzte prečo vláda v roku 2002 napríklad mala deficit 8,2 %. Najvyšší historický deficit aký kedy bol bol za pravicovej vlády Mikuláša Dzurindu v roku 2002, 8,2 % v čase hospodárskeho rastu a konjunktúry. Celá Európa dnes zvyšuje deficity najmä za rok 2009, kým Slovensko ide opačnou cestou už v roku 2010. Takže my nemáme problém s konsolidáciou verejných financií, naopak. Slovensko má dôveryhodný plán a takto je dôveryhodne vnímané.  Jdiní, kto  to nechce počúvať, sú naši politickí oponenti na Slovensku no a pokiaľ ide o dlh. Mňa to už ani príliš nebaví rozprávať stále dokola, pretože Slovensko má obrovskú výhodu, lebo si môže požičiavať dobré peniaze, ak by to bolo nevyhnutné do budúcnosti, má veľmi kvalitný finančný  systém, pretože máme druhý najnižší dlh v rámci eurozóny. Priemerný dlh paní Radičová, ak to neviete v rámci Európskej únie je 80 %. 80 %, niektoré krajiny majú tento dlh cez 100 %, náš dlh je 37 % za rok 2009. Ja neviem naozaj čo od nás chcete. Máme druhý najnižší dlh v eurozóne, najvyšší hospodársky rast v rámci celej Európskej únie, stabilizujeme verejné financie, deficit  bude nižší v roku 2010 ako v roku 2009, opakujem za vás to bolo 8,2 %, takýto deficit  nikdy nebol a už sa stabilizuje aj otázka nezamestnanosti. Ja ešte jeden údaj

Braňo DOBŠINSKÝ, moderátor
--------------------
Ak dovolíte, aby to bol duel.

Robert FICO, predseda strany Smer-Sociálna demokracia
--------------------
Áno, jeden údaj ešte poviem, lebo už keď paní Radičová povedala aj niečo ohľadne korupcie a ďalších vecí.

Braňo DOBŠINSKÝ, moderátor
--------------------
Dobre, môžme sa potom k tomu vrátiť pán predseda. Paní Radičová, vy teda veríte, alebo teda verí SDKÚ tomu konsolidačnému plánu, povedzme aj vzhľadom na tie aktuálne čísla, ktoré sú alebo nie sú k dispozícii? 

Iveta RADIČOVÁ, volebná líderka SDKÚ-Demokratickej strany
--------------------
Ja necitujem to je typický pán predseda. Ja som vôbec necitovala analytikov SDKÚ-DS, ja naozaj už nemôžem brať vážne tieto vety. Ja som používala Štatistický úrad Slovenskej republiky a vyjadrenie Štatistického úradu Slovenskej republiky, aby sme si teda boli na čistom. Nemôžete všetko pán predseda posúvať do rangov politických ideologizmov. To, čo je podstatné. 400 tisícová armáda nezamestnaných nárast počtu dlhodobo nezamestnaných , ekonomický  rast, o ktorom vy o tom jednom  čísle rozprávate, sa pomeriava k tomu stavu z pred roka, ktorý bol katastrofálny. A vôbec citát Štatistického úradu Slovenskej republiky sa nepremieta na oživenie ekonomiky zatiaľ je to rast na papieri. Na to, aby sa premietol na oživenie ekonomiky, na to treba urobiť množstvo veľmi konkrétnych rozhodnutí. Množstvo zmien ako je zníženie korupcie v tejto krajine, vládnej korupcie. Ako je vymáhateľnosť práva, ako je reforma súdnictva, ako  je podpora  propodnikateľského prostredia, ako je nasmerovanie investícií do zaostalých regiónov. To sú všetko zmeny, ktoré sa udiali za tieto 4 roky, ktoré zapríčinili, že 7 z 8 veľkých investícií je na západnom Slovensku, namiesto toho, aby boli v regiónoch, kde to najviac potrebujeme. A to čo je úplne podstatné je, že občania majú potrebu zmeny, veľmi reálnu, majú základnú otázku, ja na ňu odpovedám denne. Viete tvoriť nové pracovné miesta? Budeme mať príjem z práce? Toto je základná otázka, na ktorú máme dávať odpoveď. 

Braňo DOBŠINSKÝ, moderátor
--------------------
Ak dovolíte ešte predsa len krátka reakcia k tomu , k číslu, ktoré uviedol predseda Smeru, to znamená ten deficit v roku 2002, vyše 8 %.

Iveta RADIČOVÁ, volebná líderka SDKÚ-Demokratickej strany
--------------------
Ale viete, to tie deficity samé o sebe hovoria zhruba toľko, ako ta krajina je schopná aj splácať to vie každá rodina, ktorá je na Slovensku, ale to, čo je podstatné, znovu sa vrátim teda k téme. V akom stave v roku 98 prebralo vtedy SDK aj spolu s SDĹ a podpredsedom SDĹ pánom Ficom krajinu, a čo všetko bolo potrebné urobiť, aby vôbec, vôbec sme z tej v roku 2001 20 % nezamestnanosti sa odrazili. 

Braňo DOBŠINSKÝ, moderátor
--------------------
Robert Fico. 

Robert FICO, predseda strany Smer-Sociálna demokracia
--------------------
Viete, keď sa použije originálny a presný údaj, tak sa na to odpovie, že ale viete. No ja viem, že deficit Dzurindovej vlády v roku 2002 bol historicky najvyšší. 

Iveta RADIČOVÁ, volebná líderka SDKÚ-Demokratickej strany
--------------------
Ale ja to nepopieram. 

Robert FICO, predseda strany Smer-Sociálna demokracia
--------------------
V čase konjunktúry, hospodárskeho rastu a na to nemáte žiadne ospravedlnenie, pretože v roku

Iveta RADIČOVÁ, volebná líderka SDKÚ-Demokratickej strany
--------------------
Ja to nepopieram.

Robert FICO, predseda strany Smer-Sociálna demokracia
--------------------
Pretože v roku 2002 už ste boli 4 roky potom, čo sa vymenila vláda pána Mečiara. Pokiaľ ide o nezamestnanosť a tu budem veľmi jednoducho reagovať. Miera nezamestnanosti v tomto období je taká istá ako bola v roku 2006, keď sme preberali vládu od Mikuláša Dzurindu, takže opäť to je trošku také smiešne, že  my sme vo svetovej hospodárskej kríze v takej hlbokej aká tu nikdy nebola, žiadna vláda nemusela čeliť takejto kríze, a máme takú istú mieru nezamestnanosti ako mala vláda po prakticky piatich rokoch hospodárskeho rastu. Čiže to sú také argumenty, ktoré musím veľmi jasne a veľmi presne odmietnuť. Viete, mňa skôr niečo iné zaujíma a  rád by som sa k tomu vyjadril, že sa tu hovorí o korupcii, ale paní Radičová ja vás poprosím teda hlavne vy z SDKÚ keby ste tak pomlčali o týchto veciach, pretože môžem vám tu ocitovať čísla účtov v švajčiarských bankách, už som o tom hovoril niekoľko krát a zopakujem to. Pokiaľ ide o Smer-Sociálnu demokraciu, ani v jednom prípade sa nezistilo napríklad to, že ten, kto privatizoval hotel Fórum, je súčasne majiteľom loga SDKÚ, tak vás poprosím , aby ste si naozaj  tieto pokiaľ ide myšlienky ohľadne korupcie nechali pre seba, pretože ja odmietam, aby SDKÚ čokoľvek o korupcii hovorila. Naviac a to je zaujímavé použijem jeden  údaj len tak zo zaujímavosti, lebo veľmi radi predstavitelia SDKÚ to robia. Bol výskum IVO, IVO je určite inštitúcia, ktorá je blízka predovšetkým pravici a to sa asi zhodneme, pán Mesižnikov ten nás miluje, tak ako koza nôž tak paní Bútorová, len tak zo zaujímatosti čo povedala teraz dobre počúvajte, že je zaujímavé aj keď sa teraz kritizuje korupcia, na konci vlády Mikuláša Dzurindu bol pocit verejnosti z toho, že je korupcia veľká silnejší a rozšírenejší. Nehovoriac o tom, že nič jednoducho sa neukázalo vo vzťahu ku mne, k mojej strane, čisté účtovníctvo, absolútne žiadny problém. Na druhej strane  máme stranu, ta ktorá je jasne napojená na daňové raje, na pranie špinavých peniazí, na účty v švajčiarských  bankách. Je tu znovu tu istú otázku musím postaviť v tejto relácii pán redaktor, to dokončím. Ja ju musím postaviť to otázku. 

Braňo DOBŠINSKÝ, moderátor
--------------------
To chce ale priamu reakciu. 

Robert FICO, predseda strany Smer-Sociálna demokracia
--------------------
Je to veľmi jednoduchá otázka, ukážte mi prípad paní Radičová, kde moji nominanti strany Smer-Sociálna demokracia v Národnej diaľničnej spoločnosti napríklad majú účty osobné vo švajčiarských bankách ako mali pán Veselka, Horváth a ďalší z Slovenskej správy ciest za vašej vlády. Takže ako skúzme prosím byť trošku objektívni pokiaľ ide o túto vec. Áno, korupcia, klientelizmus je vážny problém Slovenska od roku 1990. Ale nevytvárajte tu teraz nejaký obraz, že len o korupcii a klientelizme môžme hovoriť za tejto vlády. 

Braňo DOBŠINSKÝ, moderátor
--------------------
Dobre pán premiér, 

Iveta RADIČOVÁ, volebná líderka SDKÚ-Demokratickej strany
--------------------
Ak dovolíte, tak naozaj ako predovšetkým vy neviem kde ste prišli k tomu poznaniu, že bolo nejakých 5 rokov konjunktúry na Slovensku pred nástupom vašej vlády, to je samo o sebe zábavný fakt. Ale to, čo je podstatnejšie a pôjdem k podstate, pán predseda nástenkový tender, emisie, mýto, verejné obstarávania. Jeden škandál za druhým, najdrahší toaletný papier na svete, upratovacie služby najdrahšie na svete. Vy s vážnou tvárou mi budete hovoriť za tieto 4 roky ta vláda nemala problém s korupciou? Veď ste vymenili 12 členov vlády. A to, čo je podstatné, vy tu 4 roky či koľko rokov rozprávate o financovaní SDKÚ-DS. Generálny prokurátor sa vyjadril veľmi jasne, že to sú také politické reči alebo krčmové reči. A onk tomuto nebude zaujímať žiadne iné stanovisko a pokiaľ vy ste právnik, pokiaľ máte tie dôkazy, buďte takí láskavý, už ich odovzdajte a nech tí ľudia ak na tých kontách majú tie nejaké nekalé peniaze, prosím vás nech sedia v base. To je všetko, o čo vás prosím, už to konečne urobte, napokon aj zákony vás k tomu priam je to trestný čin ak máte dôkazy a neurobíte to, ja budem len rada. Keď tí ľudia budú sedieť v base. A pán predseda prosím vás budeme sa tu teraz naháňať ako pes, ktorý sa uštval na smrť za vlastnými chvostami, pretože ja by som rada počula vaše odpovede na neuveriteľné obvinenia spoluzakladateľa vašej strany, neuveriteľné. Ktoré sú tak vážnymi obvineniami,že to nemôžete  vy uzavrieť vetou bludy, lebo v tom prípade ja vám na všetky vaše otázky poviem to isté. Bludy. 

Robert FICO, predseda strany Smer-Sociálna demokracia
--------------------
Paní Radičová, keď sa bavíme o týchto témach, tak to tak ja by som chcel znovu vás poprosiť, ak tvrdíte, že Smer-Sociálna demokracia, pretože teraz som tu  za Smer-Sociálnu demokraciu, vy ste tu za SDKÚ. Som tu samozrejme aj za vládu, ako predseda vlády. Za Smer SDK nie, za Smer-Sociálnu demokraciu. Ak máte čokoľvek, čo sa týka financovania mojej strany, nech sa páči, položte to na stôl. Nemáte nič. Takisto ako sme to my 

Iveta RADIČOVÁ, volebná líderka SDKÚ-Demokratickej strany
--------------------
Ako nemáte vy. Dávno by ste to odovzdali. 

Robert FICO, predseda strany Smer-Sociálna demokracia
--------------------
Paní Radičová, paní Radičová nežartujte prosím vás, pretože my sme odovzdali komplet všetky veci, ktoré sa preukázali vo vzťahu ku garážovým firmám v Anglícku, preukázali sme ako ste oprali 20 miliónovú pôžičku cez švajčiarsku banku, preukázali sme konkrétne švajčiarske účty v bankách, mne to naozaj trápne stále opakovať, že je veľmi zlé, ak ten, kto privatizoval hotel Fórum, je majiteľom loga strany SDKÚ. Takže neporovnajme sa v týchto veciach. Ja tvrdím, že je to problém slovenský, je to vážny problém slovenský, ale ja si nenechám nalepiť nálepku, že táto vláda a že Smer-Sociálna demokracie žil s korupciou a s klientelizmom. Smer-Sociálna demokracia na rozdiel, na rozdiel od SDKÚ má čisté financovanie a nebol predložený žiadny doklad, žiadny doklad, ktorý by toto spochybňoval. Dovolte mi ako sa pracuje dnes s informáciami, opäť jeden dobrý údaj. Aby teda ta kampaň proti Smeru bola efektívnejšia, dôslednejšia, tak sa do nej zapojila aj nezávislá mimovládna organizácia Fair Play. A táto organizácia Fair Play paní Zuzana Wieng mi dovolte čo povedala, lebo sa potrebovala zapo

Braňo DOBŠINSKÝ, moderátor
--------------------
Hovorím nemáme tu paní Wieng..

Robert FICO, predseda strany Smer-Sociálna demokracia
--------------------
Vydržte, ale ja to poviem, však to tak bolo. 

Braňo DOBŠINSKÝ, moderátor
--------------------
Nech sa páči.

Robert FICO, predseda strany Smer-Sociálna demokracia
--------------------
Ja čítam priamo z tlačových konferencií, paní Wieng sa zapojila do kampane, ktorú spustili teraz proti nám médiá, úplne bez akýchkoľvek dôkazov samozrejme, tak to aj skončilo celé bez dôkazov. Povedala teraz dobre počúvajte, že podľa nej po konzultáciách s odborníkmi na reklamu a marketing nám vyšla pokiaľ ide o volebnú kampaň v roku 2002 na Smer suma od 80 do 120 miliónov korún, toto povedala paní Wieng teraz z aliancie Fair Play v rámci tejto kampane. Že naša kampaň v roku 2002 stála 80-120 miliónov korún. Paní Wieng by asi si mala trošku urobiť poriadok vo vlastných myšlienkách, pretože ta istá paní Wieng v roku 2002 zverejnila cez Fair Play oficiálny monitoring  predvolebných kampaní. Kde je napísané, že pokiaľ ide o stranu Smer mali sme jedny z najkomplexnejších informácií vôbec a celá táto kampaň bola 13,9+3 milióny korún, čiže 16,9. Čiže v roku 2002 vydajú oficiálnu správu

Braňo DOBŠINSKÝ, moderátor
--------------------
Nie sú zahrnutia /nezrozumiteľné/ časy kampane

Robert FICO, predseda strany Smer-Sociálna demokracia
--------------------
Ale ja hovorím teraz o kampani, hovorí sa o tých istých peniazoch, tá istá paní v roku 2002 na  základe oficiálnych údajov monitoringu a ešte priznala, že sme jej dali všetko, čo od nás potrebovala, tvrdí, že ta kampaň bola 16,9 milióna korún. Ale keď sa búši bez dôkazov do Smeru, no samozrejme čo by sa nepridala, tak tri týždne pred voľbami v roku 2010 vyhlasuje,že to bolo od 80-120 miliónov korún. Takúto hodnotu majú všetky informácie, ktoré sa tohoto týkajú. Takže 

Braňo DOBŠINSKÝ, moderátor
--------------------
Dobre predsa len hovoríte, že bez dôkazov, neodpustí, áno paní Radčová len predsa len  jednu vec. Poznáte zmluvu medzi pánom Blažkom a panom Flašíkom , bolo to zverejnené v médiách.

Robert FICO, predseda strany Smer-Sociálna demokracia
--------------------
/nezrozumiteľné/ absolútny zdrap papiera, prosím vás. Viete zneužívať mŕtvych ľudí, ja som to zažil, keď redakcia denníka Sme prišla na Okresnú súd do Topoľčan a redaktori sa domáhali silou mocou dedičského spisu po mojom otcovi. 

Braňo DOBŠINSKÝ, moderátor
--------------------
Čiže odmietate tu zmluvu?

Robert FICO, predseda strany Smer-Sociálna demokracia
--------------------
Nechajte ma, keď hovorím vážne veci pán redaktor, pretože teraz hovorím o mojom otcovi, to je dosť dôležité pre mňa, ak dovolíte, ktorý je už mŕtvy. Ja len chcem povedať, že tak, ako novinári zo Sme boli na Okresnom súde v Topoľčanoch a domáhali sa dedičského spisu po mojom mŕtvom otcovi, o ktorom vedeli, že nemal nič, že bol úplne chudobný, lebo bol robotník v Topoľčanskom Mieri. Tak takisto teraz bez akéhokoľvek zaváhania tí istí novinári  dokážu zneužiť mŕtveho pána Blažku, ktorý mal čosi podpísať. Pán Blažko je mŕtvy a druhá osoba, ktorá to mala podpísať to popiera, tak prosím vás čo je toto za dôkaz? My sme položili na stôl jasné prepojenia firiem, jasné prepojenia spoločností švajčiarských bánk, všetko do poslednej bodky. Takže toto je čo za dôkaz prosím vás, zdrap papiera. 

Braňo DOBŠINSKÝ, moderátor
--------------------
Iveta Radičová.

Iveta RADIČOVÁ, volebná líderka SDKÚ-Demokratickej strany
--------------------
No myslím si, že práve pomáhame tým občanom, ktorí potrebujú nájsť nové zamestnanie, ktorí majú strach o svoju budúcnosť, práve pomáhame tým, ktorí sa nemôžu roky rokúce domôcť súdneho rozhodnutia. Práve pomáhame tým, ktorí sú nezamestnaní absolventi škôl, ohromná debata. Ale dobre, budem v nej pokračovať. Ja som chcela začať s riešeniami nebolo hneď to pán predseda zvrtol na túto tému. Ja sa k nej vrátim jednou vetou. Naozaj je 10 rokov to isté, to isté čo sa týka SDKÚ-DS. To isté pôžička, zaplatená so 4  %-ným úrokom, normálne potvrdená Národnou  bankou Slovenska. S vyvodenou politickou zodpovednosťou. Pred 10 rokmi a navyše ešte opäť aby bol pokoj. Aby bol kľud. Aby pán predseda teda konečne dal tie dôkazy, ktoré tých ľudí, ktorí to spôsobili , naozaj zavrú do väzenia, veď pani komu padni. Ale keď to analyzujem a dívam sa na to, mimoriadne tlačové konferencie, kde pán predseda na každej vytiahne nejaké a vyleje nejaké vedro špiny na každý politický  subjekt a už mi to vychádza tak, že jediný čistý, na ktorého sú tu bludy je Smer-SD. Všetci ostatní v podstate by to mali zabaliť a odísť z politickej scény, pretože všetci urobili nejaké podrazy a podobne. Moc neznamená, že máte vždy pravdu, to naozaj neznamená. A nie je nič ťažšie ako nájsť spôsob ako očistiť vlastné meno. Ja sa o to zúfalo pokúšam, odpovedáme na otázky, vysvetľujeme, ale pravdou je to,  a to je fakt. Že žiadny trestné stíhanie započaté nebolo. Tak kde sú tie hmatateľné dôkazy, a druhá vec, druhá vec. Viete, vy to vybavíte naozaj  vetou niekto vypovedá, je to svedectvo proti svedectvu, je to spoluzakladateľ Smeru, je to aktívny poradca Smeru, ktorý vypovedal, vyjadroval sa a to sa nedá vybaviť vetou bludy. Navyše po naozaj mojom zážitku z nedávnej relácie. 

Braňo DOBŠINSKÝ, moderátor
--------------------
Predsa len paní Radičová tiež si neodpustím jednu krátku otázku, ta zmiňovaná pôžička bolo hovorené, že budete vedieť sa pokúsite zistiť meno, myslím SDKÚ, viete ho už? 

Iveta RADIČOVÁ, volebná líderka SDKÚ-Demokratickej strany
--------------------
Vieme meno riaditeľa komunikujú s riaditeľom, dáva ďalšie informácie generálnemu prokurátorovi. 

Braňo DOBŠINSKÝ, moderátor
--------------------
Dobre, vzhľadom na čas, ktorý je aj v tejto relácii naším pánom, nechcem tento duel rušiť, ale predsa len sú tu aj otázky,ktoré ľudí zaujímajú a netýkajú sa len toho financovania, ale treba 

Robert FICO, predseda strany Smer-Sociálna demokracia
--------------------
Chcel by som ak dovolíte ešte pán redaktor predsa len, lebo ten výstup bol taký aký bol. Ja by som chcel predovšetkým pripomenúť, že tu  nesúperia  dve politické strany teraz v tomto súboji, alebo dve politické zoskupenia, v ktorých by bolo jedno zoskupenie úplne čisté a bez nejakej minulosti . Nie je možné, aby ľudia, ktorí 8 rokov sedeli vo vláde, v pravicovej vláde sa teraz správali tak, že no tak ako my nemáme žiadnu minulosť, nič tu nebolo, a len vy ste zlí, vy ste zlí a vy všetko robíte zle. Našou povinnosťou a je to podľa môjho názoru normálna forma obrany je, že keď nám niekto od januára tohto roku v súvislosti so všetkým možným len nadáva, vytvára nejaký obraz, hoci je ten pocit korupcie a klientelizmu bol podstatne hlbší v minulosti za Dzurindovej vlády, no tak my pochopiteľne  musíme pripomínať verejnosti, veci, ale na základe konkrétnych dôkazov. Ja som si nevymyslel  paní Radičová príbeh ako si pán Sulík sám sebe predal pozemok, no však si ho sám sebe predal. Ak takéto budete budete mať vy prípad, a donesiete zmluvy a ukážete, že si kúpi niekto  sám sebe pozemok a zarobí, počkajte dokončím. Zarobí na tom nejaké peniaze, tak je to absolútne v poriadku. Čiže je tu súťaž, dvoch zoskupení. My sme mali v roku 2006 výhodu, lebo v roku 2006 Smer-Sociálna demokracia bola strana, ktorá dovtedy nebola vo vláde. Teraz sme 4 roky vo vláde, verejnosť teda môže porovnávať, čo sme tieto 4 roky robili. Ale vy sa zase nemôžete tváriť, že ste 8 rokov vo vláde neboli a že  za vámi nie je. Predsa tu boli jasné rozhodnutia v sociálnej oblasti, jasné rozhodnutia v ekonomickej oblasti a ďalej. My máme jasnú predstavu, paní Radičová, všeobecné reči typu, že treba zmenu a treba to robiť nejako inak sú pekné. Ja sa vás môžem konkrétne spýtať tak mi teda povedzte, pretože my sádzame  ten hospodársky rast alebo staviame predovšetkým na diaľniciach. No tak mi teda povedzte ako by ste tie diaľnice stavali inak. Lebo tak využijme  tých posledných 5 minút, ktoré máme a povedzme si, ako by ste inak stavali diaľnice, o ktorých všetci tvrdia, že sú základom vynikajúceho hospodárskeho rastu, inak to je výborná poznámka, že to je iba hospodársky  rast na papiery. Ja nepoznám hospodársky rast na papiery, je hospodársky rast alebo nie je hospodársky rast. A my máme najvyšší hospodársky rast v rámci Európskej únie. Tak sa vás teda pýtam, poďme na konkrétnu otázku, lebo na tomto stojí ekonomika.

Braňo DOBŠINSKÝ, moderátor
--------------------
Položili ste ju a 

Robert FICO, predseda strany Smer-Sociálna demokracia
--------------------
A na tom stojí paní Radičová ekonomika. My tvrdíme, viete my sa vtedy o tom bavili myslím aj v televízii, že existujú rôzne modely. My sme postavili ten model na výstavbe diaľnic. My ponúkame PPP projekty, kombináciu, so štátnymi prostriedkami a takú dynamiku výstavby diaľnic ako je to len možné. Povedzte mi, ako ste vy stavali  diaľnice. Keď ich zastavili v roku 1998, samozrejme. 

Iveta RADIČOVÁ, volebná líderka SDKÚ-Demokratickej strany
--------------------
No opakovane nie ste moderátorom tejto relácie, to mám pocit, že je iný moderátor. Najprv ak dovolíte nikdo sa nedištancuje, mala som pocit, že ste zabudli, že ju máte moderovať. 

Braňo DOBŠINSKÝ, moderátor
--------------------
Moderujem, ale keď sa zdá, že si vystačíte, tak nech sa páči.

Iveta RADIČOVÁ, volebná líderka SDKÚ-Demokratickej strany
--------------------
Dovolte, príbeh SDKÚ-DS je príbehom Slovenska, SDKÚ-DS prebralo krajinu v dezolátnom stave v 98.roku. S obrovskou nezamestnanosťou, s krachujúcimi bankami, s neexistujúcou nevyvinutou infrašktruktúrou, ale dostalo Slovensko do Severoatlantickej aliancie, do Európskej únie, naštartovalo ekonomiku, a vláda pána Fica bola prvá, ktorá nemusela začať  s uťahovaním opaskov. Lebo mala naštartovanú ekonomiku. Slovensko malo prívlastok tyger Európy, už vtedy. Pán predseda, určite ste na to  nezabudli. My sa k tomuto  príbehu hlásime, my sa hlásime  k výsledku reforiem , ktoré sme  na Slovensku realizovali, lebo to neboli reformy pre reformy, ale preto, aby naozaj vznikali nové pracovné miesta. Aby sem prichádzali investori, aby VSŽ sa zmenilo na  fungujúce US Steel a podobne. A čo sa týka ďalších krokov, ten základ, ktorý je úplne nevyhnutný je predovšetkým zvýšiť dôveryhodnosť tejto krajiny. A tu dôveryhodnosť zvýšite tým, že  prijmete  protikorupčné pravidlá, dôveryhodnosť zvýšite tým, že nasmerujete investície podľa pravidieľ, ktoré platila za bývalej vlády a mali koeficient podľa miery nezamestnanosti a vaša vláda  ich zmenia. No , pán predseda ja som vás nekomentovala, diaľnica , nie je zázrak, diaľnica rieši isté percento ekonomického  rastu. Veď vy to veľmi dobre 

Robert FICO, predseda strany Smer-Sociálna demokracia
--------------------
Povedzte ako budete stavať diaľnice. Mám konkrétnu otázku. 

Iveta RADIČOVÁ, volebná líderka SDKÚ-Demokratickej strany
--------------------
Poviem, aj ja mám na vás konkrétnu otázku. Ako naštartujete tvorbu nových pracovných miest v regiónoch?

Robert FICO, predseda strany Smer-Sociálna demokracia
--------------------
Veľkými verejnými investíciami, ktoré teraz robíme a robíme . Ja sa vás pýtam, ako chcete 

Iveta RADIČOVÁ, volebná líderka SDKÚ-Demokratickej strany
--------------------
Tými kontaktormi kupujete toaletné papiere? 

Robert FICO, predseda strany Smer-Sociálna demokracia
--------------------
Ale paní Radičová ešte raz. Hospodársky rast v roku 2010 je vysoký, za prvé tri mesiace  to nie je odhad, je to 4,8 %. Všetci sme presvedčení a hovoria to aj analytici, že to je vďaka veľkým verejným investíciám, ktoré sa dejú. My sme ponúkli jasný program výstavby diaľnic, v ktorom chceme pokračovať aj ďalej a tvrdíme, že bez účasti PPP projektov to nie je možné. Pozrite sa aké  veci sa dejú. Odovzdávajú a jeden úsek, za druhým úsekom. Pýtam sa vás, ako chcete tie diaľnice stavať, veď nemáte na odpoveď. Ja viem, chcete ich zastaviť ,tak, ako ste ich zastavili v roku 1998.

Iveta RADIČOVÁ, volebná líderka SDKÚ-Demokratickej strany
--------------------
To je taká veta, akú ste povedali v STV, ja vám neverím ani slovo, a dúfam, že ani občania. Ja tu mám taký ten dôkaz ako to chcete robiť vy, 

Robert FICO, predseda strany Smer-Sociálna demokracia
--------------------
Nečítajte, povedzte z hlavy, ako chcete robiť diaľnice. 

Iveta RADIČOVÁ, volebná líderka SDKÚ-Demokratickej strany
--------------------
Odpoviem vám, trošku trpezlivosť. 

Braňo DOBŠINSKÝ, moderátor
--------------------
Čaś sa napĺňa tejto relácie, čiže posledných 5 slov. 

Iveta RADIČOVÁ, volebná líderka SDKÚ-Demokratickej strany
--------------------
Zahostav, zvýšili ste mu ziskyna  na trojnásobok za vašej vlády.  My nebudeme  takto stavať diaľnice, my chceme diaľnice  stavať kombináciou, štátny rozpočet, eurofondy, a k tomu pridružiť súkromných investorov , ale nie za tak nevýhodných podmienok ako ste to stanovili vy. 

Robert FICO, predseda strany Smer-Sociálna demokracia
--------------------
Paní Radičová nemáte ani  /nezrozumiteľné/ o tom, nemáte ani predstavu o tom, čo hovoríte. Nemáte ani predstavu o tom, koľko  je peniazí vo fondoch a ďalších veciach. 

Braňo DOBŠINSKÝ, moderátor
--------------------
Čiže ďakujem volebnej líderke SDKÚ-DS Ivete Radičovej a predsedovi strany Smer- Sociálna demokracia Roberto Ficovi a príjemný zvyšok víkendu od mikrofónu želá Braňo Dobšinský. 

Iveta RADIČOVÁ, volebná líderka SDKÚ-Demokratickej strany
--------------------
Ďakujem veľmi pekne. 

Robert FICO, predseda strany Smer-Sociálna demokracia
--------------------
Ďakujem dopočutia.

19.6.2010
Rádio Slovensko
Sobotné dialógy
19.6.2010    Rádio Slovensko    str. 01   12:10 Sobotné dialógy
            
Braňo DOBŠINSKÝ, moderátor
--------------------
Je po voľbách a Slovensko žije rokovaniami o zostavení novej vlády. Najpravdepodobnejším scenárom je zmena v podaní 4 stredopravých strán. Tí už ponuku víťazného Smeru odmietli a deklarovali spoločný záujem prevziať moc. Šance vládnuť sa však nevzdáva ani Smer, ktorý neoficiálne skúša šťastie u KDH. Dámy i páni, príjemné sobotné popoľudne, v štúdiu už teraz vítam dvoch mužov, na ktorých stálo a možno ešte stále stojí rozhodnutie, ako bude vyzerať nová vláda po voľbách. V štúdiu teda vítam predsedu KDH Jána Figeľa a šéfa Smeru-SD Roberta Fica. 

Robert FICO, predseda Smeru-SD
--------------------
Dobrý deň prajem.

Ján FIGEĹ, predseda KDH
--------------------
Pekný deň všetkým. 

Braňo DOBŠINSKÝ, moderátor
--------------------
Príjemný deň a počúvanie želá od mikrofónu aj Braňo Dobšinský. Pan Figeľ začnem vami, vy ste už ponuku zo strany Smer odmietli, odmietli ste dokonca s nimi aj rokovať. Napriek tomu, že bola oficiálna ponuka a boli tu aj nejaké neoficiálne ponuky cez emisára a bývalého predsedu KDH Jána Čarnogurského, tak skúste teraz tu teraz, je tu Robert Fico priamo môžte povedať do očí, prečo teda s  ním nie, do koalície a prečo s ním ani len nerokovať. 

Ján FIGEĹ, predseda KDH
--------------------
Chcem najprv poďakovať všetkým občanom za účasť vo voľbách, ktorá bola vyššia než pred 4 rokmi. A osobitne tým, ktorí vyjadrili dôveru Kresťansko-demokratickému hnutiu. Dôvera zaväzuje a nás k tomu, aby sme tu väčšinovú voľu, ktorá  bola v sobotu prejavená aj naplnili reálnou dohodou o politickej ponuke, o reálnej 4 koalícii a o alternatíve pre Slovensko. Hovorím to aj preto, lebo to bola naša ponuka od začiatku, od kedy som sa vrátil z Európskej komisie tak táto línia sa  formovala ako základná východisková a táto získala väčšinu. Ja som hovoril o modele 2002 možno ako prvý. Pripomínal som, že víťazom de facto v každej demokracii je ten, kto vie zložiť stabilnú väčšinovú vládu a ponúknuť ju z volieb a na tomto pracujeme. Toto voliči odobrili. Takže aj moja odpoveď formálna a oficiálna, ale aj ta politická už pred voľbami vo vzťahu k Smeru bola nie, respektíve Smer v tejto konštalácii má miesto v opozícii. 

Braňo DOBŠINSKÝ, moderátor
--------------------
Predsa len ak dovolíte včera, v piatom v Slovenskej televízii Marek Maďarič pripustil, že Smer by bol ochotný s vami rokovať aj o povedzme  sprísnení protipotratovej legislatívy, o Vatikánskych zmluvách. Toto nie je pre vás dostatočne lákavé, alebo jednoducho neveríte takýmto ponukám?

Ján FIGEĹ, predseda KDH
--------------------
My rokujeme s partnermi tak, ako sme  sa podujali a považujeme to za korektné. KDH dodržiava slovo a bude dodržiavať slovo. Tieto signály alebo lákadlá sú skôr istou hrou. Už či cieľenou alebo nie, ale hlavne 4 roky tu bola situácia, v ktorej Smer dominoval a mohol riešiť aj etické aj ostatné záležitosti s plnou zodpovednosťou. Buď sa im vyhýbal, alebo hral svoje hry a výsledkom toho je v podstate volebná p prehra. Ja by som chcel všetkých upriamiť na to, aby podľa skutkov rozlišovali aj politikov, aj strany. 

Braňo DOBŠINSKÝ, moderátor
--------------------
Pán Fico, mohli ste si teraz vypočuť to jasné nie od Jána Figeľa, podobne ste si to vypočuli i keď v písomnej podobe od ostatných troch strán formujúcej sa stredopravej možnej vlády. Zatiaľ ešte stále. Vy máte poverenie na zostavenie vlády, čo teda mienite robiť ďalej, keď teda vlastne dostávate nie, červenú od týchto štyroch strán?

Robert FICO, predseda Smeru-SD
--------------------
Tak predovšetkým by som chcel povedať, že výsledok Smeru-Sociálna demokracia  možno v interpretácii strán, ktorú chcú vytvoriť dnes vládu je prehra, ale je to unikátne víťazstvo. A je to pre mňa aj veľká miera zadosťučinenia, pretože ak strana, ktorá 4 roky bola vo vláde v čase svetovej hospodárskej krízy, v čase plynovej krízy, v čase zavádzania eura, dostane takmer o 6 % viac ako dostala ako opozičná strana,  kedy bola nepopísaný papier, je to unikátny európsky výsledok a priznám sa, že ma veľmi tešilo, keď som bol teraz vo štvrtok na Európskej rade a kedy prakticky všetci premiéri povedali, že toto v Európe nevideli. Aby jedna vládna strana dokázala v čase krízy dosiahnuť takýto fantastický výsledok, takže žiadna prehra, ako sa snaží niekto stále interpretovať. Naopak obávam sa, že do veľkej prehry ide Slovensko teraz. Do veľkej prehry, preto, lebo je tu záujem vytvoriť mimoriadne nestabilnú vládu, buďme úprimní a povedzme si , že nehovoríme o 4 koalícii. Hovoríme o 6 koalícii, pretože vo vnútri strany Híd-Most je  jedna konzervatívna , dokončím tu myšlienku, 4 poslancov, plus je veľká nestabilita aj v politickej strane SaS, kde sú 4 ľudia, ktorých nikto nepozná a myslím si , že ich nepoznajú ani samotní predstavitelia SaS.

Braňo DOBŠINSKÝ, moderátor
--------------------
Teraz k tej mojej otázke.

Robert FICO, predseda Smeru-SD
--------------------
Čiže idem k samotnej podstate veci. Po prvé, ďakujem všetkým tým, ktorí podporili politiku Smeru-Sociálna demokracia a môžem povedať, že bez ohľadu na to, kde budeme, či budeme vo vláde, alebo budeme v opozícii budeme dôsledne týchto ľudí zastupovať. Naozaj dôsledne a dôrazne. Proti sebe stoja dva alternatívy, pán redaktor a idem k vašej otázke. My ponúkame alternatívu silnej dvojkoalície, alternatívu, ktorá je orientovaná na sociálne otázky, na podporu ľudí v ťažkých časoch, ktoré stále ešte v Európe sú a samozrejme na ochranu národno-štátnych záujmom. Toto je naša ponuka, na ktorú je aj obrovská spoločenská objednávka. No ale veď ja to teraz chcem

Braňo DOBŠINSKÝ, moderátor
--------------------
Ale čo chcete robiť s tým poverením, keď 

Robert FICO, predseda Smeru-SD
--------------------
Ale vám na to zodpoviem, len nebuďte , nebuďte taký nervózny ak myslím si, že sme po voľbách, tak skúste nás trošku nechať povedať vlastné predstavy o tom, ako by to mohlo celé vyzerať. Je tu veľká spoločenská objednávka na silnú, stabilnú a sociálnu vládu. A tu objednávku si my neobjednávame. To sú stovky, tisícky listov, faxov, ľudia hovoria, zostavte poriadnu vládu a nie tento zlepeniec. Proti tomuto  našemu videniu sveta silnej stabilnej, sociálne orientovanej vlády je predstava 4 strán, ktoré sú vo vnútri rozhádané, dnes sa háda paní Radičová s pánom Dzurindom. Pán Figeľ má problémy s krídlom v KDH, ľudia v ďalších politických stranách nevedia sa posunúť ani doprava, ani doľava. Tak sa pýtam, ako že ako táto koalícia 4 prakticky 6 strán, bude schopná reagovať na vážne vízie doby, ak je úplne evidentné, že majú problémy samy so sebou a musia sa dohodnúť na veciach, na ktorých sa dohodnúť nemôžu. Preto ja do stredy vyviniem všetky aktivity, ktoré my z poverenia prezidenta Slovenskej republiky vyplývajú a v stredu buď oznámim, buď oznámim, buď oznámim, viete pán redaktor aké aktivity. Ak odmietnu politické strany rokovať o zostavení vlády, dostal som tri listy, 4 listy som dostal od predstaviteľov politických strán, že sa nebudú teda baviť na tému zostavovania vlády, ja nebudem citovať list, ktorý mi poslal pán Figeľ, lebo som bol  veľmi prekvapený tónom, akým bol tento list napísaný. Ako že on sa nemá o čom baviť pokiaľ ide o stranu Smer-Sociálna demokracia. Tak to považujem za neslušné, ale dobre, rozhodli sa touto cestou ísť, je to ich legitímne rozhodnutie. Ale predsa ja som vyzýval politické strany na rokovania i na podstatne závažnejších veciach, aké je zostavenie vlády. 

Braňo DOBŠINSKÝ, moderátor
--------------------
K tomu sa dostaneme, najprv si vyriešiť toto

Robert FICO, predseda Smeru-SD
--------------------
Preto, preto dokončím ten môj postoj veľmi jednoducho. A ja ho zopakujem , my sme za silnú vládu. Ak tento mandát sa nám nepodarí naplniť do stredy, v stredu pôjdem za pánom prezidentom a poviem pánovi prezidentovi. Pán prezident, prevláda názor, že treba vytvoriť nestabilnú, antisociálnu vládu zo 6 združení politických, nad mandátom zostaviť silnú vládu, odovzdám poverenie na zostavenie vlády. Ak takáto situácia vznikne do stredy a v stredu pravdepodobne pán prezident prijme predstaviteľov politických strán, týchto 6 zoskupení, ktoré chcú vytvoriť vládu a asi poverí niekoho  z nich zostavením vlády. A my pôjdeme do, my pôjdeme do absolútne dôstojnej, solídnej, dôstojnej a solídnej opozície. A ešte jednu poznámku k tým všelijakým ponúkam a ďalším veciam. Toto je jedna veľká bublina. Chcem to povedať pre to, lebo ja som sa s pánom predsedom Figeľom okrem nedeľe, keď sme boli  spolu v televíznej relácie nestretol a videl som ju prvýkrát v parlamente včera, pri odovzdávaní osvedčení. Preto viete o čom ta hra je? Ta hra je o tom, že niekto sa pokúša vytvoriť okolo seba akúsi bublinu typu, že som veľmi dôležitý a podstatný a túto bublinu  využíva v rokovaniach s ostatnými politickými stranami. My sme za seriózne rokovania, my sme za seriózne rokovania, ak sa rozhodli, ani len neprísť a nerokovať, nie je to moc slušné, ja to rešpektujem, my sme strana, ktorá je silná, stabilná. A budeme dôsledne obhajovať záujmy našich ľudí, či to bude vláda, alebo to bude opozícia. 

Braňo DOBŠINSKÝ, moderátor
--------------------
Ta ponuka, o ktorej som hovoril napríklad Marek Maďarič to bol oficiálne medializovaná v STV. Pán Figeľ, neslušné a tak ďalej, a zároveň sa spýtam, mal by v tejto situácii Robert Fico, keď dostal 4 krát nie, a disponuje takým počtom mandátov aj s SNS, že nie je schopný  zostaviť vládu, vrátiť ten mandát už teraz a nečakať do stredy?

Ján FIGEĹ, predseda KDH
--------------------
Chcem uistiť všetkých, že chceme zostaviť slušnú a zodpovednú vládu, ktorá bude mať sociálnu zodpovednosť, ale aj prinesie ekonomické a celkové oživenie aj do regiónov, bude riešiť nezamestnanosť, bude riešiť rozklad v súdnictve, a bude schopná triezvo a naozaj zodpovedne  obhajovať aj národno-štátne záujmy Slovenskej republiky. To, čo sme videli za posledné 4 roky bolo skôr naozaj proti tomu všetkému, čo tu pán Fico hovorí, aj keď slová sú pekné, ale výsledky už či v nezamestnanosti, či v korupcii,  či v škandáloch, boli tým ovocím, ktoré Slovensko poškodzujú. My sme v ten istý deň dostali pozvanie na rokovanie od predsedu vlády, podčiarkujem od predsedu vlády, nie od predsedu Smeru. Keď sme sa aj formálne 4 stretli  a dohodli, a verejne vyhlásili, že ideme rokovať o 4 koalícii. Preto niet o čom rokovať s inými . A tie signály, ktoré podčiarkujete hovoria, že skôr iní tu organizujú nejaké hry a šumy, nie my. KDH je jednotné a akcieschopné, hovorím to ako jeden z nielen členov, ale predseda.  záležalo mi na tom a záleží a považujem to za východisko prenesenie zodpovednosti aj do budúcnosti.

Braňo DOBŠINSKÝ, moderátor
--------------------
A mal by /nezrozumiteľné, hovoria obidvaja/ teda vrátiť to poverenie?

Ján FIGEĹ, predseda KDH
--------------------
Áno, to som chcel povedať, že čas je tiež dôležitý. A pravda oslobodzuje. Vy ste dostali 4 odpovede od 4 partnerov, že nie. Väčšinu  neviete vytvoriť, neviem čo ešte budete okrem toho  robiť do stredy, pretože ani rokovanie vlády nebolo v stredu, mohlo byť a nielen, že by mohlo byť,ale možno že mohlo ísť do regiónov, ktoré sú zasiahnuté povodňami. A riešiť akútne problémy Slovenska. Namiesto toho naťahujete  čas, mali by ste ísť za prezidentom republiky, povedať aká je situácia a čím skôr odovzdať poverenie na hľadanie väčšiny, respektíve zostavenie vlády. Keďže ju zostaviť neviete. 

Braňo DOBŠINSKÝ, moderátor
--------------------
To je výzva pán Figeľ? 

Ján FIGEĹ, predseda KDH
--------------------
To je výzva k zodpovednosti a k realizmu, ktorý dnes je čitateľný aj verejne.

Braňo DOBŠINSKÝ, moderátor
--------------------
Pán Fico.

Robert FICO, predseda Smeru-SD
--------------------
Prezident Slovenskej republiky v súlade s Ústavou Slovenskej republiky poveril stranu, ktorá suverénnym spôsobom vyhrala voľby, aby zostavila vládu a dal jej na to nejaký termín. Ten termín končí v stredu. Počas preberania tohto mandátu som povedal veľmi jasne, že nikto z nás nebude nič naťahovať. Termín, ktorý pán prezident určil, bude využitý do posledné hodiny.

Braňo DOBŠINSKÝ, moderátor
--------------------
Čiže nemienite to vrátiť skôr.

Robert FICO, predseda Smeru-SD
--------------------
Pretože sú ešte niektoré veci, o ktorých treba hovoriť. Napríklad ja potrebujem poznať názor týchto 6 subjektov, ktoré chcú vytvoriť vládu, ako sa budú pozerať na príklad, vážny problém, ktorý vzniká v súvislosti s finančnou 

Braňo DOBŠINSKÝ, moderátor
--------------------
O chviľku sa k tomu dostaneme, ale ak môžem pán predseda, 

Robert FICO, predseda Smeru-SD
--------------------
Ešte by som chcel reagovať na nejaké podstatné veci, ktoré povedal pán predseda Figeľ. Viete, ja mám rád ľudí, ktorí držia slovo, ľudí, ktorí sú principiálni vo svojoch postojoch. A mne to také zvláštne pripadá, keď niekto si hľadá nejaké zámienky na nekomunikáciu typu,že s touto garnitúrou napríklad Smeru-Sociálna demokracia nebudeme rokovať, lebo sú s ňou spojené takzvané všelijaké škandály. Neviem aké , možno nejaké bubliny, ktoré boli popísané v novinách. Ak teda je niekto taký principiálny, tak potom si musí spomenúť na to, že ide vytvárať vládu so stranou, v ktorej sa preukazateľne preukázalo pranie špinavých peňazí. Kde musel odstúpiť líder strany, lebo sa preukázalo, že prali peniaze, ktoré s vysokou pravdepodobnosťou získali

Braňo DOBŠINSKÝ, moderátor
--------------------
Podozrenie. 

Robert FICO, predseda Smeru-SD
--------------------
Získali z privatizácie, to sú účty, to nie sú žiadne podozrenia. Takže by som naozaj privítal, keby sme to povedali veľmi jasne. Ďalej chcem povedať aj to, že je veľmi zlé a ja sa preto do určitej miery obávam tohto modelu 6 subjektov vo vláde, že začína sa ustupovať z elementárnych hodnôt, elementárnych hodnôt. Politický systém môže fungovať len vtedy, ak politické strany rešpektujú aspoň najzákladnejšie veci, na ktorých sú postavené. Viete, kedy teraz za mnou niekto prišieľ, a povedal mi, že poďme do vlády, ale musíme  zrušiť minimálnu mzdu, tak na to poviem, že s tým nikdy nemôžme súhlasiť, pretože minimálna mzda je pre nás svätá vec. Ak by niekto došieľ za nami a povedal by, že poďme napríklad urobiť taký zákonník práce, ktorý umožní vyhodiť zamestnanca bez problému, poviem nie, to je pre nás svätá vec. 

Braňo DOBŠINSKÝ, moderátor
--------------------
Dobre, 

Robert FICO, predseda Smeru-SD
--------------------
Dokončí tu myšlienku, dokončím tu myšlienku a dokončím tu myšlienku. Nie je možné zostavovať vládu tak, že sa ustupuje v základných hodnotách. Ja som skoro dnes odpadol, keď som videl denník Sme, predseda Kresťanských demokratov hovorí, že pripúšťa zmeny, ktoré uľahčia život dvojiciam rovnakého pohlavia, ďalej predseda KDH hovorí o tom, že môžeme diskutovať o tom, ako inak sa postaviť k marihuane. Sú to legitímne témy, každý na to môže mať nejaký názor, ale 90 % voličov na Slovensku tieto témy odmieta. Je nejaká 10 % skupina, ktorej sa to môže páčiť. Ak má takto vyzerať nová vláda, pán redaktor, pán Figeľ, že začínate ustupovať z tých najelementárnejších hodnôt, na ktorých sú postavené politické strany, toto sú vaše hodnoty nie naše hodnoty, vaše hodnoty. Koniec s takouto vládou, ja so naozaj obávam, obrovskej nestability v najbližších mesiacoch. Pokiaľ ide o otázku, ktorú ste mi postavili.

Braňo DOBŠINSKÝ, moderátor
--------------------
Povedal to Marek Maďarič v Slovenskej televízii. Ja sa chcem spýtať, lebo ste Sociálna demokracia, nezvyknú oni sprísňovať protipotratovú legislatívu a rovnako ani Vatikánske zmluvy.

Robert FICO, predseda Smeru-SD
--------------------
My sme veľmi korektne komunikovali počas 4 rokov, čo sme boli vo vláde, s katolíckou cirkvou. Tá komunikácia bola veľmi myslím si, konštruktívna, pri plnom rešpektovaní charakteru strany Smer-Sociálna demokracia. A pri plnom rešpektovaní úlohy, ktorú katolícka cirkev zohráva v spoločnosti. A naozaj sa ako keby vyvinula taká spoločná atmosféra, také pochopenie, že v časoch svetovej hospodárskej krízy ,  v časoch, ktoré sú pre Slovensko veľmi ťažké, nie je treba spoločnosť rozdeľovať  témami, ktoré sú pre niektoré politické strany diametrálne odlišné.

Braňo DOBŠINSKÝ, moderátor
--------------------
No a o čom bola ta ponuka Marka Maďariča?

Robert FICO, predseda Smeru-SD
--------------------
Aj preto, aj preto chcem povedať, že tieto témy, keď povedal pán predseda Figeľ, že sme to mal urobiť, keď sme mali dominantné postavenie sme nepovažovali za najpodstatnejšie na svete. Tieto témy jednoducho nás nemohli aktivovať, pretože sme mali úplne iné dôležitejší otázky. 

Braňo DOBŠINSKÝ, moderátor
--------------------
Ta ponuka Marka Maďariča bola o čom?

Robert FICO, predseda Smeru-SD
--------------------
Marek Maďarič povedal len toľko, ak si teda dobre pamätám  jeho vyjadrenie, lebo ja som to nevidel na vlastné oči, že Smer-Sociálna demokracia je politická strana, ktorá je orientovaná doľava a je to súčasne strana, ktorá napríklad v sociálnej oblasti má veľmi blízko k sociálnym encyklikám, kde veľmi jasne hovoríme, že sú to určité prepojenia, aj na politické hnutia, ktorú môžu mať pozadie kresťanské. Ale to sú nepodstatné veci. Ja teraz opätovne chcem povedať, ideme do ťažkých časov, ešte stále, lebo je svetová hospodárska kríza, a Slovensko má možnosť zlepenca, nestabilného, kde politici ustupujú zo základných hodnôt. Pretože keď počúvam predsedu KDH rozprávať o tom, že on si vie predstaviť partnerstvo homosexuálov a marihuanu, tak potom už /nezrozumiteľné, hovoria Fico aj redaktor obidvaja/ ak to nie je pravda, tak treba to dementovať. 

Ján FIGEĹ, predseda KDH
--------------------
Práve, že /nezrozumiteľné/ je pravda /nezrozumiteľné/ boli korektní v tom, že hovorím. Odmietam a tu je toho explicitne nie vo forme registrovaného partnerstva, teda KDH nemení postoje, nemení ani svoje východiská, rokujeme o tom, čo všetko môže budúca 4 koalícia Slovensku ponúknuť. Nechcem predbiehať rokovania, sú seriózne a považujem to za zodpovednosť. To, čo hovoríte vy však je práve ukážkou tej dvojtvárnosti, ktorá je už opakovaná. To, že vláda pod vaším vedením napríklad obchodovala s garážovými firmami a vytýkate to iným opozičným stranám, je prejavom dvojtvárnosti. To,čo hovoríte o vzťahu k cirkvi, veď tu bežia petícia, pretože sa zhoršili podmienky pre financovanie cirkevného školstva. Pretože ste vytvorili podmienky pre hazardné hry aj tým, že je tu degresívna, znižujúca sa daň pre veľké hazardné investície typu megakasíno pri Bratislave. To, že sme vďaka úsiliu našich poslancov a aj zastúpení konkrétne Moniky Gibalovej nedávno vyhrali ústavný spor o sociálne služby, je veľmi dobré, pretože to poškodzovalo neštátnych poskytovateľov sociálnych služieb aj cirkevné zariadenia. To, že za vašej vlády sa redukoval objem alebo počet hodín vyučovania náboženstva je veľmi dôležitý signál, a práve preto to pripomínam, lebo na jednej strane také úsilie o obraz procirkevnej politiky, na druhej, práve oslabovanie tohto hodnotového zámeru, aby 

Robert FICO, predseda Smeru-SD
--------------------
My sme nerobili /nezrozumiteľné/ my sme rešpektovali katolícku cirkev, to je podstatný rozdieľ.

Ján FIGEĹ, predseda KDH
--------------------
Ale oslabovali to, čo znamená výchovu, vzdelávanie, hodnotovo orientované postoje a formovanie verejnosti. Tam majú cirkvi a náboženské spoločenstvá dôležitú úlohu. Hovorili ste o gentlemanskej dohode, že sa nebudú citlivé témy otvárať. Práve, že etika a kultúra si žiadajú istú na jednej strane otvorenosť, odvahu, ale aj rozvahu a o to ide teraz. 

Braňo DOBŠINSKÝ, moderátor
--------------------
Pán Figeľ predsa len v tej formujúcej sa stredopravej koalícii je SaS, ktorá sa netají liberalizmom ideovým a je tam KDH vaše, ktoré má iné videnie sveta. Ako chcete riešiť tie povedzme ideové spory, veď už sa to začalo Vatikán, marihuana a tak ďalej. /nezrozumiteľné slovo/ vládu, lebo Slovensko má iné priority, alebo sa dohodnete, že  nebude vyťahovať takéto témy alebo predsa len nejak, ako to bude fungovať?

Ján FIGEĹ, predseda KDH
--------------------
Rokujeme o tom, je to o dialógu, o možnom vysvetľovaní  a hľadaní cesty. Naozaj o zodpovednosti, nie o nejakých hrách. 

Braňo DOBŠINSKÝ, moderátor
--------------------
Dobre, napriek tomu, že 

Robert FICO, predseda Smeru-SD
--------------------
Môžem k tomu zostaveniu vlády ešte možno jednu myšlienku povedať, ak je to.

Braňo DOBŠINSKÝ, moderátor
--------------------
Ak dovolíte prejdeme teraz k tomu Grécku a môžme sa  potom ešte prípadne vrátiť. 

Robert FICO, predseda Smeru-SD
--------------------
Nie, považujem to za dôležité, pokiaľ ide o zostavenie vlády. Aby sme uzatvorili tento balík, veď myslím si, že môžme teraz takto o tom hovoriť. Smer-Sociálna demokracia vyhral suverénne voľby a sme pripravení  na obidve alternatívy, ako som to veľmi jasne povedal hneď potom ako boli vyhlásené výsledky volieb. Zatiaľ nič nepočujeme konkrétne čo mieni táto 6 koalícia, týchto 6 subjektov, ktoré sú pohromade ponúknuť Slovensku ako riešenie z tých najťažších vecí, ktoré sú pred nami. Zatiaľ nič nehovoria, pretože sú samozrejme  na ničom nie sú dohodnutí. Na ničom nie sú dohodnutí. Jedine sú dohodnutí, na tom, že nepôjdu rokovať so Smerom. Viete, to je aj otázka sebaúcty. Viete prečo nerokujú so Smerom? No lebo sa boja, že keby niekto z nich rokoval so Smerom, tak stratí dôveru toho 4.,5., alebo 6. A ja vyzývam aj k určitej miere sebaúcty politikov, aby jednoducho sa do toho zlepenca netlačili takýmto spôsobom. Ale ak , ak ten mandát odovzdám v stredu pánovi prezidentovi, urobím to presne tak, ako som povedal, nebudem to vôbec preťahovať. Tak veľmi dôsledne si počkáme na to, čo bude hovoriť táto 6 koalícia, čo bude hovoriť, ako chce postupovať vo veľmi ťažkých ekonomických a finančných otázkach, ktoré priniesla kríza. A využívam tento priestor, aby som verejne vyhlásil, že budeme veľmi  dôrazná a veľmi dôsledná opozícia vo všetkých témach, pretože už počúvame napríklad, že treba privatizovať niektoré štátne podniky, no tak teda blahoželám. Ak takto má začať /nezrozumiteľné/ a posledná poznámka, posledná poznámka, lebo to je teraz ja chcem urobiť výzvu na pána predsedu Figeľa, verejnú výzvu. Na Slovensku je proporcionálny volebný systém. A veľmi dôsledne ste tento proporcionálny systém začali uplatňovať pri vytváraní vlády. Dobre, rešpektujem to, rozhodli ste sa, že nechcete komunikovať so 35 % stranou, ktorá suverénne vyhrala voľby a dávate prednosť nejakej 6 koalícii,   ktorá bude nestabilná, nedobrá. Dobre, je to legitímne rozhodnutie, máte malú väčšinu v parlamente, ktorá bude veľmi komplikovaná, ťažko ju budete udržiavať, ale máte. A môžete zostaviť vládu. Toto je plne rešpektujem. Pán predseda, ale keď takto dôsledne uplatňujete proporcionálny systém pri vytváraní exekutívy, teda pri vytváraní vlády, musíte ho dôsledne uplatňovať aj v Národnej rade Slovenskej republiky. Strana,  ktorá má 35 % a ktorú sa rozhodnete vytlačiť do opozície, preto máte svoje vlastné mocenské záujmy v mene ktorých aj hodnoty dáte na bok. Musím mať postavenie speakra, predsedu Národnej rady Slovenskej republiky, teda opakujem ešte raz. Ak tak dôsledne hovoríte o tom, že sa dá proporcionálne vytvoriť vláda aj zo 6 subjektov a 35 % stranu dať na bok a ja to rešpektujem, pretože taký je proporcionálny systém, tak princíp proporcionality v Národnej rade Slovenskej republiky znamená, primeraný počet výborov, predseda Národnej rady Slovenskej republiky a samozrejme všetky ostatné veci, ktoré sa týkajú Úradu pre verejné obstarávanie, Najvyššieho kontrolného úradu a ďalších a ďalších vecí. 

Braňo DOBŠINSKÝ, moderátor
--------------------
Pre vás toho predsedu parlamentu?

Robert FICO, predseda Smeru-SD
--------------------
Ja hovorím teraz o opozícii, hovorím. Áno pre  opozíciu. 

Braňo DOBŠINSKÝ, moderátor
--------------------
Že by tam pre vás ako osobu?

Robert FICO, predseda Smeru-SD
--------------------
Ja hovorím o opozícii teraz. Ja nehovorím o žiadnych menách. Toto je vážna vec, toto je veľmi vážna vec, ktorá môže aj komplikovať obdobie ustanovujúcej schôdze aj ďalších časov, ktoré prídu.

Ján FIGEĹ, predseda KDH
--------------------
Pán predseda bol by som rád, kedy ste ten jazyk zastrašovanie ste skôr opúšťali.

Robert FICO, predseda Smeru-SD
--------------------
A v čom je zastrašovanie?

Ján FIGEĹ, predseda KDH
--------------------
Stále len hovoríte, o tom všetkom čo Slovensku hrozí. Slovensku hrozila práve, že buď maďarská, alebo grécka cesta z hľadiska stability štátu, keby ďalej pokračovala vaša politika. Môžem ísť ďalej, ale nechcem naťahovať čas, pretože dôsledky toho sú dnes evidentné, aj rekordná nezamestnanosť, aj rozsiahle deficity, rozvrat v súdnictve, nárast korupcie, rast regionálnych rozdeľov, taký, že človek je z toho naozaj aj sklamaný, pretože dnes má Slovensko na viac. Toto všetko zvrátiť je náročné, ale potrebné, chceme to dokázať, dohoda sa rodí a som presvedčený, že slušná, zodpovedná vláda je viac než nejaký srasteniec pri moci. Komunikácia áno, ja so bol vždy aj človekom dialógu, aj som za väčšiu politickú kultúru, ale my sme nemali o čom rokovať. Veď my sme ponúkli voličom alternatívu a tá získala väčšinu. Teraz sme zodpovední za to, aby sme v našich rokovaniach túto alternatívu sformovali. 

Braňo DOBŠINSKÝ, moderátor
--------------------
V rámci tých rokovaní, post predsedu a tak ďalej pre opozíciu? 

Ján FIGEĹ, predseda KDH
--------------------
A nejde o o vlastné mocenské záujmy, my sme slobodní, nie sme v rukách nijakých finančných skupín, chcem vás uistiť, že hovorím za KDH s plnou vážnosťou a zodpovednosťou. Čo sa týka rozdelenia postov v parlamente, toto je téma pre ďalšie kola rokovaní,pretože teraz je na stole obsah zameranie a samozrejme témy, ktoré sú dôležité pre občanov.

Braňo DOBŠINSKÝ, moderátor
--------------------
A pripúšťate tento variant?

Ján FIGEĹ, predseda KDH
--------------------
Pozrite, parlament nie je prísne vzaté len o kontrole, respektíve nadradený orgán vláde, ale je to najvyšší zákonodárny a ústavodarný orgán, a tam väčšina musí byť aj reprezentovaná. A tou väčšinou je dnes formujúca sa koaličná väčšina. Preto naše myslenie a uvažovanie smeruje k tomu, aby bola zastúpená aj pri vedení parlamentu na najvyššom poste. 

Braňo DOBŠINSKÝ, moderátor
--------------------
Čiže to je odpoveď nie tomuto návrhu, ktorý tu predniesol Robert Fico?

Ján FIGEĹ, predseda KDH
--------------------
Samozrejme, toto  opakujem, je predmetom následných ďalších rokovaní, keď uzavrieme programové tézy. Ale hovorím názor, ktorý za seba vyjadrujem s plnou vážnosťou. 

Robert FICO, predseda Smeru-SD
--------------------
Môžem ešte niekoľko čŕt ak dovolíte. 

Braňo DOBŠINSKÝ, moderátor
--------------------
Ak dovolíte prejdeme k tomu Grécku, poprosím réžiu.

Ján FIGEĹ, predseda KDH
--------------------
Ale dodám možno, že buďte si istí, že  budeme presadzovať účasť opozície na kontrolných mechanizmoch, na proporcionálnom rozdelení síl v parlamente.

Braňo DOBŠINSKÝ, moderátor
--------------------
/nezrozumiteľné, hovoria obidvaja/ chcete alebo nechcete? 

Robert FICO, predseda Smeru-SD
--------------------
Budeme hovoriť.

Ján FIGEĹ, predseda KDH
--------------------
Považujem korektnú, konštruktívnu a dôslednú opozíciu za tak potrebnú ako je potrebná zdravá konkurencia v ekonomike.

Robert FICO, predseda Smeru-SD
--------------------
Ak nebude naplnený mandát na zostavenie vlády a my ho vrátime, tak strana, ktorá suverénne vyhrala voľby musí kontrolovať Národnú radu Slovenskej republiky a tie čŕty, ktoré teraz popisoval pán Figeľ sú veľmi nebezpečné. Ja som niektoré z nich popísal, je to ústupok zo základných hodnôt, napríklad príklad, dokončím pán redaktor ak dovolíte dokončím to, ešte mám vážnu vetu. Mám ešte jednu vážnu vetu.

Braňo DOBŠINSKÝ, moderátor
--------------------
Ja vám verím, ale ja mám zase vážnu tému a to je európsky stabilizačný mechanizmus. 

Robert FICO, predseda Smeru-SD
--------------------
Chcem dokončiť jednu myšlienku a chcem povedať, že nie je možné, aby sa tak diala teraz politika, my to už počúvame iba jednu vetu, prečítam a potom už naozaj pôjdme na 

Braňo DOBŠINSKÝ, moderátor
--------------------
Vy ste ich prečítali viacero a ja si myslím, že ľudí zaujíma, čo chcete riešiť v rámci európskeho stabilizačného mechanizmu.

Robert FICO, predseda Smeru-SD
--------------------
Začína sa objavovať, začína sa objavovať spôsob vyrovnávania si účtov, ja som už pred chviľkou povedal, ako sa postavili k  najväčšej strane, povedal som to, ako sa ustupuje. Začíname čítať a teraz vám prečítam jednu vetu, ktorá bola povedaná v súvislosti s rozhovorom s pánom poslancom Novotným z SDKÚ a teraz dobre počúvajte, týka sa to Košíc, dokončím tu myšlienku.  "že budú musieť odísť , prečo ma nenecháte dohovoriť pán redaktor, ja hovorím vážne veci, ja chcem hovoriť o tom, ako sa dnes správa novovznikajúca vládna koalícia, ktorá má 6 /nezrozumiteľné/. Jednu vetu ak dovolíte poviem, dovoľte mi to , sme už po voľbách. Jednu vetu chcem povedať. Jednoducho začínajú hovoriť o obrovských čistkách a teraz počúvajte čo prečítam "aby odišla z nemocnice manželka predsedu Národnej rady Slovenskej republiky pána Pašku, Jana Pašková, ktorá tam robí 17 rokov, pán predseda Figeľ toto je ta vaša slušná politika? Že ľudia, ktorí robia v nemocnici 16,17 rokov musia teraz odísť len preto, že došla nejaká 6 koalícia? Ja to odmietam, tento odklon od hodnôt, odmietam destabilitu, odmietam takéto personálne útoky

Braňo DOBŠINSKÝ, moderátor
--------------------
To už je viac viet, poprosím réžiu /nezrozumiteľné, hovoria obidvaja/

Braňo DOBŠINSKÝ, moderátor
--------------------
Premiér a šéf Smeru si s opozíciou, ktorá aktuálne drží parlamentnú väčšinu prehadzujú zodpovednosť za schválenie európskeho sanačného balíčka. Odchádzajúca Ficova vláda túto dohodu bez súhlasu formujúcej sa stredopravej koalície odmieta podpísať. Ta ale o tejto téme odmieta s premiérom rokovať a odkazuje mu, že je k podpisu plne kompetentný. Bez súhlasu nášho kabinetu nemôže európsky sanačný  mechanizmus začať fungovať. Spory ale panujú okolo termínu,  do ktorého musí slovenská vláda svoj podpis pripojiť. Premiér tvrdí, že podpis  súri, opozícia hovorí, že Brusel počká aj na novú vládu. 

Braňo DOBŠINSKÝ, moderátor
--------------------
Páni, európsky stabilizačný mechanizmus nazvime to takto  pracovne, pán Fico vy ste stále premiér podľa ústavy, máte formálne aj právne mandát podpísať ten mechanizmus, ktorý ste vlastne predbežne už aj odobrili pred voľbami. Teraz ale hovoríte, že to nepodpíšete bez súhlasu 4 strán, ktoré majú aktuálnu väčšinu v parlamente. Nerozumiem mierne tej logike, lebo keď hovoríte, že nemáte ten, teda nemáte ten mandát a na druhej strane ako  ste už  v tejto relácii povedali, že nemienite vrátiť poverenie až do stredy, tak ako je to súrne. A je to dôležité a vy to nechcete urobiť bez ich súhlasu, tak potom asi treba umožniť tým, ktorí ten mandát majú ,aby rozhodli.  Mýlim sa?

Robert FICO, predseda Smeru-SD
--------------------
Veľmi sa mýlite. Ak sa odmietnu stretnúť strany, ktoré sú v parlamente a rokovať o zostavení vlády, tak je to neslušné a nedemokratické. Ak sa ale odmietnu stretnúť na tému, ktorá je pre Slovensko životne dôležitá, tak je to nebezpečné pre Slovensko a ja si stojím za týmto názorom. Prosím nemýlme ľudí, my sa vôbec nebavíme o Grécku teraz.

Braňo DOBŠINSKÝ, moderátor
--------------------
Tak to bolo aj formulované, európsky stabilizačný mechanizmus. 

Robert FICO, predseda Smeru-SD
--------------------
Toto nemá s Gréckom nič spoločné. Vláda, ktorej som ešte stále predsedom žiadnu pôžičku Grécku neposkytla. My sme iba odblokovali  mechanizmus a to už je vec pre nové obdobie, ktoré príde. Tu sa bavíme o mechanizme, európskom, stabilizačnom v hodnote okolo 750 miliard eur, na ktorom participujú aj iné inštitúcie ako je napríklad Medzinárodný menový fond. Je to veľmi dôležité, aby tento systém fungoval,  pretože v prípade ďalších útokov na euro a na eurozónu pokiaľ by tento záchranný val neexistoval, sú ohrozené vklady ľudí na Slovensku, sú jednoducho vážne problémy pre celé Slovensko. Lenže od nás sa očakáva podpis, odblokovanie, ale súčasne sa očakáva, že prijmeme v parlamente niekoľko legislatívnych noriem , ktoré umožnia, aby sa tento systém  naštartoval. Čiže podpis a zákony v parlamente. Sú spojené, nie je možné podpísať a potom neprijať zákony, preto nás postup je veľmi logický. A opakujeme, ja som za podporný finančný mechanizmus, na záchranu Slovenska, lebo ide o Slovensko, ide o ľudí na Slovensku. Ale potrebujeme k tomu v parlamente prijať konkrétne legislatívne zmeny a my už dnes nedisponujeme väčšinou, lebo 6 subjektov, ktoré vytvárajú vládu, tvrdia, že majú väčšinu, teda majú 79 poslancov, čiže od nich teraz záleží, že či to bude alebo nebude. Oni nie sú schopní povedať, či sú za to alebo nie sú za to. Ja som nepočul predstaviteľov týchto subjektov, že by sa postavili a povedali mi, áno, ak 27 členských štátov Európskej únie, 16 členských štátov eurozóny povedalo, že tento záchranný balík je pre Európu dôležitý, podstatný, životne podstatný, tak my sa k nemu hlásime. Oni nie sú schopní sa dohodnúť ani na takejto principiálnej veci. Takže toto chcem počuť, či je dohoda alebo nie je dohoda. 

Braňo DOBŠINSKÝ, moderátor
--------------------
Dobre, máme tu pána Figeľa, pán Figeľ je to zasa zásadná otázka, nechceli ste rokovať s premiérom, niet o čom , podľa Ivety Radičovej, máte teda vy nejaké spoločné stanovisko k tomuto mechanizmu a má Robert Fico podpísať  ten mechanizmus?

Ján FIGEĹ, predseda KDH
--------------------
Pán predseda tie svoje rečnické talenty využívate pre dobro, je to skôr hra a taká dvojtvárnosť, ktorú chcem pomenovať. Pretože už pri gréckej pôžičke sme iniciovali zvolanie schôdze parlamentu, mali ste väčšinu, mali ste takú moc, ako máte aj dnes, ako predseda vlády odignorovali ste tu tému a ona má presné podobné súvislosti . Aj legislatívne , aj finančné aj politické. Tak vtedy nie, pretože boli populárnejšie iné témy pred voľbami, teraz už nič neurobíte bez toho, že by sa vyjadrila ešte stále opozícia. Vy máte plný mandát a ústavné zodpovednosti konať tak, aby sa nepoškodzovali ani záujmy Slovenskej republiky, ani spoločné záujmy Európskej únie.

Braňo DOBŠINSKÝ, moderátor
--------------------
Keď má mandát, má teda podpísať ten mechanizmus? 

Ján FIGEĹ, predseda KDH
--------------------
Ja si myslím, že má konať tak, ako sa podujal, respektíve vynegocioval , nepoznáme detaily. Ak odkaz je, že to musí byť, tak čo sa musí, to sa musí zrejme, ale chcem povedať práve to, že teraz podmieňovať svoj postoj tým, že sa opozícia vyjadrí, je naozaj výrazom nezodpovednosti , keď pri tejto podobnej téme my sme žiadali rokovanie a boli sme jednoducho odmietnutí. A to sú nadväznosti, pretože jedna a druhá téma spolu súvisia. Ja si myslím, že naše medzinárodné záväzky aj do minulosti aj do budúcnosti  sme rešpektovali a budeme, keď prevezmeme mandát, budeme konať tak, aby to bolo na prospech Slovenskej republiky a Európskej únie. 

Braňo DOBŠINSKÝ, moderátor
--------------------
A už máte dohodu v rámci tej formujúcej sa koalície, že či to podpíše alebo respektíve bude v parlamente ratifikovať väčšina parlamentná? 

Ján FIGEĹ, predseda KDH
--------------------
Už som vám povedal, že  rokujeme o programových tézach.

Robert FICO, predseda Smeru-SD
--------------------
Samozrejme, že nemajú, však vidíte, že nemajú.

Braňo DOBŠINSKÝ, moderátor
--------------------
Pán Fico. 

Ján FIGEĹ, predseda KDH
--------------------
No nechcem predbiehať dohodu práve preto, že v utorok by sme ju mali zavŕšiť, takže budem rád tlmočiť všetko, čo bude výsledkom  dohody aj toho, že pokračujeme ďalej v koaličných  rokovaniach o zmluve samotnej, o mechanizme a o zodpovednosti alebo rozdelení zodpovednosti. Ale takú ignoranciu Národnej rady, akú ste predviedli práve v tejto agende som už dávno nevidel a pritom  na Slovensku je prijatý ústavný zákon o zodpovednosti  a vzťahu medzi Národnou radou a vládou, pri európskych záležitostiach. 

Braňo DOBŠINSKÝ, moderátor
--------------------
Teraz ste počuli od pána Figeľa máte mandát, a môžte to aj podpísať.

Robert FICO, predseda Smeru-SD
--------------------
No tak ak dovolíte, ja by som sa vyjadril  aj k niečomu inému. Pán predseda  tu nejde o rečnický talent, tu ide o dobrú pamäť, tu ide o záujem na stabilite Slovenskej republiky, tu ide o záujem na tom, aby Slovensko išlo dobre ďalej, pretože to, čo ste povedali teraz o mojej vláde rozprávate 4 roky a ukázalo sa, že to Slovensko má na veci trošku iný názor. Dovoľte mi, aby som  vám niečo pripomenul. Keď ste chceli v Národnej rade Slovenskej republiky rokovať  o Grécku, koľko že ste to mali  hlasov? 

Ján FIGEĹ, predseda KDH
--------------------
Zase ta stará pesnička? 

Robert FICO, predseda Smeru-SD
--------------------
Počkajte, vydržte, ja dokončím. Mali ste celú opozíciu 

Ján FIGEĹ, predseda KDH
--------------------
Vy ako väčšinová koalícia ste  neprišli rokovať o európskej téme číslo jedna. 

Robert FICO, predseda Smeru-SD
--------------------
Nie nie, nie, viete , skúste ja vám neskáčem do reči, pán predseda. Boli ste tam celá opozícia, plus Slovenská národná strana, vy ste mali takmer ústavnú väčšinu v Národnej rade. Ale vy ste neboli schopní sa stretnúť, nevyčítajte mi teraz, že Národná rada nerokovala, keď opoziční poslanci neboli schopní prísť ani na rokovanie Národnej rady, ale poďme k podstatnej veci. 

Ján FIGEĹ, predseda KDH
--------------------
Tu ste mali iniciovať, neblokovať, ale iniciovať. 

Robert FICO, predseda Smeru-SD
--------------------
Čo je na tom, nie, nie, pán predseda prosím ja používam reálne argumenty. Tvrdím jednoducho, že ste mali schôdzu, na schôdzi ste mali absolútnu väčšinu, takmer ústavnú väčšinu, neboli ste schopní sa stretnúť. Tak teraz nemôžete obviňovať mňa, že Národná rada nemohla rokovať. Pokiaľ ide o podstatnú vec. Podstatná vec, je pán redaktor ešte raz, Národná rada ak má väčšinu, môže  rokovať. Ak chceli rokovať, mohli rokovať, tak nech sa teraz nevyhovárajú na nás. Ja chcem ísť k podstatnej veci. Čo je na tom nezodpovedné, ak tvrdím, že je treba odblokovať túto zmluvu, áno ja som, ja sa veľmi hlásim k tomuto  mechanizmu, pretože to je mechanizmus, ktorý  chráni Slovensko. Ale súčasne tvrdím, že bez prijatia zákonov je to blamáž medzinárodná ak niečo podpíšeme a potom to nezrealizujeme. Čo  je na tom, čo  je na tom netradičné, ak ja v piatok hneď potom, čo som sa vrátil z Bruselu, potom, čo na mňa vyvíjali obrovský nátlak predstavitelia veľkých štátov, pošlem listy predstaviteľom  strán,  ktoré chcú vytvoriť vládu a poviem im veľmi slušným spôsobom , páni, vrátil som sa z Bruselu, je tu vážna téma , prosím vás dojdite, nechcem s vami rokovať o vláde, chcem s vami rokovať o Slovensku a ako pomôcť Slovensku. Nie, oni sa stretnú na chodbe na Národnej rade, lebo si neveria, už nevedia, že čo by tam mohlo byť alebo nemohlo byť a povedali my sa jednoducho nestretneme . Neveria si a nemajú dohodu. Pán redaktor nie je možné, aby takáto vládna koalícia, ktorá ide vzniknúť takto hazardovala so Slovenskom. Ja som pripravený deblokovať, ja som pripravený  deblokovať, ja som pripravený  deblokovať, ja som pripravený  deblokovať, odblokovať celý tento mechanizmus samozrejme, ale musím vedieť, čo urobí novovznikajúca väčšina v parlamente.  Na čo je podpis , keď nebudú zákony.

Braňo DOBŠINSKÝ, moderátor
--------------------
Tak kým vám nepovedia spoločne, tak nie?

Robert FICO, predseda Smeru-SD
--------------------
Jasné stanovisko, ja čakám na odpoveď strán, ktoré idú vytvoriť  vládnu koalíciu či sú  za to, aby Slovensko bolo súčasťou záchranného valu, aby z toho profitovalo, alebo s tým nesúhlasia, pokiaľ to nepovedia, minister financií nemôže podpísať túto medzinárodnú zmluvu.

Braňo DOBŠINSKÝ, moderátor
--------------------
Dobre, otázkou je aj samozrejme, že či to je nutné alebo  kedy je nutné, lebo Robert Fico aj minister financií hovoria, že to sú otázky  hodín, dní,.

Robert FICO, predseda Smeru-SD
--------------------
Do  nedeľa by to podľa všetkého malo byť podpísané.

Braňo DOBŠINSKÝ, moderátor
--------------------
V nedeľu, pán Figeľ  je to tak, overovali ste si to, v rámci Európskej únie či to musí byť do tej nedeľe? A či to počká povedzme na tu novú vládu ako hovorí niektorí lídri súčasnej tej 

Ján FIGEĹ, predseda KDH
--------------------
Nepoznáme detaily rokovaní ani výsledku, ale  práve to potvrdzuje tu dvojtvárnosť, že predtým keď ste mali väčšinu a ste mohli a to isté hovorím, že je potrebné prijať isté legislatívne zmeny, ste nerokovali  ani s nami ani  v parlamente, čo zaväzuje ústavný zákon. Teraz podmieňujete v priebehu niekoľkých hodín postoj, ktorý bude vychádzať zo záruk, alebo postoja dnešnej opozície, respektíve tých, ktorí ešte len   preberajú osvedčenia o zvolení. Nepreberali ešte ani mandáty ústavných činiteľov, čo sa stane až na základe sľubu v parlamente. Takže konajte, máte nielen právomoci, ale aj zodpovednosť, aby Slovensko konalo. Už či cez predsedu vlády alebo ministra financií.  

Braňo DOBŠINSKÝ, moderátor
--------------------
Pán Figeľ boli ste predsa len eurokomisárom, nepochybne keď zdvihnete telefón, tak sa dovoláte kompetentným ľuďom, lídrom v rámci eurozóny, overovali ste si, že či to naozaj musí byť do tej nedeľe, alebo či to pokojne počká na zostavenie novej vlády?

Ján FIGEĹ, predseda KDH
--------------------
Nemám nijaké iné informácie, politický postoj by mal byť čím skôr, ten rámcový dohovor a následne budú prijímané také implementačné kroky, k jeho naplneniu. 

Robert FICO, predseda Smeru-SD
--------------------
Pán predseda môžem sa spýtať bol niekto za KDH v stredu večer na zasadnutí EPP skupiny? 

Ján FIGEĹ, predseda KDH
--------------------
Nebol nikto za KDH, chodieva tam nateraz predchádzajúci premiér Mikuláš Dzurinda. 

Robert FICO, predseda Smeru-SD
--------------------
Dobre, takže prosím nerozprávajte v priamom prenose, že nemáte informácie. Na zasadnutie EPP, to znamená frakcie konzervatívnej v Európskom parlamente bol v stredu večer, pred zasadnutím Európskej rady pán Dzurinda. Mám presné informácie, čo mu povedala paní Merklová, čo mu povedal pán Barosso, čo mu povedal pán Junker a ďalší.

Braňo DOBŠINSKÝ, moderátor
--------------------
To mu ako že volali? 

Robert FICO, predseda Smeru-SD
--------------------
Pán Dzurinda bol absolútne presne informovaný čo sa má urobiť a ako sa má urobiť. Jednoducho. Všetky informácie máte, nie ste schopní sa ale jednoducho dohodnúť a neschopnosť dohodnúť sa na zásadných otázkach ochrany Slovenskej republiky prekrývate nejakými formálnymi vecami. Pán predseda Figeľ, čo na tom je, veď dobre viete, vy sám to dobre viete, vy ste nakoniec to povedali aj niekoľko krát, že tieto záchranné mechanizmy majú svoj význam, majú svoju logiku v rámci Európy. Čo je na tom zlé, že Slovensko bude súčasťou takéhoto mechanizmu, prečo nie ste schopní, ako chcete vládnuť v tomto štáte, keď principiálna téma, ochrana Slovenska, ochrana eura, ochrana vkladov ľudí a ďalšie, je to téma na ktorej  neviete dosiahnuť za minútu stanovisko. K takejto téme sa musia stretnúť predstavitelia strán, ktoré idú vytvoriť novú vládu a musia povedať samozrejme poďme za premiérom  alebo nechoďme za premiérom , povedzme mu, že nebudeme sa s ním baviť, pretože sa bojíme ísť za ním, lebo to vyzerá, že potom separátne rokujeme, ale aspoň mu odkážeme, áno v tejto národno-štátnej veci stojíme za vládou Slovenskej republiky tak, ako Smer, keď bol v opozícii stál napríklad za vstupom do Európskej únie. Veď nie ste dohodnutí, a vy odo mňa chcete, aby som prevzal zodpovednosť, a potom bude z toho blamáž, že zmluva bude podpísaná, a potom príde na implementáciu v parlamente a keďže nie sú schopní sa dohodnúť na ničom, tak potom budeme vysvetľovať celému svetu, že  to 

Braňo DOBŠINSKÝ, moderátor
--------------------
Tak prečo to nepodpíšete, keď je to ich problém. 

Robert FICO, predseda Smeru-SD
--------------------
Ale ja musím vedieť ako , ja budem predsa niesť zodpovednosť za to, keď niečo podpíšem, tak sa to musí aj implementovať a oni my nevedia povedať, či to budú alebo nebudú 

Ján FIGEĹ, predseda KDH
--------------------
Vy nenesiete zodpovednosť za nás, ani za našu dohodu. O tej rokujeme a predstavíme ju. Vy máte dnes zodpovednosť, kým ju neodovzdáte. Preto konajte podľa tejto zodpovednosti. Aj vecne aj časovo, nech sa páči.

Robert FICO, predseda Smeru-SD
--------------------
Ja budem konať podľa môjho 

Braňo DOBŠINSKÝ, moderátor
--------------------
Pán Figeľ a je možné povedať už dnes, že či alebo kedy bude  známe nejaké jednotné stanovisko povedzme budúcej vlády? 

Ján FIGEĹ, predseda KDH
--------------------
No, už som ho povedal aj predtým,že my preberáme aj medzinárodno-právne záväzky, ktoré boli aj tie, ktoré zostanú po súčasnej vláde. A budeme konať na základe nového mandátu s plnou zodpovednosťou. Nepredbiehajme  vývoj  v tom, že čo bude, kedy bude, ako bude, ale naozaj nech je Slovensko vážnym,  dôveryhodným  partnerom  aj bezprostredného prostrediu alebo okoliu v strede Európy , ale aj v medzinárodnom prostredí. Európskej únie osobitne, ale samozrejme aj vo väčšom medzinárodnom meradle. 

Braňo DOBŠINSKÝ, moderátor
--------------------
Lebo Iveta Radičová hovorí, že nie, že teda oni s tým stále nesúhlasia, tak teraz my to nie je celkom jasné. Teda ešte stále lebo to, čo hovoríte vy, prebrať záväzky, ona hovorí, alebo sa vyjadrila, že nie k týmto veciam. 

Ján FIGEĹ, predseda KDH
--------------------
To, čo je uzavreté, čo je platné je platné. A o čo sa bude dať rokovať alebo znovu rokovať, tak budeme sa usilovať. My nepoznáme mnohé súvislosti aj z toho, čo pred voľbami bolo rozhodnuté. A premiér to na jednej strane potvrdil, respektíve minister financií a na druhej to nechal pre budúcnosť, pre budúcu vládu, respektíve parlament. O tom budeme rokovať. 

Robert FICO, predseda Smeru-SD
--------------------
Záchranný val je otázka života a smrti pre Slovensko. Buď tam budeme a v prípade problémov budeme z  toho profitovať, alebo tam nebudeme a Slovensko má obrovský problém. A v základných otázkach života a smrti Slovenska do budúcnosti  v tejto ťažkej krízovej situácii nie sú schopné strany sa dohodnúť. To je pre  mňa čosi,čo ja jednoducho nikdy nepochopím. Toto je téma, na ktorej mali byť dohodnutí za 30 sekúnd. Tak potom sa pýtam, ako sa dohodnú, keď sa nevedia dohodnúť o  základných otázkach života a smrti Slovenskej republiky do budúcnosti. Ako sa dohodnú o potratoch, ako sa dohodnú o marihuane, ako sa dohodnú o privatizácii, ako sa dohodnú o zvyšovaní daní, lebo toto všetko Slovensko čaká, samozrejme v najbližších dňoch. 

Ján FIGEĹ, predseda KDH
--------------------
Nestrašte pán premiér, /nezrozumiteľné/ po vás je naozaj ťažké, ale naše úsilie smeruje aj k dohode aj

Robert FICO, predseda Smeru-SD
--------------------
Máte najvyšší hospodársky rast, nerozprávajte o zlodejníctve, pán predseda, máte najvyšší hospodársky rast v Európskej únii, máte druhý najnižší dlh v rámci eurozóny a ešte si aj vyprosujem od niektorých novinárov, ktorí niečo povedali  na moju adresu, rast dlhu na Slovensku je podpriemerný, v porovnaní s inými krajinami v rámci eurozóny, čiže odovzdávame vám krajinu vo veľmi dobrom stave. Vo veľmi dobrom stave dostávate krajinu, z hľadiska ekonomického a sociálneho, za týmito slovami si naozaj stojím. 

Ján FIGEĹ, predseda KDH
--------------------
S obrovským deficitom, ktorý sa blíži 7 %, s kolabujúcou samosprávou, keď ste počúvali správy dnes od rána, pretože nielen obce, ktoré boli postihnuté povodňami, ale celá samospráva má obrovské, obrovské finančné ťažkosti. Rekordná nezamestnanosť.

Robert FICO, predseda Smeru-SD
--------------------
Čo to má spoločné s vládou pán predseda mi ešte vysvetlite, aby som bol trošku v obraze?

Ján FIGEĹ, predseda KDH
--------------------
No s tým, že podieľové dane sú tak nízke, že celý štát sa vlastne ocitá v obrovských červených číslách.

Robert FICO, predseda Smeru-SD
--------------------
A  kto to nastavil tie podieľové dane? 

Ján FIGEĹ, predseda KDH
--------------------
To za všetko je zodpovedná minulosť, vy nie, vy ste tu 4 roky, len pozorovali. 

Robert FICO, predseda Smeru-SD
--------------------
Fiškálna decentralizácia, pán predseda to nie je /nezrozumiteľné, hovoria obidvaja/ my sme dali mestám a obciam 140 miliónov eur

Ján FIGEĹ, predseda KDH
--------------------
Je v rozsiahlych ťažkostiach, ak sa to neotočí, tak to je práve scenár, ktorý socialisti zrealizovali v Maďarsku alebo sme mohli pozorovať veľmi dramaticky v Grécku. Slovensko potrebuje zásadnú zmenu, pracujeme na nem, chcem vás uistiť, ale aj všetkých, že je to poctivé a podstatné a na všetkých otázkach záleží. Aj medzinárodných aj vnútroštátnych. Som presvedčený,že koalícia, ktorá vzniká na základe vôľe aj občanov bude tou slušnou a zodpovednou  alternatívou, to , čo ste predviedli skôr by som dával za výkričník, ktorý možno že aj končí isté obdobie, obdobie, keď napríklad Vladimír Mečiar bol jednou vážnou figurou na Slovensku a rozvrat v justícii, alebo spravodlivosti  je jedným z ovocí,ktoré po vás zostáva. Ale nechcem hovoriť už dlho, skôr dopovedať, že tieto domáce témy čítanie, čítanie celkovej sociálnej situácie, situácie v regiónoch je nevyhnutné riešiť a neodvádzajte pozornosť od vlastnej zodpovednosti a od toho, že máte rozhodovať aj vecne aj  v čase,  na tom čo je  nevyhnutné a táto téma z Bruselu je jednou z takýchto. Nech sa páči, my keď budeme poverení

Braňo DOBŠINSKÝ, moderátor
--------------------
Čiže je to výzva, aby to podpísal? 

Ján FIGEĹ, predseda KDH
--------------------
Je to výzva, aby konal samozrejme, myslím, že Slovensko potrebuje byť účasťou dohôd, rozumných, konštruktívnych a nielen na európskej pôde. 

Robert FICO, predseda Smeru-SD
--------------------
Želám novej vláde ak vznikne, ja opakujem ja budem rešpektovať takéto dohody, hoci sú netradičné, ale želám novej vláde ak sa rozhodnú po strede takéto niečo urobiť aspoň 10%  odvahy a rozhodnosti, ktorú sme my prejavili za posledné 4 roky pri veľkých projektoch, a pri veľkých rozhodnutiach. A zatiaľ sme nepočuli nič iné zo strany týchto 5 subjektov, ktoré vytvárajú vládu, len pripomínanie 

Ján FIGEĹ, predseda KDH
--------------------
Štyroch. 

Robert FICO, predseda Smeru-SD
--------------------
Pripomínanie minulosti ja neviem čo všetko. Zatiaľ som nepočul nič čo chcú robiť. A ako som uviedol, ani v tých najzákladnejších  témach sa dohodnúť nevie. Čiže stoja proti sebe. A to je moje záverečné slovo. 

Ján FIGEĹ, predseda KDH
--------------------
Stojíme vedľa seba, 

Robert FICO, predseda Smeru-SD
--------------------
Stoja vedľa, stoja proti sebe dve alternatívy, 

Braňo DOBŠINSKÝ, moderátor
--------------------
Dobre, pán Fico ešte predsa len využijem  vašu príležitosť, z toho, čo hovoríte zrejme to tak nevyzerá, že by ste odchádzali z politiky, ale predsa len jeden citát z  minulého roku, roku 2009, nikdy si ja nesadnem do parlamentu ako opozičný poslanec, platí teda toto ešte alebo? 

Robert FICO, predseda Smeru-SD
--------------------
Já svoje rozhodnutia osobne ešte len budem robiť , takže treba počkať. 

Braňo DOBŠINSKÝ, moderátor
--------------------
Pripúšťate aj teda tento variant? 

Robert FICO, predseda Smeru-SD
--------------------
Svoje osobné rozhodnutia, čo budem robiť urobím potom, keď sa vyrieši všetko okolo mandátu vo vzťahu k predsedovi vlády. 

Braňo DOBŠINSKÝ, moderátor
--------------------
Alebo možno predseda parlamentu? 

Robert FICO, predseda Smeru-SD
--------------------
Pán redaktor, ak som tu pomenoval veľmi jasne, že z hľadiska výsledkov vo voľbách, kedy strana suverénne vyhrala, a kedy ostatné strany prakticky prehrali, mne sa veľmi páči, keď Kresťansko-demokratické hnutie, ktoré má ten istý výsledok po 4 rokoch v opozícii ako mala v roku 2006 sa tvári, že teraz vyhralo voľby. Ja len tvrdím, že strana, ktorá suverénne vyhrala voľby a ktorá bude vytláčaná do opozície, má jednoducho absolútny nárok na vedenie Národnej rady Slovenskej republiky. 

Braňo DOBŠINSKÝ, moderátor
--------------------
Pán Figeľ predsa len jednou vetou, hovorí sa, že budúcim predsedom parlamentu by ste mali byť vy. Áno alebo nie? 

Ján FIGEĹ, predseda KDH
--------------------
Nebudem predbiehať personálne rokovania, tie prídu po programových a samozrejme budú sa týkať vlády aj parlamentu. 

Braňo DOBŠINSKÝ, moderátor
--------------------
Toľko dnešná relácia s predsedom Smeru-Sociálna demokracia Robertom Ficom a predsedom KDH Jánom Figeľom. 

Ján FIGEĹ, predseda KDH
--------------------
Ďakujem pekne, všetko dobré. 

Robert FICO, predseda Smeru-SD
--------------------
Ďakujem pekne, dopočutia. 

Braňo DOBŠINSKÝ, moderátor
--------------------
Príjemný zvyšok víkendu  od mikrofónu praje Braňo Dobšinský.

14.8.2010
Rádio Slovensko
Sobotné dialógy
14.8.2010    Rádio Slovensko    str. 01   12:10 Sobotné dialógy
            
Jana POSPÍŠILOVÁ, redaktorka
--------------------
Príjemné sobotné popoľudnie, počúvate v letnej štruktúre mimoriadne vydanie relácie Sobotné dialógy. Do štúdia prijali pozvanie premiérka Iveta Radičová.

Iveta RADIČOVÁ, predsedkyňa vlády SR /SDKÚ-DS/
--------------------
Dobrý deň želám.

Jana POSPÍŠILOVÁ, redaktorka
--------------------
A predseda najsilnejšej opozičnej strany Smer-SD Robert Fico. 

Robert FICO, predseda strany Smer-SD
--------------------
Dobrý deň prajem. 

Jana POSPÍŠILOVÁ, redaktorka
--------------------
Ešte pripomeniem, že reláciu sme predhrávali v piatok popoľudní. Od mikrofónu príjemné počúvanie želá Jana Pospíšilová. 79 zo 145 prítomných poslancov podporilo vládny program a tým vyjadrilo potrebnú podporu kabinetu. Paní premiérka, posledné dva týždne ste mali zaťažkávajúcu skúšku pri diskusii o schvaľovaní vládneho programu, opozícia ho podľa očakávaní nepodporila a označila ho nerealizovateľný, podvod na voličoch a podobne. Hneď na prvej schôdzi po odhlasovaní dôvery ste sa však začali venovať legislatívnym zmenám ,ktoré sa týkali obnovy ministerstva životného prostredia, poslaneckej a sudcovskej imunity, či novelizácii trestného poriadku. Myslíte si, že práve toto sú témy, ktoré trápia ľudí u nás najviac a preto bolo potrebné takto zrýchlene začať rokovať práve o týchto témach?

Iveta RADIČOVÁ, predsedkyňa vlády SR /SDKÚ-DS/
--------------------
Programové vyhlásenie vlády sa sústreďuje na 6 priorít. Tie priority sa snažia riešiť to, čo pomenuváva aj opozícia ako hlavné problémy Slovenskej republiky. Dôsledky hospodárskej krízy, potrebu konsolidovania verejných financií, tvorbu nových pracovných miest, zlepšenie aj  príjmovej situácie občanov v súvislosti s týmito riešeniami. Ďalej zlepšenie propodnikateľského prostredia, zníženie miery korupcie, potrebné zásahy do súdnictva má rovnako v svojom programe i opozícia. Teda vymáhateľnosť práva, zlepšenie morálky v Slovenskej republike. Zároveň medzi priority patrí kvalita vzdelania, podpora vedy, výskumu a inovácií a dostupnosť, zefektívnenie zdravotníckej starostlivosti. K tomuto sú následné kroky už dnes v riadnom pripomienkovom konaní, pretože sú nejaké procedúry. Nemôžete predkladať zákony bez riadnych procedúr. Dnes do pripomienkového konania šli prvé reálne riešenia a to v oblasti služieb zamestnanosti, v oblasti zdravotného poistenia, v oblasti sociálneho poistenia, v oblasti zmien daní, ale aj znižovania korupcie, to znamená zverejňovanie zmlúv a aj v oblasti riešenia dôsledkov povodní. To je dané do pripomienkového konania, takže tie kroky, ktoré  vláda po vyslovení dôvery chce učiniť, sa sústreďujú na spomínané priority a zároveň riešenia akútnych problémov, ktoré Slovenská republika má.

Jana POSPÍŠILOVÁ, redaktorka
--------------------
Práve možno za neriešenia akútnych problémov vás kritizovala aj opozícia aj v pléne, lebo celé vlastne programové vyhlásenie vlády aj vy pán predseda Fico ste označili za nerealizovateľné. Sú určité pripomienky, ktoré ste k nim veľmi výrazné mali. Hovorili ste aj o tom, že koalícia v programovom vyhlásení vlády nenačŕtla stratégiu riešenia dopadov hospodárskej krízy a v tej súvislosti ste mali aj nejaký váš návrh, ktorý plénum nepodporilo. Ak by ste mohli možno že konkretizovať to, čo je pre vás najmenej prijateľné v tom programovom vyhlásení vlády. 

Robert FICO, predseda strany Smer-SD
--------------------
Máme dnes na Slovensku viem, že paní predsedníčka to nerada počúva, ale 5 koalíciu. Pretože zmluva, ktorá bola podpísaná v rámci strany Sloboda a solidarita medzi 4 poslancami a centrálou strany potvrdzuje, že je dnes reálne 5 subjektov politických, ktoré tvoria vládnu koalíciu a tých to 5 subjektov sa dohodlo na podpore programového vyhlásenia vlády. Asi by bolo čudné, keby tak krátko po voľbách ta podpora tu ešte nebola, preto my sme považovali za celkom zrejmé, že programové vyhlásenie vlády získa podporu všetkých poslancov, ktorí sa hlásia k vládnej koalícii a je to úplne bežný krok, ktorého sa nebolo treba obávať. Pokiaľ ide o toto programové vyhlásenie, ja som sa nikdy nebál prihlásiť k ľavici, a hovorím to veľmi jasne a otvorene, som ľavicový politik, ktorý vyznáva sociálno-demokratické hodnoty, vyznáva sociálny štát, tak j e potom potrebné veľmi otvorene  aj pomenovať programové vyhlásenie vlády a akou cestou  sa Slovensko uberá. Slovensko sa pustilo pravicovou cestou, na tom nie je  nič zlého, pretože politika a politická scéna sa vždy delí na pravicu a  na ľavicu a nejaký stred, ale tie segmenty, ktoré sú obsiahnuté v programovom vyhlásení vlády jednoznačne otáčajú kormidlo na Slovensku a opäť ide Slovenskou cestou individualizmu slabého štátu, naozaj sú tam náznaky aj oslabovania sociálneho statusu , pracovno-právneho statusu ľudí. To je legitímna voľba, je jednoducho proti tomu nič nemám. Takto sa rozhodli politické strany vládnej koalície. Ja však by som chcel povedať okrem týchto všeobecných charakteristík aj dve konkrétne veci. Predovšetkým ma veľmi mrzí a budem teraz veľmi konkrétny, že nemôžeme považovať toto vyhlásenia za dôveryhodné, pretože vôbec nezodpovedá tomu, čo strany vládnej koalície hovorili pred voľbami. Jeden krátky príklad. V spoločnej relácii s paní Radičovou bolo to vo verejnoprávnej Slovenskej televízii paní Radičová vyhlásila toto. My nemáme v pláne privatizovať, toto chcem prehlásiť a vyhlásiť. Citujem ešte raz : my nemáme  v pláne privatizovať, toto chcem prehlásiť a vyhlásiť. Toto bolo pekné vyhlásenie pre voľbami, pretože slovenská verejnosť nechce počúvať o privatizácii nič, lebo privatizácia bola vždy spojená s veľkými škandálmi. Preto sa poľahko tým ľuďom hovorilo pred voľbami, nebude sa privatizovať. Ak ale dnes otvoríme programové vyhlásenie vlády, tak zistíme, že sa ide privatizovať úplne všetko. Teplárne, neuveriteľne cenný majetok tohto štátu, letisko, Cargo, SAD-ky. V podstate všetko to, čo má nejakú hodnotu ešte , pýtame sa preto ako máme dôverovať programovému vyhláseniu vlády, ako máme dôverovať ľuďom, ktorí reprezentujú vládnu koalíciu, keď bez akýchkoľvek problémov pred voľbami hovorili, že vyhlasujem, a prehlasujem, že sa nebude privatizovať. A podstatou programového vyhlásenia vlády je práve privatizácia. Druhá konkrétnosť ta je naozaj veľmi vážna a ta sa týka hospodárskeho rastu. Odovzdali sme tejto pravicovej vláde Slovensko s najvyšším hospodárskym rastom  v rámci Európskej únie. Dúfam, že tento fakt nebude nikto spochybňovať. Takýto je fakt, Slovensko má v čase svetovej hospodárske krízy najvyšší hospodársky rast v rámci Európskej únie a bolo to dosiahnuté tým, že sme veľmi tlačili na veľké verejné investície. Diaľnice, atómové elektrárne, letiská, rekonštrukcia Hradu, pretože  sme vedeli keď nefunguje malé a stredné podnikanie, pretože bolo málo zákazok, tie trhy boli veľmi slabé, štát musí veľa investovať do rôznych projektov, aby ten rast bol stimulovaný. A to sa nám jednoducho podarilo. Keď sa ale pozrieme do programového vyhlásenia vlády, tak zisťujeme, že veľké verejné investície prakticky končia. Ja uvediem iba jeden taký by som povedal projekt, ktorý ma trochu mrzí osobne, a to je širokorozchodná železnica. Pretože ja dávam dnes vážne do pozornosti vyhlásenie maďarského premiéra, ktorý povedal, že ak Slovensko to nechce, oni to s radosťou  zoberú. Čiže ak Rusi, Ukrajinci, Maďari, Češi, Rakúšania, všetci hovoria, skvelý projekt, nechápem, prečo Slovensko sa vzdáva takýchto obrovských verejných investícií, ktoré dávajú aj priestor, aj možnosť na hospodársky rast. Ešte dodám dve veci a to je otázka atómovej elektrárne v Jaslovských Bohuniciach, ta je prakticky mŕtva, pretože je tam napísané, že len vtedy, ak do toho vstúpi súkromný investor a tretia vec je veľmi laxný prístup k diaľniciam a práve dynamická výstavba diaľnic bolo to, čo štartovalo hospodársky rast. Toto sú naše výhrady, my rešpektujeme schválenie programového vyhlásenia vlády. Myslím, že parlament prebehol štandardne, asi ste neočakávali nič iné paní predsedníčka, normálna diskusia v parlamente, schválili ste si programové vyhlásenie. My máme však vážne výhrady v tom, že ste niečo úplne iné hovorili verejnosti a niečo úplne iné ste robili hneď potom, ako ste získali  vládnu moc. To sa týkalo ak dovolíte ešte jednej veci veľmi zaujímavej aj eurovalu. Opäť vaše citáty, ochranný val v tej podobe ako bol stanovený nie je dobre riešenie. Otázka: Ak budete premiérka paní Radičová, vláda pod vaším vedením nepoverí ministra financií, aby pripojil svoj podpis pod rámcovú zmluvu. Vaša odpoveď: áno, súhlasí. Čo ste urobili, dali ste pokyn  ministrovi financií, aby to podpísal, takže ak vás môžem varovať paní predsedníčka, nezačali ste dobre. Povedali ste veľmi veľa pred voľbami, mali ste razantné vyhlásenia  prehlasujem, vyhlasujem, sľubujem, a dnes robíte niečo úplne iné. 

Jana POSPÍŠILOVÁ, redaktorka
--------------------
Tieto podozrenia, ktoré hovoril  pán predseda považujete za relevantné v súvislosti s rozdieľom medzi vyhlásenia vo volebnej kampani, prípadne v programovom vyhlásení? 

Iveta RADIČOVÁ, predsedkyňa vlády SR /SDKÚ-DS/
--------------------
Slovenská republika má hospodársky rast, ale ten sa vždy pomeriava k tomu, čo bolo pred rokom alebo pred dvoma rokmi. Samozrejme, že rastie keď sme boli v mínusových číslách. Ale inak súhlasím, že ho konečne má. Záleží vždy od , s čím porovnávate, však. Záleží od toho, s čím porovnávate. Druhé konštatovanie a v tom sa budem odrážať od správy o sociálnej situácii schválenej vládou pána Fica 7.júla. V tej sa konštatuje, že sa zhoršila príjmová situácia občanov Slovenska. Že dve tretiny občanov majú nižší príjem ako 500 eur, že sú kraje, ako Prešovský, kde je pre 80 % občanov má nižší  príjem ako 500 eur. Konštatuje spomalenie tvorby pracovných miest, konštatuje táto správa zníženie zamestnanosti. Konštatuje výrazné zvýšenie nezamestnanosti , to sú veci, na ktoré chceme reagovať a musíme reagovať, a pokiaľ si dobre spomínam, tak pán poslanec Fico v parlamente dokonca prisľúbil, pomoc pri riešení týchto problémov .

Robert FICO, predseda strany Smer-SD
--------------------
/nezrozumiteľné/ svetovú krízu sme pripravenú nemali.

Iveta RADIČOVÁ, predsedkyňa vlády SR /SDKÚ-DS/
--------------------
Toto sú dôsledky aj predchádzajúceho 4 ročného obdobia, toto je sociálna situácia tak, ako ste ju vy definovali  vo vašej správe a na tu treba reagovať a prijímať opatrenia. Prijímame opatrenia, už prvými zákonmi, ktoré teraz  šli do  pripomienkového konania, na podporu rastu zamestnanosti, na riešenie kritickej situácie  v regiónoch a na solidaritu tých, ktorí dnes poctivo ako zamestnanci platia dane, odvody a majú potom prístup k nejakým službám verzus tí, ktorí majú rôzne príjmy, rôznymi spôsobmi a vôbec sa nepodieľajú na odvodovom zaťažení, neprispievajú do systému, ale pritom si nárokujú na náhrady z tohto systému. Prikročili sme hneď k týmto riešeniam. Zároveň sme prebrali isté spoločnosti, opäť zo správy Národnej banky Slovenska ešte za vlády môjho predchodcu a zo správy ministerstva financií predchádzajúcej vlády, štátne podniky hlavne v totálne katastrofálnom stave. Poviem, Železnice, kde bola daná pôžička už prvé avízo, že tu pôžičku Železnice nie sú schopné splácať ani vrátiť. Ten podnik je permanentne zadĺžený, ten podnik nie je schopný sa postaviť na vlastné nohy a ak mi pán poslanec Fico vyčíta, že hľadáme riešenie ako zachrániť Cargo, ako zachrániť Železnice, ako získať dostatočné prostriedky na to, aby sa ten podnik nezadĺžoval, tak potom príďme s lepším návrhom ako je hľadanie strategického partnera pre tento podnik. Ja som otvorená takýmto návrhom, ale celý ten postup je v hľadaní riešení pre podniky, ktoré sú v takomto stave a kde štát a teda občania, ktorí platia dane veľmi doplácajú na situáciu a stav v týchto podnikoch. A čo sa týka vymenovania takého príkladu ako je sú SAD-ky, to sú situácie, kde má štát 0,5 %, jedno percento, čo nie je ani  kontrola ani úžitok, ani to nezľahčuje vyšším územným celkom a samosprávam riadiť tento systém dopravy. To nie sú systémy, v ktorých by mal štát nejaké meno, slovo, váhu alebo možnosť regulovať správanie sa týchto inštitúcií. To, čo sa týka ešte Grécka. Ja som prvú cestu hneď po vymenovaní 

Robert FICO, predseda strany Smer-SD
--------------------
Eurovalu, ja som o Grécku nehovoril paní predsedkyňa.

Iveta RADIČOVÁ, predsedkyňa vlády SR /SDKÚ-DS/
--------------------
Áno, ja to chcem spojiť pán Fico ak dovolíte. 

Robert FICO, predseda strany Smer-SD
--------------------
Nech sa páči, ale ja som hovoril o eurovale.

Iveta RADIČOVÁ, predsedkyňa vlády SR /SDKÚ-DS/
--------------------
Ja to chcem spojiť,  ja viem o čom ste hovorili. Moja prvá cesta po vymenovaní v piatok som bola vymenovaná , v pondeľok som bola v Bruseli, rokovala som na najvyššej úrovni a výsledok tých rokovaní bol vypočutie si stanoviska samozrejme v Bruseli, ale aj nášho stanoviska. Naši zákonodarcovia, ktorí vzišli zo slobodných volieb hlasovali v parlamente tak, ako hlasovali. Strana Smer nehlasovala za pôžičku Grécku, napriek tomu, že jej vrcholní predstavitelia sa zaviazali poskytnúť pôžičku Grécku. Naši poslanci hlasovali v súlade s tým, čo sme hovorili pred voľbami, že pôžičku Grécku nepodporujeme, zo známych dôvovod, môžem sa k tomu vrátiť. A čo sa týka eurovalu. Ja som opakovane hovorila,  a znovu aj po stretnutí s pánom prezidentom. Nepatrím k tým, ktorí zaťato trvajú na svojich vetách a bolo to pred voľbami. Kedy som povedala, že nechceme blokovať pomoc ostatných krajín, ale trvám na vete, že to nie je najšťastnejšie riešenie. Že je to len východisko z núdze, že sme nenašli iné riešenie a trvám na tom, že bez ďalších zmien v celom systéme fungovanie eurozóny sa krajiny opäť a opäť budú nachádzať v takýchto problémoch. A preto sme dali súhlas, aby sme neblokoval ostatné krajiny. 

Robert FICO, predseda strany Smer-SD
--------------------
Paní predsedníčka rýchlo ušla do Grécka, ale my sme na Slovensku. Ja by som chcel povedať ešte k tomu, čo povedala niekoľko poznámok. Predovšetkým sa tu vytvára nejaká atmosféra, že v tomto štáte je rozvrat. Ja to stále počúvam, všetko je rozvrátené, všetko je zlé. Keby to tak bolo, tak vláda už dávno prijíma formou skráteného legislatívneho konania všetky opatrenia, ktoré sú na to potrebné. Ja o tom nepochybujem paní predsedníčka, že Medzinárodný menový fond je inštitúcia, ktorá požíva v pravicovej vláde určitú úctu a rešpekt. Prosím vás  veľmi , prečítajte si hodnotenie Medzinárodného menového fondu vo vzťahu k Slovensku, zrazu zistíte, že Slovensko má najlepšie hodnotenie v celom regióne. Zrazu zistíte, že všetky plány na oživenie ekonomiky, na ozdravenie verejných financií, ktoré boli veľmi poškodené krízou boli hodnotené, hovorím teraz  o plánoch mojej vlády ako absolútne realistické, Slovensko je na veľmi  dobrej ceste, toto je hodnotenie Medzinárodného menového fondu. Potrebujete jednoducho vytvoriť nejakú atmosféru, že tu je rozvrat, že treba čosi robiť, aby ste mohli prijímať rozhodnutia a opatrenia, ktoré pravicová vláda považuje za celkom prirodzené vrátanie privatizácie. Paní predsedníčka vy ste hovorili o Cargo, ale ja som hovoril aj o iných veciach. Vy chcete privatizovať teplárne. Teplárne, ktoré dnes dodávajú teplo do slovenských domácností, chcete dať do rúk zahraničnému investorovi, teda predať ich, čo znamená ako v prípade plynu a elektrinu úplnú kontrolu zahraničných vlastníkov nad ďalšou energetickou surovinou, ktorá na Slovensku je a to je teplo. Pýtam sa aký je dôvod na to, aby ste predávali teplárne, keď teplárne vykazujú zisky, boli modernizované za miliardy korún, stačí keď sa pozrieme na Martinskú tepláreň ako obrovskú investíciu sme tam urobili v poslednom období. K tomu Cargu, sú dve riešenia situácie, paní predsedníčka vlády a  v tom je medzi vami ako pravicovou politikou a mnou ako sociálno-demokratickým politikom principiálny rozdieľ. Cargo, v Cargu robí niekoľko tisíc ľudí a Cargo nie vďaka tomu, že tam je zlým manažment, alebo že sa tam niečo diaľo, ale preto, lebo je svetová hospodárska kríza, podobne ako aj iných krajinách, išlo dole s výkonmi skoro o 60 %. Jednoducho neprevážal sa tovar, to sa netýkalo len Slovenska, to sa týkalo aj  iných krajín. Čiže prišlo Cargo o zákazky, to znamená, klesli im  výkony a nemali dostatok  vlastných zdrojov na to, aby ta firma mohla existovať ďalej. Tak  čo urobí pravicový politik, tak vyhodíme  zamestnancov  preč, predáme to, nech si to žije ako to žije. My sme odmietli tento prístup. Kríza začína, kríza končí. Viete ľuďom musíme pomôcť. My sme prijali rozhodnutie, Cargu pomôcť, formou pôžičky, vychádzame z toho, že kríza v nejakom okamihu skončí. A že po tejto kríze príde opäť oživenie, ktoré umožní Cargu, aby táto spoločnosť ako ďalší iné spoločnosti dokázala nielen splácať  svoje pôžičky, ktoré si zobrala, ale predovšetkým zabezpečiť zamestnanie pre ľudí. Ak sprivatizujete Cargo, dnes posielate na ulici niekoľko tisíc ľudí, budete vidieť, aký nastane v tomto obrovský posun. Ja len chcem pripomenúť, že by bolo veľmi nešťastné paní predsedníčka, keby ste na každý jeden rozdieľ v tom, čo ste hovorili pred voľbami a v tom čo robíte teraz, reagovali tak, ako ste reagovali pred chvíľou, že okolnosti nás nútia a ja neviem čo.  Nie, nie, nie. Vy ste pred voľbami  lákali na všetky strany, od legalizácie marihuany cez zmluvu s Vatikánom, cez zastavenie privatizácie, daňový bonus, množstvo vecí ste nasľubovali verejnosti. Dnes nič neplatí, naopak idete úplne opačnou cestou a ja som vám tu to povedal veľmi presne. Pamätám si jeden taký príbeh, kde raz povedal jeden kandidát na amerického prezidenta, že pozerajte sa na moje pery, čo hovorím. Vyhlasujem, prehlasujem, že nebudeme privatizovať. Ja som sa na vaše pery pozeral paní predsedníčka, keď ste to hovorili v televízii. A dnes sa tvárite, že to už neplatí. Ako že to bolo pred voľbami. Čo pred voľbami si možno rozprávať čo  chceme. Viete čo to je, to je elementárne porušenie dôvery medzi politikom a voličom. Ak mu poviete pred voľbami týždeň, že nebude sa privatizovať, a týždeň po voľbách mu poviete, zabudni fešák, je po voľbách ideme všetko privatizovať. 

Iveta RADIČOVÁ, predsedkyňa vlády SR /SDKÚ-DS/
--------------------
Možno som sa nevyjadrila presne, ale dve opäť poznámky. Neviem o tom, že by mi z úst vyšlo slovo rozvrat, neviem o tom, že by z mojich úst vyšlo, že je tu doba temna, a podobné nezmysly. Hovorím veľmi vecne, aká je reálna situácia. A hovorím veľmi vecne o tom, ako ju chceme riešiť. Z mojich úst nikdy nevychádzali slová o nejakej marihuane, a podobne, naopak . Ja som sa k tejto téme vyjadrovala veľmi jasne a veľmi presne. Navyše  keď má môj oponent pravdu, tak  poviem, že má pravdu. Ale keď som presvedčená, že by mal používať rovnaký meter na seba, aj na tých iných, tak tiež na tejto vete trvám. Vy ste z mojich úst nikdy nepočuli konfrontáciu s vašimi sľubmi pred voľbami. A viete prečo? Lebo rešpektujem, že ste spoznával v akom reálnom stave je krajina, lebo rešpektujem, že prišla ekonomická kríza a museli ste modifikovať mnohé svoje rozhodnutia od odškodnenia nebankových subjektov cez výstavbu diaľnice až do Košíc a mohla by som teraz rozprávať veľmi dlho. Ale neurobím to. Pretože viem, že politika je aj o tom, že musíte rešpektovať partnerov, že musíte rešpektovať poznaný stav situácie, že musíte rešpektovať aj isté návrhy oponentov, ktoré vám ponúkajú a ktoré nahlas ochotne poviem. Že ten návrh považujem za lepší s akým ja som vstupovala do volebnej kampane. A sa necítim ako človek, ktorý má patent na pravdu. A všetko vie. Ja sa učím. I od vás. A učím sa i tomu hľadať riešenia, ktoré budú priechodné naprieč politickým spektrom, ale to neznamená, že podvádzam. Podvod je vtedy, ak ste niečo na úvod sľúbili, čo nedokážete sám priznať, že áno, mám štátne podniky v problémoch, hľadám riešenia ako ich z toho dostať. Ja vás chcem ubezpečiť pán Fico, že nechcem prepúšťať ľudí a nedovolím to. Práve preto tie opatrenia, žiadne neboli prijaté  také, aby Cargo o ľudí prišlo. Ja viem, že má vyše 5 tisíc zamestnancov a každé pracovné miesto je vzácne pracovné miesto v dnešnej dobe. Ak si myslíte, že vstup investícií do  podniku, ktorý má problémy, kde navyše manažéri mali nehorázne platy, ako v štátnom podniku a vy to viete, že mali, tak potom sa asi ja mýlim. Ale riešenie je nevyhnutné, a nebudem pokračovať ani spôsobom, že sa vás pýtam na privatizáciu časti teplárne na východnom Slovensku, nebudem. A mohla by som. 

Robert FICO, predseda strany Smer-SD
--------------------
Žiadna nebola. 

Jana POSPÍŠILOVÁ, redaktorka
--------------------
Pán predseda v súvislosti s tým, čo ste povedali, že zo strany koalície ide o elementárne porušenie dôvery voličov ak sú predvolebné sľuby iné ako tie, ktoré sú v programovom vyhlásení vlády, spýtam sa vás v súvislosti s pôžičkou Grécku, vaša strana proklamovala, že túto pôžičku podporí. Nakoniec ste v parlamente za túto pôžičku nehlasovali. Nie je aj toto takým elementárnym porušením dôvery voličov podľa vás? 

Robert FICO, predseda strany Smer-SD
--------------------
Za akej podmienky paní redaktorka sme povedali, že podporíme Grécku pôžičku, buďte dôsledná. My hovoríme veľm jasne, že my sme európsky orientovaná strana, my sme neblokovali ako SDKÚ Lisabonskú zmluvu , zaoberali sme sa vážne eurom. Povedali sme veľmi presne, situácia v Grécku bola spôsobená predchádzajúcou pravicovou vládou, ktorá tam bola, a ktorá klamala, ktorá podvádzala európske štatistiky a toto všetko ohrozilo euro. Vznikol návrh, ktorý nakoniec podporili všetci premiéri a hlavy štátov krajín Európskej únie. Mňa trošku pobavilo úprimne povedané, keď predseda parlamentu , prepáčte paní predsedníčka za výraz, ale mám naozaj pocit, že strana Sloboda a solidarita považuje svoju účasť vo vláde ako jeden žúr. Už mi tam chýba  len ta marihuana, to čo, robia, je nenormálne. Povedal, že som poškodil národno-štátne záujmy Slovenska, ak som povedal, že si viem predstaviť pôžičku Grécku. A na otázku, že či teda všetkých 27 premiérov a hláv štátov porušilo a poškodilo národno-štátne záujmy svojich štátov povedal pán Sulík, že áno. Všetci poškodili národno-štátne záujmy vlastných štátov. Čiže či to bol  prezident francúzsky Sarkózy, či to bol španielsky premiér Zapatero, či to bol Sokrates  v Portugalsku, či to bola Merklová , to je úplne jedno, či to bol Berlusconni, všetci sú zlí, všetci sú hlúpi, nikto tomu nerozumie, len naša pravicová vláda v tomto samozrejme má úplne jasno. My sme povedali veľmi presne. Pomoc Grécku ani nám sa nepáči. Pretože to je ich predovšetkým zodpovednosť. Ale ak chceme chrániť euro, chceme chrániť európske hodnoty, Európa inú cestu nemá a bolo to spoločné európske rozhodnutie všetkých premiérov a všetkých hlav štátov. Nie pán Sulík, ale 27 premiérov  členských štátov Európskej únie niečo povedali. Moja vláda odmietla dať Grécku pôžičku hoci sme do toho tlačení celý čas, a veľmi jasne sme podpísali výhradu. Pokiaľ nebudeme vidieť, že Grécko prijíma veľmi tvrdé, jasné rozhodnutia, ktoré konsolidujú verejné financie v Grécku, nebudem súhlasiť s pôžičkou Grécku. Čo sme teraz chceli v parlamente paní redaktorka, nechceli sme nič iné, žiadali sme túto vládu, ktorá prišla, počkajte do septembra, kedy bude oficiálna správa, ktorá povie, či si  Grécko plní alebo neplní, ale ja nebudem hrať tieto lacné populistické hry. Pretože videli ste prvé reakcie v Bruselu. Myslím si, že si Slovensko veľmi nepomohlo medzinárodne, naviac ide o ochranu, ide o ochranu eura. A možno teraz to pocítime, keď budeme pýtať peniaze cez Fond solidarity pokiaľ ide o povodne, alebo pôjde o nejaké iné veci, kde Európska únia nám môže povedať, vy niečo chcete ? Vy čo beriete v obrovskej výške eurofondy, vy čo ste dostali takéto výhody, dali sme vám euro a všetko ostatné a teraz poviete celej Európe, že nie, lebo my sme nepovedali Grécku nie, vláda pravicová povedala nie predovšetkým celej, celej Európe. Takže paní redaktorka a v tomto som ja veľm dôsledný, ak mi postavíte nejakú otázku, vždy v tej otázke povedzte celú otázku, čiže my budeme podporovať tento proces za predpokladu, že Grécku preukáže spôsobilosť a schopnosť svoje vnútorné problémy riešiť samo. Toto je náš postoj, pokiaľ ide o Grécko. 

Iveta RADIČOVÁ, predsedkyňa vlády SR /SDKÚ-DS/
--------------------
Bývalý komisár  Verheugen Tal si pomenoval najpresnejšie, keď už je niekto bývalý komisár, tak sa slobodnejšie vie vyjadriť, to nie je solidarita s občanmi Grécka, to je solidarita s bankami. Čo sa momentálne realizuje. Pretože je neverím, že taký ľavicový politik ako je pán Fico súhlasí s tým, čo sa teraz deje vôči občanom v Grécku. Že súhlasí s tým, ako im nasadili dôchodkovú reformu, že matka s dieťaťom, ktorá  mala ísť o tri roky do dôchodku sa zo dňa na deň dozvie, že to bude o 18 rokov . Že sa tam dozvedajú zo dňa na deň, ako sa im menia razantne príjmy, ktoré u väčšiny občanov neboli nadštandardné. Neviem, či pod toto sa podpíše ľavicový politik. Ja mám teda hrôzu z tých reforiem, ktoré sa v Grécku dejú, ale nehovorím, že nedohnali vlády,  banky, ratingové agentúry, Eurostat a merania, občanov Grécka do tejto situácie. Oni si to nezavinili. A solidarita kde prichádza vlastne k dotáciám vôči bankám, ktoré  bezostyšne takto postupovali  nehnevajte sa , to hovorím opakovane a znovu a nemodifikujem svoj postoj. Že to nepovažujem ani za solidárne, ani za seriózne. A vrátim sa ešte k tomu rozhodovaniu , nepodvádzam voličom a nebudem ich podvádzať. Ak nájdeme riešenie ako zastavíme  

Robert FICO, predseda strany Smer-SD
--------------------
/nezrozumiteľné/ hlasovali v parlamente za kolegyňu paní predsedníčka, takže 

Iveta RADIČOVÁ, predsedkyňa vlády SR /SDKÚ-DS/
--------------------
Áno, vzdala som sa mandátu na rozdieľ 

Iveta RADIČOVÁ, predsedkyňa vlády SR /SDKÚ-DS/
--------------------
Vážil by som slová paní predsedníčka. 

Robert FICO, predseda strany Smer-SD
--------------------
Že sa skloníte až k takémuto niečomu ma prekvapuje, pretože dobre, dobre.

Robert FICO, predseda strany Smer-SD
--------------------
Vzdali ste sa mandátu.

Iveta RADIČOVÁ, predsedkyňa vlády SR /SDKÚ-DS/
--------------------
Áno, vzdala som sa mandátu. 

Robert FICO, predseda strany Smer-SD
--------------------
Čiže priznali ste sa. To sú fakty politické a teraz paní predsedníčka nehnevajte sa, že vám skáčem do reči. Chcem byť naozaj korektný.

Iveta RADIČOVÁ, predsedkyňa vlády SR /SDKÚ-DS/
--------------------
No skúste. 

Robert FICO, predseda strany Smer-SD
--------------------
Pozrite sa, myslím si, že je treba si na niečo si zvyknúť v politike. 

Iveta RADIČOVÁ, predsedkyňa vlády SR /SDKÚ-DS/
--------------------
Áno. 

Robert FICO, predseda strany Smer-SD
--------------------
Treba si zvyknúť na to, že nebudete už iba opoziční politici ako ste boli ospevovaní a oslavovaní médiami, ale že budete dnes konfrontovaní zo strany veľmi silnej opozičnej politickej strany. A sú tu nejaké fakty. Jednoducho sú tu nejaké fakty, ktoré nikdy z politiky nemôžete  vymazať. No nemôžete, keď sa raz vzdá jeden  z najvyšších predstaviteľov konkrétnej politickej strany mandátu, za to, že niečo v parlamente urobil, za to, že hlasoval podvodne za kolegyňu v parlamente. To ja mám byť teraz ticho len preto, lebo sa vám to zdá, že to nie je gentlemanské zo strany.

Iveta RADIČOVÁ, predsedkyňa vlády SR /SDKÚ-DS/
--------------------
Nie, nie nemáte byť ticho. 

Robert FICO, predseda strany Smer-SD
--------------------
Ale to je fakt, to je fakt. Ja si nič iného nepovedal, takže ja len chcem, aby sme si to povedali veľmi jasne. Snáď nechcete odo mňa paní predsedníčka, aby som vás chválil. Sme v normálnej súťaži, vy ste pravicová politička, ja som sociálno-demokratický politik. My sme opozičná politická strana vôči vám, našou povinnosťou je pripomínať verejnosti čo ste robili, ako ste sa správali a  najmä čo teraz robíte v podobe pravicovej vlády. To je náš postoj, a my toto robiť budeme. 

Iveta RADIČOVÁ, predsedkyňa vlády SR /SDKÚ-DS/
--------------------
Ja som priznala svoju chybu, vzdala som sa mandátu, ale to nebol žiaden podvod, pretože poslankyňa verejne povedala ako hlasuje a  bola prítomná v tej sále. Vy nerozlišujete ako právnik viete, že tam je rozdieľ. Narozdieľ od iných, ktorí urobili iné prešľapy a ani ich nenapadlo, aby z toho vyvodili nejakú zodpovednosť. Budiž, beriem to  na svoje plecia toto je to minimum, čo unesiem bez problémov. Kiež by sa tak zachovali aj iní. 

Jana POSPÍŠILOVÁ, redaktorka
--------------------
Vráťme sa opäť k tomu Grécku. Paní premiérka v uplynulých dňoch dokonca v uplynulých hodinách zaznieva stále silnejšia kritika či už zo strany európskych partnerov, alebo z Bruselu v súvislosti s tým, že sme jediná krajina, ktorá práve túto grécku pôžičku nepodporila. Preto sa spýtam, že či my ako 5 miliónová krajina môžeme dovoliť byť jediní, ktorí možno práve takýchto mechanizmus  nepodporia. 

Iveta RADIČOVÁ, predsedkyňa vlády SR /SDKÚ-DS/
--------------------
Hovorili sme to dlhodobo, hodnotovo , principiálne pôžička Grécku je solidaritou s bankami a nie s občanmi Grécka. Existuje správa o tom, ako Grécko plní svoje záväzky, netreba čakať na september, v tej správe sú veľmi detailne popísané všetky reformy, ktoré Grécko spustilo a sú kruté. Sú veľmi kruté. Aby splnilo tie kritériá, ktoré súvisia s pôžičkou Grécku, napriek tomu to zadĺženie Grécka nie je zastavené. Teń úpadok pokračuje, takže ani tieto zásahy nie sú postačujúce. Ja nie som nositeľ Nobelovej ceny  za ekonomiku, ale pozorne čítam  vyjadrenia ekonómov, bankárov aké hľadajú riešenia, ako to zastaviť, ako stabilizovať situáciu. Som otvorená, náklonná podporiť riešenia, ktoré nebudú len na úkor občanov a teda budú znamenať vážne zásahy do splátkových kalendárov vôči bankám. Do úrokových sadzieb v týchto bankách. Pretože nie je možné, aby sa nepodieľali na celom probléme, ktorý vznikol , súhlasím nezodpovednosťou vlád. Zároveň, chcem zdôrazniť, že solidárni sme pripravení byť, a to hneď v okamihu, keď aj tieto ostatné významným spôsobom zodpovedné inštitúcie príjmu opatrenia, ktoré zastavia napriek hĺbkovým reformám pokračujúci  úpadok Grécka či iných krajín. Nechcem k tomu hovoriť nič viac, len toľko, že s takýmto stanoviskom samozrejme budeme rokovať aj na summite v Európe a navyše výroky niektorých konkrétnych jedného, dvoch eurokomisárov som si prečítala, ale zároveň by som naozaj chcela  zdôrazniť, že je tu mandát poslancov, v demokratických parlamentných voľbách a Európska únia musí ctiť mandát týchto poslancov. 

Jana POSPÍŠILOVÁ, redaktorka
--------------------
Nemyslíte si,že práve takéto rozhodnutie môže uškodiť Slovensku v prípade, že solidaritu budeme možno žiadať my do budúcnosti? 

Iveta RADIČOVÁ, predsedkyňa vlády SR /SDKÚ-DS/
--------------------
Ale my sa podieľame na svojich záväzkoch a tu vyzdvihnem aj predchádzajúcu vládu, či už išlo o podmienky na prijatie eura, alebo ďalšie kroky, ktoré pomáhali či už cez rozvojovú pomoc, alebo príspevky do MMF, alebo do eurofondov, my v týchto krokoch pokračujeme. Tu ide o veľmi konkrétny precedens a prípad, kde je až tak nerozumné alebo nelogické, ak sa dožadujeme, aby boli vytvorené zábrany tomu, aby sa takýto precedens neopakoval? To je všetko. 

Jana POSPÍŠILOVÁ, redaktorka
--------------------
Komunikovali ste už možno odvtedy čo sme odmietli práve  poskytnúť pôžičku Grécku s nejakými vašimi partnermi , vy osobne, alebo len prostredníctvom tých /nezrozumiteľné/?

Iveta RADIČOVÁ, predsedkyňa vlády SR /SDKÚ-DS/
--------------------
Vždy je to,  vždy je to téma rokovaní či už to bola moja zahraničná návšteva. 

Jana POSPÍŠILOVÁ, redaktorka
--------------------
Myslím po schválení  v parlamente, že sme odmietli  tu pôžičku. 

Iveta RADIČOVÁ, predsedkyňa vlády SR /SDKÚ-DS/
--------------------
Nie, po schválení v parlamente  zatiaľ nie. Čaká ma cesta na návštevu Nemecka na rokovanie s paní kancelárkou Merkel 25.augusta. Priame rokovanie moje neboli, boli rokovania našej diplomacie o výsledkoch tých rokovaní som informovaná. 

Jana POSPÍŠILOVÁ, redaktorka
--------------------
Pán Fico  vy ste hovorili o alebo ste, avizovali o to, že budete sa snažiť rokovať na medzinárodnom poli o tejto otázke, oslovili ste už niekoho, prípadne čo si sľubujete od tých rokovaní? 

Robert FICO, predseda strany Smer-SD
--------------------
Pôžička Grécku  je veľmi sporná téma. A takisto môžem potvrdiť, že aj moja vláda viedla o tejto téme veľmi dlhú diskusiu. A dá sa porozumieť aj argumentu typu, že prečo by malá krajina typu Slovenska mala pomáhať nejakej inej krajine. Na druhej strane ja si pamätám paní  redaktorka, keď v roku 2009, presne v čase keď začala hlboká svetová kríza  nám vypadol plyn. My sme museli zastaviť niektoré firmy, myslím si, že aj to malo negatívny vplyv na hospodársky rast. Nielen svetová hospodárska kríza. Ja som vtedy musel urobiť množstvo opatrení typu priamych rokovaní s lídrami Európskej únie. A tam som na vlastnej koži pocítil čo to je solidarita v rámci Európy. Bola krízová situácia, ale niektoré európske krajiny nám na úkor svojich vlastných zásob pomohli a Slovensko sa mohlo opäť rozbehnúť. Preto by som chcel zdôrazniť, že Slovensko bez Európy nevie žiť. My sa nevieme tváriť, že sme nejaký ostrov v strede Európy a budeme si robiť čo chceme, toto pravdepodobne nie je možné. A napriek tomu, že to je veľmi sporná, veľmi sporná téma, ja sa domnievam, že je potrebné, aby sme konzultovali  s premiérmi , konzultovali  s príslušnými stranami, ktoré tvoria dnes celú Európu, ak ďalej s týmto problémom naložiť. Či Slovensko bude poškodené alebo nebude poškodené, to je dnes predovšetkým otázka pre paní predsedníčku vlády a túto vládu. My sme jasne povedali, keď sa ukáže, že Grécko tieto doslova krvilačné rozhodnutia vôči samé sebe urobí, tak treba o tejto podpore uvažovať, inak nie. My sme odmietli grécku pôžičku dať. Nie teraz, pretože nepoznáme oficiálne správy žiadne, ani neoficiálne informácie nemáme,že či to je v poriadku, alebo to nie je v poriadku. Aj preto sme nemohli podporiť pôžičku Grécku v tomto okamihu, ale na filozofii, ktorú sme prehlásili , že áno, za predpokladu, že sa bude  spoločne postupovať v rámci celej Európy, na tejto filozofii my nič určite meniť nebudeme. Ja sa budem snažiť komunikovať predovšetkým s premiérmi, ktorí sú zo sociálno-demokratického tábora, som spomínal či to už je napríklad spolkový kancelár rakúsky, pán Fleimann, alebo je to Sokrates z Portugalska, Zapatero zo Španielska, slovinský premiér a ďalší. Chcem počuť ich názor na to, ako ďalej pokračovať, pretože možno sa niekomu zdá, že sa vytešujeme z toho, že Slovensko teraz stratí na dôveryhodnosti  v zahraničí, ale nie je to tak. Ja som 4 roky tvrdo pracoval v zahraničí, aby som Slovensko malo dobrú dôveru, my sme boli vnímaní ako solídna krajina. Či už išlo o Lisabon, či už išlo o euro. A preto ja z tohto ťažiť nebudem, mňa to len mrzí, že takto sa rozhodlo bez počkania si na tu správu, ktorá v septembri mohla byť v parlamente predložená.a mohli sme na základe toho aj  všetci normálne hlasovať či už tak alebo onak. A toto rozhodnutie mohlo byť prijaté. Ale to sú také detinské hry, viete, tak oni si mysleli pravicová vláda, že predložia do parlamentu návrh na grécku pôžičku, vyhlásili, že oni pôžičku nechcú, a mysleli si, že my ako takí naivní hlupáčikovia, prostáčikovia rovno stlačíme za, my schválime pôžičku , oni budú hrdinovia ledva na Slovensku, budú na nás nadávať. Takto nefunguje politika a myslím si, že toto nebol korektný postup, ak taká veľká strana paní  predsedníčka vlády, tak silná opozičná strana povie, že nepredkladajte napríklad zákon o imunite pokiaľ neprejde referendum, lebo nás potrebujete na hlasovanie. Ak vás požiadame, no potrebujete nás pokiaľ

Iveta RADIČOVÁ, predsedkyňa vlády SR /SDKÚ-DS/
--------------------
Ale po prvý raz počujem túto vetu. 

Robert FICO, predseda strany Smer-SD
--------------------
Ohľadne referenda? 

Iveta RADIČOVÁ, predsedkyňa vlády SR /SDKÚ-DS/
--------------------
Že to máme predkladať až po referende. 

Robert FICO, predseda strany Smer-SD
--------------------
A to nemyslíte vážne v parlamente sme to 1500 krát povedali. Ešte raz, povedali sme veľmi jasne, ak sme veľká politická strana, ktorú potrebujete na hlasovanie, a oficiálne sme vás vyzvali v parlamente, že predložte zákon o imunite až po referende, tak ste to tak mali urobiť. Ak vám ako silná opozičná strana, ktorú potrebujete na hlasovanie o čomkoľvek, pokiaľ ide o Grécko a ďalšie veci povie, počkajte na oficiálnu správu a potom budeme o tom hlasovať, tak to treba urobiť. Pretože inak potom neočakávajte, že my budeme vždy priskakovať, keď to budete potrebovať a budeme vám pomáhať plniť váš vládny program. My vám nebudeme pomáhať plniť váš vládny program. Jediné, čo rešpektujem paní predsedníčka je, že stále je hlboká svetová kríza. Tu máte moju pomocnú ruku. V tomto áno, v ostatných otázkach si pĺňte svoj program tak, ako ste si ho nastavili vrátaní ústavných zákonov, ktoré ste si dali do programového vyhlásenia vlády bez toho, aby ste sa spýtali  opozície, že či ich tam môžete dať, pretože viete, že bez nás tie ústavné zákony nemôžu prejsť. 

Iveta RADIČOVÁ, predsedkyňa vlády SR /SDKÚ-DS/
--------------------
Nejdem robiť pre seba nejaké zákony, chcem predkladať zákony ústretové občanom. Pokiaľ hovoríme o predpoklade ústavných zákonov, i strana Smer mala také predpoklady v minulom období svojom programovom vyhlásení. Tiež potrebovala naše hlasy na to, aby prešli. 

Robert FICO, predseda strany Smer-SD
--------------------
Dajte mi jeden príklad paní predsedníčka vlády, kedy sme my sľúbili prijatie ústavného zákona bez toho, aby 

Iveta RADIČOVÁ, predsedkyňa vlády SR /SDKÚ-DS/
--------------------
Tiež to odznelo v parlamente, v diskusii. Keď sa odvolávame na to , čo odznelo v diskusii, v parlamente. Dovolíte dokončím.

Robert FICO, predseda strany Smer-SD
--------------------
No nemáte ten príklad. 

Iveta RADIČOVÁ, predsedkyňa vlády SR /SDKÚ-DS/
--------------------
Mám ten príklad. Mám ten príklad, ak dovolíte, kedy má prijímať parlament zákony, ktoré vyžadujú ústavnú väčšinu, vždy len vtedy keď nejaký politik tu ústavnú väčšinu získa? Ja sa budem uchádzať o podporu ostatných politických strán, ak je pre vás  aj keď tomu veľmi nerozumiem tak dôležité, aby  to bolo po referende, tak dobre, dobre. Druhé čítanie môže byť po referende. Len neviem, či to zas nie je skôr z vašej strany taká hra, že po referende, lebo predpokladáte, že bude nízka účasť, že tým pádom nebude referendum platné a budete používať argument, veď to občania nechcú.

Robert FICO, predseda strany Smer-SD
--------------------
Prečo spájate referendum so mnou a s mojou  stranou? 

Iveta RADIČOVÁ, predsedkyňa vlády SR /SDKÚ-DS/
--------------------
Nie, vy ste povedali pán môžem dokončiť, ja som vás tiež pozorne počúvala

Robert FICO, predseda strany Smer-SD
--------------------
Nech sa páči.

Iveta RADIČOVÁ, predsedkyňa vlády SR /SDKÚ-DS/
--------------------
Vy ste povedali, že až po referende. Tak si kladiem otázku, že prečo je potrebné čakať na referendum, keď v otázke imunity, o ktorej poslancov, o ktorej sa diskutuje roky, ktorú vaši  kolegovia predkladali v parlamente, kde bola zhoda, že naozaj poslanec v súkromnom živote nemá mať nejakú super ochranu a privilégiá oproti normálnym občanom . Prečo zrazu tento posun, ale opakujem. Ak je to jediná prekážka, tak ja som pripravená ju splniť a pri všetkých ostatných zákonoch pán poslanec, veď tam je jasne napísané, že sa pokúsime navrhnúť. Žiadna iná formulácia  v tom programovom vyhlásení nie je . To znamená sa pokúsime presvedčiť poslancov, aby podporili takéto riešenia. Čo je proti záujmu občanov na prijatí ústavného zákonu na zúženie poslaneckej imunity. Čo je proti záujmu občanov, na prijatí ústavného  zákona, kde sa zaviažeme, že budeme konsolidovať a stabilizovať pre budúcnosť verejné financie. A tak to by som mohla pokračovať. Ja nechcem predkladať riešenia, moje a vaše. 

Jana POSPÍŠILOVÁ, redaktorka
--------------------
Pán predseda v súvislosti s tou imunitou ste ako poslanecký klub pripravení podporiť ten návrh v takej podobe ako je momentálne v pléne? Ohľadne tej poslaneckej a sudcovskej imunity?

Robert FICO, predseda strany Smer-SD
--------------------
Predtým ešte mi dovoľte, že sa k tomu samozrejme vyjadrím veľmi presne, ale trošku ma zarazilo čo povedala paní predsedníčka, pretože je to predsa referendum 18.septembra. Referendum. 

Jana POSPÍŠILOVÁ, redaktorka
--------------------
Aj o tejto téme?

Iveta RADIČOVÁ, predsedkyňa vlády SR /SDKÚ-DS/
--------------------
Áno je. 

Robert FICO, predseda strany Smer-SD
--------------------
Re fe ren dum, aby som to slovo presne vyhláskoval. Referendum podľa Ústavy  Slovenskej republiky  je najvyššia forma  priamej demokracie. 

Iveta RADIČOVÁ, predsedkyňa vlády SR /SDKÚ-DS/
--------------------
Nepopieram. 

Robert FICO, predseda strany Smer-SD
--------------------
A zrazu mám taký pocit, že čo tam potom že je nejaké referendum, čo tam potom, že nás to bude stáť vďaka vládnych strán okolo ja neviem 240 miliónov korún, nejakých 8 miliónov eur, čo tam potom . My si ten problém vyriešime sami  v parlamente a v podstate tým, že vyriešime problém v parlamente, tak zmaríme celé referendum , pretože referendum je už  zvolané. Na tom sa už nedá  nič zmeniť. Ľudia 18.septembra idú predsa k urnám, k referendu. Čiže vyriešime to tak, to je predstava vládnej koalície , že urobili sme si peknú zábavku, pred voľbami, na hovorili sme ľuďom , podpíšte nám referendum, urobíme referendum o tom, že či treba zúžiť alebo nezúžiť imunitu poslancov. Opäť klasický príklad prešli voľby, občania zabudnite, je po voľbách. Žiadne referendum, my si to vybavíme v parlamente, a potom že či prídete do referenda alebo neprídete je úplne jedno. Toto sú najnebezpečnejšie tendencie aké vôbec kedy boli. Ak sa začína znevažovať referendum ako najvyššia forma priamej demokracie, takýmto spôsobom. A  k samotnému  zákonu.

Jana POSPÍŠILOVÁ, redaktorka
--------------------
Podporíte ho? 

Robert FICO, predseda strany Smer-SD
--------------------
Idem k tom zákonu povedať. Nebezpečné na zákone, ktorý predložila vláda je, že  vláda prestáva rešpektovať rozdelenie  moci v štáte medzi zákonodarnú, výkonnú  a súdnu moc. Pokiaľ nebudeme rešpektovať takéto rozdelenie moci a nebudem rešpektovať systém určitých váh a bŕzd, to je jednoducho teória, ktorá je všeobecne známa. Tak nemôže štát fungovať. Ak má predstavu pravicová vláda, ktorá nastúpila, že začne šikanovať sudcov, takým spôsobom , že im zoberie imunitu, a potom minister vnútra začne trestné stíhanie čo môže začať bez problémov kedykoľvek proti nejakému sudcovi, potom ministerka spravodlivosti  paní Žitňanská takémuto sudcovi zoberie možnosť vykonávať prácu ako sudcovi a tým sa zbavia tých sudcov, ktorých nepotrebujú a myslím si, že pán Lipšic má určite zoznam sudcov, s ktorými by si rád vybavil nejaké účty. Toto sú veci, ktoré my principiálne  odmietame. Preto naše požiadavky pokiaľ ide o imunitu sú  nasledovné. A hovoríme to ako strana,  bez ktorej ten zákon  nemôe byť schválený, po prvé hovoríme, rokujme o tom ,  potom ako  sa k tomu vyjadrí  verejnosť v referende v najvyššej forme priamej demokracie. Potom si nerobte bláznov z ľudí. A nemíňajte 240 miliónov korún na referendum, keď to predtým chceme vybaviť takýmto spôsobom. Podruhé hovorím, že vyraďme  z toho zákona sudcovskú imunitu, tá tam  nemá čo robiť a my sa budeme  baviť potom o imunite poslaneckej a vieme sa dohodnúť na nejakom  návrhu, ktorý by mohol byť prechodný v parlamente a  ktorý bude znamenať určitý posun ďalej v týchto otázkach.  Poviem niečo, čo možno bude zneužité proti mne teraz, ale poviem to veľmi jasne. Lacnými populistickými gestami idete proti podstate ústavného systému Slovenskej republiky. Imunita  paní predsedníčka  vlády tu nie je na to, aby  chránila poslancov, pred rýchlou jazdou, alebo pred používaním alkoholu, alebo pred páchaním trestnej činnosti . Máme dostatočne postavenú právnu úpravu tak, aby ten, kto zlyhá, napríklad ak niekto  havaruje poslanec Národnej rady musí fúkať, to sme predsa upravili už v zákone. Je upravená rétoimunita, aby poslanci mohli nerušene vykonávať svoj mandát. Paní predsedníčka vlády, ja sa nechcem dožiť situácie, že ambiciózny minister vnútra  mi postaví pred  Smer-Sociálnu demokraciu 10 iniciatívnych policajtov, ktorí nás budú buzerovať od parkovania na tráve a že neviem po čo všetko , lebo to bude vynikajúci nástroj, ak o likvidovať slovenskú opozíciu. My nebudeme hrať tieto vaše lacné hry, chceme seriózny dialóg o zákone, ústavnom, ktorý sa týka  imunity. Ja som naň pripravený , na tento dialóg, som  naň pripravený, ale to je téma,  ktorá vyžaduje, aby sme počkali na referendum, to je môj jasný a principiálny postoj. Ale sme pripravení o imunite poslancov  hovoriť, to som povedal veľmi jasne. 

Iveta RADIČOVÁ, predsedkyňa vlády SR /SDKÚ-DS/
--------------------
Dobre, možno sa to dá hovoriť aj kľudne a netreba na mňa zvyšovať hlas, 

Robert FICO, predseda strany Smer-SD
--------------------
Ja mám 120/80 paní predsedníčka.

Iveta RADIČOVÁ, predsedkyňa vlády SR /SDKÚ-DS/
--------------------
Nevidno to, vy pôsobite trošku inak, ale dobre. Ja napriek tomu sa nedám strhnúť vaším tónom. Po prvé referendum, tam nie je jedna jediná otázka, tam je niekoľko otázok. Toto je len jedna z mnohých  otázok  v referende. Takže to, čo hovoríte neobstojí. Druhá vec, čo sa týka imunity,  neobstojí argumentácia pretože trošku sme tu priestupkovú sprísnili, ale ani zďaleka tak, ako to má bežný občan a ja  nenavrhujem zrušenie  imunity, takže  nezavádzajte pán poslanec. Ja navrhujem jej zúženie a ponechanie  na výroky, na výkon poslaneckej funkcie plne ponechávame. A po tretie, nebojte sa, ak by vás náhodou šli šikanovať,  pretože ste opozícia, ja vás osobne ochránim. 

Jana POSPÍŠILOVÁ, redaktorka
--------------------
Za diskusiu

Robert FICO, predseda strany Smer-SD
--------------------
Teším sa na to. 

Iveta RADIČOVÁ, predsedkyňa vlády SR /SDKÚ-DS/
--------------------
Bez problémov. 

Jana POSPÍŠILOVÁ, redaktorka
--------------------
Za diskusiu ďakujem predsedníčke  vlády Ivete Radičovej, dovidenia. 

Iveta RADIČOVÁ, predsedkyňa vlády SR /SDKÚ-DS/
--------------------
Ďakujem veľmi pekne a pekný zbytok soboty. 

Jana POSPÍŠILOVÁ, redaktorka
--------------------
A predsedovi Smeru-SD Robertovi Ficovi. 

Robert FICO, predseda strany Smer-SD
--------------------
Ďakujem pekne /nezrozumiteľné/ oddýchneme si trochu. 

Jana POSPÍŠILOVÁ, redaktorka
--------------------
Od mikrofónu ešte pekný zvyšok víkendu želá Jana Pospíšilová.

16.10.2010
Rádio Slovensko
Sobotné dialógy
16.10.2010    Rádio Slovensko    str. 01   12:10 Sobotné dialógy
            
Branislav DOBŠINSKÝ, redaktor
--------------------
Slovensko čaká obdobie rázneho uťahovania opaskov, dôvodom je rastúce zadĺženie štátu. Vládou i koaličnou radou dohodnutý ozdravný balíček však  samotný vládny poslanci postupne rozoberajú a menia. Opozícia zasa kritizuje  neochotu vlády šetriť a prenášanie konsolidácie na občanov. Možnosti väčších vládnych škrtov pritom pripúšťa aj samotná koalícia. Radičovej kabinetu končí prvých 100 dní. Opozícia hovorí o vláde chaosu a chyby v komunikácii priznáva i samotná  premiérka. Dámy i páni, príjemné sobotné popoludnie vám od mikrofónu želá Braňo Dobšinský. V štúdiu už momentálne sedia dvaja silní muži slovenskej politiky, každý z nich v podstate z iného ideového myšlienkového sveta. Jeden hovorí o silnom štáte a sociálnych   istotách, druhý zase o individuálnej zodpovednosti a osobnej slobode. Hovorím teda o predsedovi SaS Richardovi Sulíkovi a predsedovi Smeru - SD Robertovi Ficovi. 

Richard SULÍK, predseda strany Sloboda a Solidarita
--------------------
Dobrý deň prajem.

Robert FICO, predseda strany Smer-SD
--------------------
Dobrý deň. 

Branislav DOBŠINSKÝ, redaktor
--------------------
Páni vitajte, keďže pokiaľ viem, je to váš prvý duel, takto vzájomne, tak začal by som trošku osobnejšie. Pán Sulík napriek teda tej masívnej kritike vlády Roberta Fica a napriek teda tomu , že ako som povedal pochádzate z iných myšlienkových svetov, vidíte vy niečo pozitívne na Robertovi Ficovi ako politikovi?

Richard SULÍK, predseda strany Sloboda a Solidarita
--------------------
No tak treba povedať, že šéfuje  najväčšej strane, má ju pevne v hrsti, poslanci poslúchajú na slovo to všetko si vyžaduje  samozrejme silnú osobnosť. Čiže toto vnímam ako pozitívum Roberta Fica.

Branislav DOBŠINSKÝ, redaktor
--------------------
Mimochodom vy ste ešte svojho času Robert Fico sa na to sám odvoláva pre jeden český denník hovorili o tom, že ak sa preukáže pravosť istej nahrávky hovoriacej o čiernych fondov a tak ďalej istej strany, tak Robert Fico by mal skončiť vo väzení. Ešte stále si to myslíte? 

Richard SULÍK, predseda strany Sloboda a Solidarita
--------------------
Áno, pre mňa je to na kriminál, ja považujem to za nehoráznosť a prekvapuje ma, že to spoločnosť nejak ďalej nezaujíma, alebo že sa to  o veľa viac nerieši. Jednoducho, zobrať od sponzorov čiernych 300 miliónov korún, dostať sa s nimi do parlamentu, veď to je  prvotriedny podraz na voličoch a je to každopádne protizákonné. Ja teda  /nezrozumiteľné/ strana Smer nemá v parlamente čo hľadať, lebo sa tam dostala protizákonne. 

Branislav DOBŠINSKÝ, redaktor
--------------------
Pán Fico vzhľadom na to, čo sme tu teraz počuli, aj to čo som povedal, vy ste hovorili, vy ste usilovali o kreslo Roberta, teda Richarda Sulíka, myslím odvolávanie v parlamente. Hovoríte, že si mýli politiku so žúrom,  naznačovali ste dokonca nejaké drogové večierky. Vy teda vidíte niečo pozitívne? 

Robert FICO, predseda strany Smer-SD
--------------------
Nezačíname túto reláciu dobre, páni. A chcem upozorniť pána predsedu parlamentu, že nie je v parlamente a za všetko, čo teraz povie nesie plnú občiansko-právnu zodpovednosť a jeho tvrdenia o tom, že som od niekoho zobral 300 miliónov a podobné veci sú absolútne nepravdivé, preto by som naozaj požiadal pána Sulíka, aby zvážil čo hovorí, pretože naozaj proti takýmto tvrdeniam a podobným vyhláseniam som vždy veľmi úspešný pokiaľ o rôzne konania. 

Branislav DOBŠINSKÝ, redaktor
--------------------
Budete ho žalovať? 

Robert FICO, predseda strany Smer-SD
--------------------
Ale ja nebudem nikoho žalovať, to jednoducho mi nestojí za to. Len sa  mi to zdá byť také smiešne, keď takto začíname reláciu, že kto je komu sympatický, alebo nie sympatický

Branislav DOBŠINSKÝ, redaktor
--------------------
No je to o vás, politici sú ľudia. 

Robert FICO, predseda strany Smer-SD
--------------------
Pán Sulík je  predsedom vládnej strany, je predsedom súčasne parlamentu, čiže nesie zodpovednosť za kvalitu parlamentného života. Ale predovšetkým nesie zodpovednosť za to, čo sa deje prvých sto dní na Slovensku. Ja sa chcem o tom rozprávať a nie o tom, že či ja sa páčim Sulíkovi, alebo pán Sulík mne. Ja by som teda bol veľmi rád, keby sme hovorili o reálnych veciach a nie o vzájomných sympatiách, pretože tie do politiky nepatria. Pán Sulík je na úplne opačnej strane politického spektra, ste to veľmi presne popísali. On je krajný liberál, ja som sociálny demokrat. Obidve tieto by som povedal polohy sú legitímne v politike, lebo máme aj krajných liberálov, máme aj sociálnych demokratov, ale ťažko nájdeme spoločnú reč v mnohých otázkach. Takže by som veľmi rád, keby sme  nestrácali čas. Pretože Slovensko ide zvláštnou cestou za posledných sto dní. Poďme tu cestu pomenovať. Už nie sme v predvolebnej kampani, buďme teraz konkrétni, hovorme čísla. Hovorme ako to naozaj vyzerá, a kvôli tomuto som sem prišieľ a nie kvôli tomu, aby som si vyznával lásku , ale vyjadroval nenávisť vôči niekomu. 

Branislav DOBŠINSKÝ, redaktor
--------------------
No a treba priznať zase, že v politike osobné sympatie a antipatie častokrát hrajú dôležitú úlohu a myslím si, že je to legitímna otázka. Takže mám právo si ju zvoliť. Poďme teda k tomu čo  už naznačil úvodný vstup vlády , súčasnej vlády končí to 100 dňové obdobie v politike sa tomu hovorí slengovo hovorí obdobie hájenia. Občanom zase zrejme od januára končí období hájenie, čo sa týka ich peňaženiek, čaká ich konsolidačný balíček ako sa tomu múdro hovorí. To znamená, ozdravenie verejných financií. Tu  na tej potrebe konsolidovať verejné financie sa zhodli v podstate všetci, ako koalícia, tak aj opozícia hovorí, že je treba  znižovať ten deficit, rovnako o tom hovoria aj ekonómovia. Na druhej strane ale panuje istá kritika čo sa týka štruktúry toho balíčka. Že jednoducho príliľ veľa  je na strane nových príjmov od občanov, len pripomeniem, že samotné ministerstvo financií hovorí o  zvyšovaní daní, o odvodovej záťaži o jedno percento. A príliš málo vládnych škrtov. Takže na úvod by som  si dovolil také dva krátke synchróny, alebo teda vyjadrenia predsedu  rozpočtového výboru  parlamentu, vášho kolegu pána Kollára a ministra financií, ktorí obidvaja priznávajú, že vláda mala väčšie možnosti a dokonca sa dalo a malo šetriť viac. Takže Jozef Kollár a Ivan Mikloš. 

Jozef KOLLÁR, poslanec NR SR /SaS/
--------------------
Pôvodne sa to rozdelenie navrhovalo dokonca až 1:3. Keď si zoberieme súčasný pomer tých 800 miliónov eur verzus 900 , sme takmer v pomere 1:1. Ja sa skôr prikláňam k tomu, aby sa našla väčšia odvaha na strane vlády, znižovať rozpočtové výdavky. No vedel by som predstaviť dajme tomu na tej úrovni miliardu 200 miliónov, čiže orientačne ešte o nejakých 30 % navyše, škrtanie rozpočtových výdavkov. 

Ivan MIKLOŠ, minister financií SR /SDKÚ-DS/
--------------------
Áno, ja si tiež myslím, že sa dá usporiť na strane výdavkov aj viac, ale nedá sa usporiť viac tak, aby sa to dalo premietnuť do návrhu štátneho rozpočtu a verejných rozpočtov na budúci rok. Ten proces má svoje lehoty avizujem tým, že budeme venovať neustálu, permanentnú pozornosť, veľmi dôslednej analýze výdavkov, efektívnosti týchto výdavkov a odhaľovaniu rezerv. Na to, aby sme vedeli odhaliť tie rezervy, je potrebné urobiť mnoho týždňov trvajúce komplexné audity napríklad. 

Branislav DOBŠINSKÝ, redaktor
--------------------
To boli slová Jozefa Kollára a Ivana Mikloša zhruba pred mesiacom . Pán Kollár dokonca potom naznačoval, že ešte v parlamente je priestor na zmeny v tom balíčku, čo sa týka prerozdelenia tých, toho pomeru medzi  vládu a občanov. Takže pýtam sa vás pán Sulík, jasná otázka, jasná odpoveď, pripúšťate, alebo je pripravené nejaké návrhy SaS, ktoré by zredukovali tú záťaž na občanov a preniesli ju viac na vládu? 

Richard SULÍK, predseda strany Sloboda a Solidarita
--------------------
No priestor  existuje vždy  na zmenu v parlamente, preto je medzi prvým a druhým čítaním 30 dňová lehota a všetky návrhy sa diskutujú vo výboroch. Práve preto, aby bol ešte priestor  na zmeny. Ja v zásade súhlasím s obidvomi pánmi, aj s pánom Kollárom aj s pánom Miklošom a to znamená, že bolo by dobré viac šetriť na výdavkov, konsolidovať viac tým spôsobom, že sa znížia vládne výdavky. Alebo teda že sa bude šetriť na vládnych výdavkov. Na druhej strane súhlasím s pánom Miklošom, nejde to zo dňa na deň. To skutočne chce spraviť analýzy, chce to jednoducho nejakú prípravu  mať bežia napríklad výpovedné lehoty. A tak ďalej, čiže  to šetrenie teraz nejaké začína, ale ja som presvedčený, že budúci rok bude pokračovať a toto je veľmi dôležité jednoducho nastúpila vláda rozpočtovej zodpovednosti. A nie vláda, jednoducho nezodpovednosti, ktorá rozhadzovala peniaze kade len mohla a dostala nás na grécku cestu. A z tej gréckej cesty zísť nie je jednoduché. To skrátka teraz stojí veľa úsiľa a áno treba povedať, v niektorých momentoch to pocítia aj ľudia. 

Branislav DOBŠINSKÝ, redaktor
--------------------
V poriadku, pán Fico vy, strana Smer hovorí o tom, že je to príliš veľké zaťaženie občanov, že jednoducho vláda nešetrí a prenáša to celé na ľudí. Takže ako by ste to riešili vy? Ten konsolidačný balíček, alebo respektíve  podľa vás  musí byť ten konsolidačný balíček v takej výške? 

Robert FICO, predseda strany Smer-SD
--------------------
Napriek tomu , že podľa pána Sulíka by som mal sedieť v base, si dovolím vysloviť niekoľko názorov, ktoré nie sú typické pre jedného alebo dvoch ľudí. Ale je to názor veľkej časti slovenskej verejnosti, pretože túto časť slovenskej verejnosti reprezentujeme. Najmä chcem odmietnuť akékoľvek vyjadrenia a vyhlásenia o takzvanej gréckej ceste. My sme k 30.júnu 2010 odovzdával krajinu v stave, kedy bolo minutých iba 47 % zo štátneho rozpočtu, čiže v polovičke roka k 30.júnu 2010 sme minuli menej  ako  polovičku a nechali sme k dispozícii vládnej koalícii 53 % rozpočtových zdrojov. Po druhé, a to nespochybňuje nikto. Slovensko malo k 30.júnu najvyšší hospodársky rast v Európskej únii. Po tretie to nespochybňuje nikto, deficit našej vlády na rok 2010 bol plánovaný na úroveň 7 %. Táto vláda ho už zvýšila na 7,8 %. A ešte jeden fakt, ktorý nikto nespochybňuje, že v rámci eurozóny sme mali druhú najnižšiu zadĺženosť a klesajúcu zamestnanosť. Preto 

Branislav DOBŠINSKÝ, redaktor
--------------------
Otázka je za čo.

Robert FICO, predseda strany Smer-SD
--------------------
Ja chápem, ja chápem, ja chápem, že dnes vládna koalícia potrebuje nejakú stratégiu, aby preukázala, alebo pretlačila ten chaos, zdražovanie, čo sú dva charakteristické znaky súčasného vládnutia. 

Branislav DOBŠINSKÝ, redaktor
--------------------
K mojej otázke,k  mojej otázke, musí sa teda podľa vás konsolidovať v tej miere alebo nie? 

Robert FICO, predseda strany Smer-SD
--------------------
Nie, ja si myslím, že to, čo robí vládna koalícia je veľmi zlé a poviem prečo. Predovšetkým preto, že v roku  2010 a za tým si stojím, takisto ako v roku 2009 aj za tým si absolútne stojím. Napriek tomu, že bola svetová hospodárska kríza, sme ani nezdražovali, ani sme neprivatizovali , ani sme nezdvíhali dane a nezdvíhali sme ani odvody. Spoliehali sme sa výlučne  na  to, že v čase hospodárskej krízy nám pomôže hospodársky rast, ktorý sme naštartovali tak brutálne, že bol najvyšší v Európskej únii k 30.júnu 2010. Tento fakt nevie nikto spochybniť. Postavili sme tento hospodársky rast výlučne na veľkých verejných investíciách. Diaľnice, atómové elektrárne, letisko a tak ďalej a tak ďalej. Prišla vláda pravicová a povedala, že veľké verejné investície končia. Pán predseda parlamentu ukončil rekonštrukciu Bratislavského hradu, zastavila sa výstavba diaľnic  hore na severe Slovenska, zastavila sa výstavba  letiska, zlikvidoval sa projekt atómovej elektrárne v Jaslovských Bohuniciach, zlikvidoval sa projekt širokorozchodnej železnice cez Slovensko. Čo z toho vyplýva. Ak sme sa my spoliehali na hospodársky rast a išlo nám to, tak samozrejme to prinášalo dane,odvody a pracovné miesta. 

Branislav DOBŠINSKÝ, redaktor
--------------------
/nezrozumiteľné, hovoria obidvava naraz/ takmer 7 %?

Robert FICO, predseda strany Smer-SD
--------------------
Ale 7 % je deficit úplne priemerný v Európskej únii, pán redaktor teraz ani nechcete povedať, že Poľsko má deficit 2 %. Poľsko v roku 2007 má, v 2010 má takisto 7 % deficit. Ja teraz dokončím tu myšlienku. Tým, že my sme išli cez hospodársky rast a vláda zastavila všetky verejné investície,ktoré hospodársky rast držali,  tak samotná vláda a pán Sulík to musí potvrdiť materiál ministerstva financií konštatuje, v roku 2011 bude zabrzdený hospodársky rast, kvôli týmto opatreniam. Bude vysoká inflácia a zamrazené platy ľudí, pokiaľ ide o hospodárstvo. Preto teda ak potrebujú peniaze čo im iné zostáva, ako zdražovať. Pretože hospodársky rast neštartujú cez veľké verejné investície, čo sme robili my. Musia teda zdražovať a musia pristupovať k zdvíhaniu daní, ďalších poplatkov , diaľničné známky a tak ďalej a tak ďalej. Pánovi Sulíkovi jednu  ponuku  dávam, budem rád počuť jeho názor na to, lebo sa potom budeme musieť vrátiť a to je otázka

Richard SULÍK, predseda strany Sloboda a Solidarita
--------------------
Dajte. 

Robert FICO, predseda strany Smer-SD
--------------------
A to je otázka , prečo beriete najslabším, prečo nezdaníte banky? My prinášame návrh zákona, na základe ktorého chceme zaviesť osobitné zdanenie bánk a poisťovacích spoločností, pretože tieto nesú najväčšiu  zodpovednosť za finančnú krízu. Ak teda beriete niekde peniaze , lebo by ste nemuseli, kým by ste hospodársky rast podporovali, prečo beriete najslabším, prečo tie peniaze nezoberiete bankám a /nezrozumiteľné/. To je prirodzená otázka. My takýto  návrh predložíme do parlamentu. 

Richard SULÍK, predseda strany Sloboda a Solidarita
--------------------
Môžem aj ja chvíľku rozprávať. Začnem teda tým čím ste vy začali pán Fico s tou basou. A ešte raz. Povedal som, ak sa preukáže, že ta nahrávka je, na tej nahrávke je váš hlas, patríte do basy. Tak prosím vás neskracujte to na to, že tam patríte všeobecne, ale ak sa  preukáže, že na tej nahrávke je váš hlas. No a teraz  k týmto vaším údajom.

Robert FICO, predseda strany Smer-SD
--------------------
Pán Sulík nehnevajte sa, čo ste 

Richard SULÍK, predseda strany Sloboda a Solidarita
--------------------
Neskáčte mi  prosím vás pekne do slova. Pán Fico ja som vás nechal vyrozprávať, neskáčte mi do reči. Nie, nehovorte teraz, ja hovorím. Pán, neskáčte mi prosím vás pekne do reči. 

Robert FICO, predseda strany Smer-SD
--------------------
Čo si to dovoľujete? 

Richard SULÍK, predseda strany Sloboda a Solidarita
--------------------
Neskáčte mi do reči. 

Robert FICO, predseda strany Smer-SD
--------------------
Ako vy môžete povedať na politického protivníka 

Branislav DOBŠINSKÝ, redaktor
--------------------
Pán Fico nechajte teraz pána Sulíka 

Richard SULÍK, predseda strany Sloboda a Solidarita
--------------------
Ja som vás vyrozprávať nechal, a teraz nechajte vyrozprávať vy mňa, dobre? 

Robert FICO, predseda strany Smer-SD
--------------------
Čo si to dovoľujete? 

Richard SULÍK, predseda strany Sloboda a Solidarita
--------------------
Pán Fico nechajte ma vyrozprávať, prosím vás, ja som vám do reči neskákal.

Robert FICO, predseda strany Smer-SD
--------------------
Vy nie ste ani prokurátor, ani sudca ani vyšetrovateľ.

Richard SULÍK, predseda strany Sloboda a Solidarita
--------------------
Budete mať o chvíľočku, ale môj názor môžem povedať aj ja, teraz ma nechajte vyrozprávať. 

Robert FICO, predseda strany Smer-SD
--------------------
Nemôžete, pretože nemôžete

Branislav DOBŠINSKÝ, redaktor
--------------------
Pán Fico nechajte teraz hovoriť pána Sulíka, môžte potom reagovať. 

Robert FICO, predseda strany Smer-SD
--------------------
Pán redaktor nehnevajte sa, ale tu nemôže niekto prísť a povedať na politika ,ktorý bol predsedom vlády. Je predsedom najsilnejšej strany, že pán /nezrozumiteľné/ kde sa nachádzame? Čo to je za krajinu, toto? 

Richard SULÍK, predseda strany Sloboda a Solidarita
--------------------
Pán Fico ja som vás vyrozprávať nechal, keď vy nedokážete kultivovane diskutovať, odíďte. Ja som vás vyrozprávať nechal. A teraz budem rozprávať ja, dobre? Teraz k  tým vaším bludom, čo ste tu narozprávali. Hovoríte, že 47 % rozpočtu ste  minuli do polky roku a vláde ste nechali  53. Ale z akého čísla? To ste z tých čísieľ, čo ste si vy zapísali do rozpočtu, minister financií  Počiatek tam popísal samé bludy, tak potom nie je umenie minúť z toho len 47. Ja si môžem napísať do  výdavkov, že miniem 100  miliard euro, a potom za pol roka miniem len 2 % z toho. To je prvá vec. Vy sa nemôžte opierať o číslá, ktoré  jednoducho boli vycucané z prstu. Druhá vec, ten hospodársky rast , už som vám to minule vravel, tak skúste prosím vás pekne počúvať. Vy keď zadĺžite krajinu 8 % HDP a z toho vygenerujete 5 % rast, ten rast je síce vysoký, ale to je asi ako keď vám dám 10 eurovku a poprosím vás ju rozmeniť, a vy mi donesiete jednu 5 eurovku a jednu dvojeurovú mincu a budete sa chváliť, že no ale veď ja som doniesol 7 euro. No nedoniesli ste 7 euro, tri ste stratili. Presne toto je  s tým rastom. My máme pomerne vysoký hospodársky rast, ale máme ho preto, lebo vy ste neúmerne zadĺžili našu krajinu. A tretia vec, čo vravíte, celkové zadĺženie, áno celkové zadĺženie je nízke, ale  /nezrozumiteľné/ od 2002 do roku 2006 tu bola  zodpovedná vláda, ktorá vám prenechala financie tip top. Tie boli úplne v poriadku a potom ste došli vy sociálni demokrati, ktorí viete akurát rozdávať z cudzieho a všetky tieto peniaze ste jednoducho rozflákali alebo rozkradli. 750 miliard korún, čiže 25 miliard euro mala vaša vláda viac k dispozícii ako to predošlá. Kde sú tie peniaze? 

Branislav DOBŠINSKÝ, redaktor
--------------------
Banková daň? 

Richard SULÍK, predseda strany Sloboda a Solidarita
--------------------
K tej bankovej dani po prvé, veď keď to je taký super nápad, nič  nebránilo to minulej vláde zaviesť a viem, že o tom boli reči a nakoniec 

Branislav DOBŠINSKÝ, redaktor
--------------------
Len  v tejto relácii nie sme v roku 2009

Richard SULÍK, predseda strany Sloboda a Solidarita
--------------------
Dobre a druhá vec, prečo to  nie je dobré riešenie, preto, lebo čo spravia banky, keď zaťažíme všetky banky naraz, tak oni akurát  zdvihnu poplatky a odnesú si to práve ľudia , ktorí majú na účtoch peniaze. Máme rovnú 10 % daň, ktorá skrátka musí platiť na akýkoľvek zisk a akýkoľvek príjem. Nech sa páči pán Fico, máte slovo. 

Robert FICO, predseda strany Smer-SD
--------------------
Ja teda nie som ekonóm  a dúfam, že si toto niekto všimol, ale ja naozaj nevidím žiadny súvis medzi 7 % deficitom a 5 % hospodárskym rastom. Pretože opakujem ešte raz, deficit na úrovni  7 % je úplne priemerný deficit v rámci Európskej únie.

Branislav DOBŠINSKÝ, redaktor
--------------------
Ale nie primárny, ja si dovolím opravím vás, takzvaný primárny deficit, to znamená ak je očistený  deficit od  bývalých dlhov, teda splátok dlhov, zostáva ten, ktorý je 

Robert FICO, predseda strany Smer-SD
--------------------
Viete, vy si vyťahujete čísla, ktoré sa vám páčia, ja hovorím o tom deficite, ktorý sa preukazuje v rámci Európskej komisie. Hovorme o  jednom  čísle. Tak ho isto očistili, alebo neočistili v iných krajinách. Hovoríme o priemernom deficite 7 %. Táto vláda ho už zvýšila za prvé tri mesiace o 0,8 % a už dnes vláda hovorí o tom, že deficit nebude 7, ale 7,8 %. Znovu sa pýtam, preboha aký je vzťah medzi 7 %-ným deficitom a 5 % hospodárskym rastom. To sú jablká a to sú hrušky a to nemá absolútne nič spoločné. Pokiaľ ide o veci, ktoré sa týkajú  daní, alebo ďalšieho spoplatňovania. My sme nepotrebovali   pán Sulík  zdaňovať banky, pretože my sme išli cestou hospodárskeho radu, už som to tu niekoľkokrát  povedal. My sme vytvárali pracovné miesta tým, že sa stavali diaľnice, robili sa obrovské investičné akcie. Tam sa vytvárali pracovné miesta a to štartovalo hospodársky rast. A hospodársky rast, keď  je vysoký, tak prináša so sebou samozrejme príjmy v podobe daní, odvodov a pracovných miest. Preto my sme nepotreboval  banky zdaňovať, my sme si riešili svoj problém, pokiaľ išlo o konsolidáciu  verejných financií, primárne cez  hospodársky rast. Jediné opatrenie, ktoré sme pripúšťali a diskutovali sme o ňom, bolo opatrenie, že či nepristúpiť k zmene pomerov v druhom pilieri, pretože dnes nám druhý pilier vytvára deficit v Sociálnej poisťovni na úrovni jednej miliardy. Preto. Znovu tu istú otázku, postavím na stôl. Ak teda musíte zobrať tým najchudobnejším peniaze, lebo inú cestu nepoznáte, zastavili ste diaľnice, zastavili ste všetko. Pýtam sa prečo to beriete najchudobnejším? Veď ste to boli vy, bola to paní Radičová,ktorí ste pred voľbami velehlasne vykrikovali, nebudú sa zvyšovať dane a v žiadnom prípade sa nebude privatizovať. Zvyšujete dane a idete  teraz aj privatizovať, lebo ta privatizácia sa jasne pripravuje. Naša odpoveď  je, ak neviete  na Slovensku realizovať hospodársky rast, a potrebujete niekde získať peniaze, tak buď teda  upravte tie pomery v druhom pilieri, alebo zaveďte mimoriadnu daň  na banky a poisťovne, ako to idú urobiť tera aj Poliaci. Získate zdroje, minimálne na tej istej úrovni ako vám môže priniesť zvýšenie dane z pridanej hodnoty. Ale nenechajte to zaplatiť ľuďom, ktorí majú 300,400 eurové  príjmy. Dajte to zaplatiť tým, ktorí na to reálne peniaze majú. My takýto návrh predložíme a k tým poplatkom nesúhlasim, pretože  ministerstvo financií  ešte v čase keď tam bol minister financií Počiatek, predsa predložilo   osobitný balík pokiaľ išlo o poplatky v rámci bánk a poisťovacích spoločností. A je tam stanovená maximálna  výška. My predsa v zákone vieme upraviť toto, aby sa v žiadnom prípade 

Branislav DOBŠINSKÝ, redaktor
--------------------
Ale to ste hovorili v jeseni 2009  /nezrozumiteľné/ dividendy, ja vám to tu aj pustím ak chcete.  

Robert FICO, predseda strany Smer-SD
--------------------
Ale ja teraz hovorím  /nezrozumiteľné/ ja hovorím o bankovej dani. Ale banková daň má dnes väčší význam, pretože my sme nepristupoval k zvyšovaniu DPH, ale pravicová vláda pristupuje k zvyšovaniu DPH. My hovoríme, zoberte bankám a nie ľuďom. Nič iného nehovoríme. 

Branislav DOBŠINSKÝ, redaktor
--------------------
Banky, to sme už hovorili, že to odmietate. Ale druhá, druhá ponuka Smeru teda na riešenie konsolidácie je takzvané tie procyklické opatrenia. To znamená nalievať peniaze do ekonomiky. 

Richard SULÍK, predseda strany Sloboda a Solidarita
--------------------
Ja si myslím, že táto vláda spraví veľmi dobre, keď bude robiť presný opak toho, čo Smer v ekonomickej oblasti navrhuje  a potom to bude   fungovať výborne. K tomu deficitu a k tomu hospodárskemu rastu. Že teda tu pán Fico vravel, že sú to jablká a hrušky . Pán Fico ešte raz, 

Branislav DOBŠINSKÝ, redaktor
--------------------
Čiže ovocie. 

Richard SULÍK, predseda strany Sloboda a Solidarita
--------------------
Keď chcete, keď zoberie napríklad vláda, keď sa zadĺži povedzme v rozsahu 5 miliard eur, alebo v rozsahu 7 miliard eur, čo je 10 % nášho HDP, a za týchto 7 miliard eur postaví jednu komplet novú atómovú elektráreň, tak samozrejme máme 10 % deficit a na druhej strane  máme keďže ta elektráreň sa postaví, máme 10 % rast toho HDP. Tieto veci jednoducho to sú spojené nádoby. A väčšinou existuje takzvaný multiplikačný efekt, že vláda sa zadĺži povedzme dvomi percentami HDP a vygeneruje z toho rast HDP z deficitu dvoch percent vygeneruje rast povedzme 4 alebo 5, ale u vás je to presne naopak. Vy ste vytvorili deficit  8 , alebo 7, ale rast iba 5. Toto, to sú spojené  nádoby,  nechajte si to nejakými vašimi ekonómami vysvetliť, keď neveríte mne. Čo ste vraveli, že vy ste, že rozpočet je iba 7 HDP a táto vláda už priznáva 7,8 %, a to nie, pretože by táto vláda zle hospodárila, táto vláda hospodári veľmi dobre, to je preto, lebo vy ste napísali do rozpočtu bludy. To sa nedá inak nazvať ako bludy a dám vám jeden úplne konkrétny príklad.  Začalo to všetko  v októbri 2008, kedy váš minister financií prezentoval východiská  štátneho rozpočtu na rok 2009 a tam zapísal, že bude rast  HDP 6,5 %. Ja som vtedy písal článok, lebo som sa chytal za hlavu, že ak môže toto  človek triezvo zmýšľajúci  v októbri 2008, keď už bola kríza  úplne zrejme tu, jak môže navrhnúť 6 % rast. No nakoniec sme mali 5 % mínus a tam sa to začalo odvíjať na základe rekordného   rastu, čo bol úplne  že z brucha vymyslené číslo, ste si naplánovali rekordné daňové výdavky, ktoré sa nakoniec nenaplnili ani len na 80 % . A potom ste si naplánovali ešte vyššie, prepáčte rekordné daňové príjmy a potom ste si naplánovali ešte vyššie výdavky štátu. Veď bola kríza a výdavky štátu rástli ako možno že ako nikdy predtým. Toto je  ta nezodpovednosť vašej politiky. Vy ste presne vedeli, že my budeme mať  ja vás neviním za to, že došlo, neviním vás za to, že došlo k poklesu HDP. To určite nie.  za to nemôže vaše vláda, na to, tomu je na vine kríza. Ja vás viním za to, z toho, že vedeli, že bude pokles HDP a Počiatek vrcholne nezodpovedne sa  tváril, že nebude pokles HDP. Napísal tam hausnumera do toho rozpočtu a preto máme dnes deficity, aké sme pomaly nemali nikdy. 

Branislav DOBŠINSKÝ, redaktor
--------------------
Ak dovolíte pán Fico  ešte veľmi krátko pán Sulík jedna otázka, vy ste hovorili , že táto vláda hospodári zodpovedne. Na druhej strane nedá mi neocitovať jeden výrok ,ktorý  ma naozaj zaujal. Keď protestovali mamičky, že sa znižuje pre časť z nich materská, teda rodičovský príspevok o 56 alebo tak nejako eur, tak minister našieľ 15 miliónov za víkend a odôvodnil to slovami zapli sme mozgové závity na plné obrátky a zamysleli sme sa nad štruktúrou rozpočtu. Takto našieľ za víkend 15 miliónov , ja sa pýtam ako je možné, alebo koľko je takýchto rezerv vo vláde, že keby zapli všetci ministri mozgové závity, koľko miliónov nájdu?

Richard SULÍK, predseda strany Sloboda a Solidarita
--------------------
No ja teda dúfam, že všetci ministri mozgové závity zapnú a  som presvedčený, že tých rezerv tam je o veľa viac ako len tých 15 miliónov.

Branislav DOBŠINSKÝ, redaktor
--------------------
Takže pripúšťate, že občania by nemuseli toľko platiť.

Richard SULÍK, predseda strany Sloboda a Solidarita
--------------------
Úplne na začiatku tejto diskusie sme začali tým, že tá, že to šetrenie vládnych výdavkov hlavne takéto rozhadzovanie  peňazí daňových poplatníkov, to šafárenie to tu je, ale nejde odstrániť  zo dňa na deň. Ale ono bude pokračovať. No, nie je to možné všetko urobiť k prvému  januáru. 

Branislav DOBŠINSKÝ, redaktor
--------------------
Čiže tie audity a tak ďalej .

Richard SULÍK, predseda strany Sloboda a Solidarita
--------------------
Áno tie audity, ja teda dúfam, že to šetrenie bude pokračovať. Za Národnú radu môžem povedať, že áno, že bude pokračovať a prepáčte ešte jednu vec. Pán Fico čo ste vraveli tie, tie veľké štátne investície, no napriek tomu, že my máme  tam evidentne iný názor, myslím si, že máme rovnaký názor čo sa týka hradu a ja teda nezastavil som stavbu hradu. Jednoducho potrebujem si dohodnúť aj ja rozpočet a ja veľmi dúfam, že hrad bude dokončený aspoň Hradný palác, že bude dokončený behom budúceho roku. Budem , spravím všetko pre to, aby to tak bolo. Čiže tuná sa zrejme zhodujeme. 

Robert FICO, predseda strany Smer-SD
--------------------
Chcel by som predovšetkým ešte k tým bankám, pretože to považujem za veľkú tému. Dnes o zdaňovaní bánk a o zodpovednosti bánk za to, čo sa udiaľo vo finančnom sektore hovorí celá Európa. A jedna krajina za druhou začína uvažovať o podobnom návrhu. 

Branislav DOBŠINSKÝ, redaktor
--------------------
Áno  a to sú väčšinou krajiny , ktoré naľali do tých bánk nejaké peniaze. Poviem príklad /nezrozumiteľné hovoria obidvaja naraz/

Robert FICO, predseda strany Smer-SD
--------------------
Ale ja hovorím o Poľsku, Poľsko predsa nenalievalo peniaze do bánk. 

Branislav DOBŠINSKÝ, redaktor
--------------------
Ako by ste prinútili tu banku, aby to nepreniesla na  ľudí? 

Robert FICO, predseda strany Smer-SD
--------------------
Už som predsa povedal, že existuje špeciálny balík  bankových poplatkov, ktorý bol schválený v parlamente v predchádzajúcom období a dá sa stanoviť maximálna výška tohto poplatku. Lebo viete je veľmi jednoduché  zobrať niekomu, kto je dôchodca a má 300 eur, ten sa nemá ako brániť. Ale keď banky sa majú možnosť brániť, vytvoria obrovský lobing vo vzťahu k poslancom, budú robiť cez médiá obrovský lobing. A povedia, že zvýšia poplatky, tak sa všetci teraz roztraseme od strachu a neurobíme to. My tvrdíme, že toto je spravodlivé. Nezdražujme a neberme tým najchudobnejším. A dokončím ešte je zaujímavé, keď sme sa bavili o pôžičke Grécku, tak vtedy tí, čo odmietali túto pôžičku tvrdili, že predsa nebudeme pomáhať bankám. Že to boli banky, ktoré chcú zarobiť na Grécku, alebo zarábajú na  Grécku. Tak prečo teraz , prečo teraz, keď máme tento problém na  stole, a treba bankám  ukázať, že tu je nejaký štát, je tu silný štát, ktorý má záujem  veci kontrolovať. Tak zrazu už počúvam pána Sulíka, že banky treba chrániť, ale tým chudákom ľuďom treba zobrať. V tom je ten základný hodnotový rozpor medzi pravicou a ľavicou. Takto to je. Ale v poriadku. Nech ta verejnosť vidí, že súčasná vláda nemá žiadny program, pretože keby som požiadal dnes paní Radičovú, aby mi povedala v dvoch, troch slovách názov svojho vládneho programu, tak  mi nemôže povedať nič. Lebo je to len chaos a je to len  zdražovanie. 

Branislav DOBŠINSKÝ, redaktor
--------------------
Dobre, pán Fico dostaneme sa k téme, 

Robert FICO, predseda strany Smer-SD
--------------------
Ešte k tým číslam podstatným, ktoré tu vyslovoval 

Branislav DOBŠINSKÝ, redaktor
--------------------
Ak dovolíte, skúsim otázku, vy ste hovorili

Robert FICO, predseda strany Smer-SD
--------------------
Zapamätajte si otázku, 

Branislav DOBŠINSKÝ, redaktor
--------------------
Prepáčte, ja ju položím a vy si zapamätajte odpoveď. 

Robert FICO, predseda strany Smer-SD
--------------------
Pokiaľ ide, to čo povedal pán Sulík s tými číslami. 

Branislav DOBŠINSKÝ, redaktor
--------------------
Pán Fico. 

Robert FICO, predseda strany Smer-SD
--------------------
Tie čísla. Ja znovu tvrdím, že taký súvis, ako vy hovoríte medzi 7 % deficitu a hospodárskym rastom neexistuje. A  k tým číslam. Pán predseda parlamentu, ste predseda parlamentu. Vy ste priniesli taký pomerne vulgárny slovník do slovenskej politiky, pretože hovoríte, bludy, nezmysly, basa, rozkradli a podobné veci, ktoré nepatria podľa môjho názoru až v takomto rozsahu do úst predsedu  parlamentu. Ale ja vám poviem  teraz vážne čísla a vážne argumenty, prečo nemáte  pravdu. Predovšetkým nemáte pravdu preto, lebo prvého  januára  2009 sme na Slovensku zaviedli  euro. Preto nehovoríte pravdu, pán Sulík, ak tvrdíte, že už v roku 2008 bol niečo zlé nastavené, pretože my sme boli v roku 2008 a 2009 pod neuveriteľne prísnou kontrolou Európskej komisie, Európskej centrálnej banky. Ja viem, že vy máte tak ďaleko do Európskej komisie ako do Vatikánu, ale to je váš problém. Ja totiž uznávam, európske inštitúcie a tvrdím, že v vzťahu k Slovensku urobili kus práce. Ako môžete povedať , že v roku 2008 boli napísané nejaké bludy, keď celá Európa nás kontrolovala, lebo sme boli posledná krajina, ktorá vstúpila prvého  januára 2009 do eurozóny a museli sme splniť viete aké prísne maastrichtské kritériá. Najmä teda deficit pod 3 %, stabilita národnej meny, miera zadĺženia musí byť nižšia ako  60 %. 

Branislav DOBŠINSKÝ, redaktor
--------------------
Dobre, aby to nebol monológ  pán predseda. 

Robert FICO, predseda strany Smer-SD
--------------------
Preto pokračujem v roku 2009, krajina je celý rok monitorovaná v roku 2009, lebo sme mali zavedené euro. Ako môžete povedať, keď celá Európa, Európska centrálna banka, "trišet", všetci sa na nás pozerajú zhora, že či neklameme. A vy poviete ,  minister financií napísal bludy, nezmysly  zatvoriť, basa. Ja by som teda naozaj potom povedal, že všetci tí  v európskej komisii sú hlúpi lebo sa pozerali na nás, a povedali, nech aj klamú tí Slováci, však my ich necháme, tak, to snáď tak nie. Ja si myslím, že 

Branislav DOBŠINSKÝ, redaktor
--------------------
Ja si myslím, že ste si nevybrali dobre, lebo /nezrozumiteľné hovoria obidvaja/

Robert FICO, predseda strany Smer-SD
--------------------
/nezrozumiteľné/ o Grécku, pôžičke Grécku, je 20 rokov stará vec, Grécko nemá nič spoločné s rokom 2009.

Branislav DOBŠINSKÝ, redaktor
--------------------
Dobre, pán Sulík krátka reakcia a doplním to otázkou, v súvislosti teda s tými rozvojovými impulzami štátnymi, vládnymi invetíciami ako takzvaná procyklická politika, vzhľadom na to, že povedzme sme tak otvorenou ekonomikou, či diskutuje sa napríklad o tom podobnom niečom v Česku. Má zmyseľ nalievať peniaze do ekonomiky čo sa týka vládnych investícií, keď vlastne ťahá nás , export do Nemecka, do Česka. 

Richard SULÍK, predseda strany Sloboda a Solidarita
--------------------
Nie je, to je predsa ten základný rozpor medzi ľaviou a pravicou. A tak ako aj pán Fico úvodom povedal, že obidvaja tieto  pohľady sú   legitímne, a volič si jednoducho vyberie a teraz si volič vybral to, že jednoducho nemá zmyseľ nalievať  a tieto reči o tých veľkých štátnych zákazkách, to je hlavne o rozkrádaní a či /nezrozumiteľné/ 

Branislav DOBŠINSKÝ, redaktor
--------------------
Ale v diaľniciach chcete pokračovať? 

Richard SULÍK, predseda strany Sloboda a Solidarita
--------------------
V parlamente toto slovo používam, alebo nepoužívam závisí od toho, že čo tu vaša vláda urobila pán Fico v minulosti. Ale teraz ešte  raz k tým , ešte raz k tým číslam. V októbri 2008 ste dali do východísk  rozpočtu na rok 2009, vtedy už bolo euro dávno schválené, vtedy jednoducho tie najprísnejšia obdobie bolo v 2007.,2008.roku. Veď bol som vtedy u Počiatka, pamätám si to aj ja. Koncom roku 2008 už euro bolo definitívne isté , to sa už nedalo nijak zvrátiť a ešte raz. Minister financií  Počiatek vtedy dal do východísk rast HDP 6,5 % a to bolo vrcholne nezodpovedné. Teraz k tým bankám, ešte by som k tým poplatkom. Rád to dopovedal. 

Branislav DOBŠINSKÝ, redaktor
--------------------
Dve vety, aby sme sa posunuli. 

Richard SULÍK, predseda strany Sloboda a Solidarita
--------------------
Áno, keď dáme vyššiu daň bankám, banky si jednoducho tie peniaze zoberú. Áno, môžme spraviť to, čo vraví pán Fico, že môžme dať na  poplatky strop, môžme urobiť, to, čo sa snažili oni, tie balíčky rôzne za pevné ceny. No dobre, no tak  potom skrátka  zdražia úvery. Ale snáď nechcete pán Fico aj dávať aj začať regulovať úrokové sadzby na vklady a úrokové sadzby na úveroch. Lebo to presne potom skončíme  v plánovanom hospodárstve, keď toto budete  robiť a to sme tu mali 40 rokov a vieme, že to išlo dole potokom. 

Branislav DOBŠINSKÝ, redaktor
--------------------
Čiže sme bezmocní? dobre.

Robert FICO, predseda strany Smer-SD
--------------------
No pokiaľ ide o reguláciu to je vážna téma. Pokiaľ ide o reguláciu, chvála pánu Bohu, že v Regulačnom úrade  teda Úrade pre reguláciu  sieťových odvetviach sedia stále nominanti, ktorých sme tam dali my. Pretože  keby tam nesedeli, tak je cena plynu vyššia možno o 10 %. Preto aj  tu máme  rozdielny názor na veci. Ja tvrdím, že v čase krízy štát musí byť nielen silný, ale musí mať tie významné kontrolné a regulačné právomoci. Rovnako je medzi nami obrovský rozdieľ v pohľade na veľké verejné investície. A na čo máme čakať, pán Sulík? Máme čakať len na to, že či sa ozdraví nemecká alebo francúzska ekonomika? Slovenská ekonomika je absolútne otvorená, sme naviazaní na to, ako sa bude vyvíjať trh v Nemecku  a vo Francúzsku najmä. A máme čakať so založenými rukami, či sa im bude dariť alebo nebude dariť? Preto sme prišli s filozofiou a veľmi dôsledne sme túto filozofiu sa presadzovali veľkých verejných investícií. Pretože vytvárajú miesta. Teraz samozrejme z neschopnosti ja tvrdím, pán Figeľ a vláda rozhodli o tom, že zastavia výstavbu diaľnic hore na severe Slovenska. 5 tisíc ľudí prišlo okamžite o prácu, podľa môjho názoru, 120 miliónov eur na DPH strácame v krátkom čase. 

Branislav DOBŠINSKÝ, redaktor
--------------------
Ono nie, že sa nič nezastavilo, ono sa to

Robert FICO, predseda strany Smer-SD
--------------------
Pán redaktor, já, buď sú fakty, alebo nie sú fakty. Choďte sa tam pozrieť, či sa tam stavia alebo nestavia.  

Branislav DOBŠINSKÝ, redaktor
--------------------
/nezrozumiteľné/ za vašej vlády.

Robert FICO, predseda strany Smer-SD
--------------------
Čo sa nestavalo, 

Branislav DOBŠINSKÝ, redaktor
--------------------
Veď ste zháňali peniaze rok. 

Robert FICO, predseda strany Smer-SD
--------------------
Ale prosím nežartujte, nežartujte. Pán redaktor ja by som chcel o jedno poprosiť. Dúfam, že nie ste hovorca vládnej koalície, ale povedať, že sa za , že za našej vlády nestavali diaľnice to chce naozaj veľký kus odvahy. 

Branislav DOBŠINSKÝ, redaktor
--------------------
No ten severný úsek  /nezrozumiteľné, hovoria obidvaja/

Robert FICO, predseda strany Smer-SD
--------------------
Choďte sa tam pozrieť, tam boli urobené predčasné práce, sú tam všetky zemné práce urobené, je to odkončované, sa robia reliéfy tých tunelov. Ako môžete takúto hlúposť povedať  v  priamom prenose. Ja vás vážne prosím , to sú stovky ľudí tam robilo v tomto okamihu, čakali sme na podpísanie zmluvy. My len tvrdíme, že  došlo k zastaveniu výstavby  diaľnic. Veľmi vás prosím pán redaktor, odpusťte si tieto propagandistické vyhlásenia na adresu  mojej vlády. Vláda stavala   diaľnice a bude stavať  diaľnice, ak bude ešte niekedy súčasťou vlády. 

Branislav DOBŠINSKÝ, redaktor
--------------------
Je nemám žiadne propagandistické vyjadrenia. 

Robert FICO, predseda strany Smer-SD
--------------------
No to teda boli. 

Richard SULÍK, predseda strany Sloboda a Solidarita
--------------------
Môžem aj ja jednu otázku v tejto súvislosti? Pán Fico,že veď keď vy ste nastúpili, vaša vláda keď nastúpila 2006, veď Vážny vtedy povedal, minister Vážny, že diaľnica D1 do Košíc bude do roku 2010 hotová. Chýba 100 kilometrov. 

Robert FICO, predseda strany Smer-SD
--------------------
18 mesiacov nás zastavila finančná kríza pri získavaní peňazí. V opačnom prípade  by diaľnica s výnimkou tunelov v Žiline stála. 

Richard SULÍK, predseda strany Sloboda a Solidarita
--------------------
A opäť za akú cenu, za akú cenu viete? Ono veď to bol najväčší kontrakt 9 miliard euro, to viete, to je to, že ta diaľnica a ja som za to, aby štát postavil diaľnicu. Samozrejme čím skôr. Ale nie za tu cenu, čo ste vy nakontrahovali . To ešte naše vnúčatá budú by splácali. 

Robert FICO, predseda strany Smer-SD
--------------------
Mám jeden argument pán Sulík, keď sa o tomto bavíme. Po prvé, projekt medzi Nitrou a Zvolenom si choďte niekedy pozrieť , aby ste videli, ako to vyzerá tam, pokiaľ ide o R1. Pokiaľ ide o D1 hovoríme o tom projekte medzi Dubnou Skalou a Svinia. Tam tento projekt nám vychádzal v čase krízy na 279 miliónov euro ročne. Pán Figeľ priznal, že vzhľadom na lepšie finančné podmienky na finančných trhoch dostal ponuku 190 miliónov eur za rok. Pri 190 miliónoch eur za rok by som ruky pobozkal tím, ktorí by to boli bývali financovali. Nie, zastavilo sa to. Jediné, čo dokázal pán Figeľ je zmeral koberec Vážnemu v kancelárii. To celé, čo zatiaľ   urobil. My tvrdíme, stavajme tie diaľnice, stavajme ich, lebo najdrahšia diaľnica je tá, ktorá  nebude. A to čo urobila vláda momentálne odkladá diaľnice o ďalší

Richard SULÍK, predseda strany Sloboda a Solidarita
--------------------
Ja s vami súhlasím,  že tie diaľnice treba stavať, na tom sa určite zhodneme. Ale ako ekonomicky zodpovednejší politik ako vy sa aj  pýtam, že koľko to má stáť. A tam už treba nemyslím si, že dá sa neobmedzene povedať, že najdrahšia diaľnica je nepostavená diaľnica. Nie, všetko má svoju cenu. A treba zvážiť či niečo je veľa alebo málo.

Branislav DOBŠINSKÝ, redaktor
--------------------
Dobre, pán Sulík dostanem sa teda k tomu konsolidačnému balíčku z inej strany. A to je spôsob, akým sa prerokováva  a schvaľuje v parlamente. Vo vládnej koalícii trvalo istý čas, kým sa dohodla ako bude vyzerať konsolidačný balíček. Najprv sa hovorilo o  zdanení práce, potom sa hovorilo  o zdanení spotreby, najprv sa išlo dôchodcovia , mamičky  tak ďalej, tie zámery sa menili. Teraz je konsolidačný balíček v parlamente a poslanci ho  de facto, vládni poslanci  ho de facto rozstrihávajú postupne krok za krokom. Spomeniem daň na pivo, spotrebná, spomeniem tretí pilier, tie koalíciou dohodnuté veci sa menia. Váš poslanec Igor Matovič hovorí o tom, napísal dokonca otvorený list, že je to chaos a že s tým treba skončiť. Premiérka sama priznáva, že je to istý systém pokus-omyl. Ja sa teda pýtam, ale ako má občan platiť viac daní a odvodov, keď to takto vezmem, ak nemá tu istotu, že viete naozaj, čo chcete. Pretože to vyzerá naozaj tak, že hľadáte nejaké diery a keď tie diery nevyjdú, tak hľadáte tie diery niekde inde. 

Richard SULÍK, predseda strany Sloboda a Solidarita
--------------------
No, nie ja to vidím tak, že teraz čo je sedenie parlamentu 7.schôdza, je predložených do prvého čítania vyše  40 zákonov. A týchto 40 zákonov obsahuje niekoľko   sto jednotlivých zmien. Keď z pomedzi niekoľko sto jednotlivých zmien sa diskutuje o 5 alebo 10-tich. Tak si myslím, že to je úplne v poriadku.

Branislav DOBŠINSKÝ, redaktor
--------------------
/nezrozumiteľné/ 40 miliónov napríklad daň na pivo, tretí pilier

Richard SULÍK, predseda strany Sloboda a Solidarita
--------------------
Určite by som to nenazval, ale no tak dobre, ale tých výnimiek ,  ktoré budú zrušené sú desiatky. A diskutuje sa o jednej. Čo dobre,ale  určite by som to nenazval, že  rozstrieľava sa vládny balíček. Táto diskusia je  legitímna, samozrejme aj poslanci majú do toho čo povedať, a uvidíme k akej  dohode dospejeme  v druhom čítaní.

Branislav DOBŠINSKÝ, redaktor
--------------------
Myslíte si, ako to pôsobí  na ľudí podľa vás, ktorí to nakoniec budú platiť? 

Richard SULÍK, predseda strany Sloboda a Solidarita
--------------------
To s vami súhlasím ako aj premiérka povedala, že v tej komunikácii sa vláda alebo celá koalícia bude musieť zlepšiť,  s tým súhlasím, áno. Po prvé minulá vláda komunikačne bola na veľmi vysokej úrovni aj preto, lebo boli len  traja, boli traja a nie 4 koaliční partneri. Po druhé preto, lebo z pomedzi tých   troch  bola strana Smer mimoriadne dominantná a tie zvyšné dve strany SNS a HZDS nemali nejaké svoje príliš veľké valné politické priestory. Dá sa povedať, že celú politiku viacmenej /nezrozumiteľné/, po takejto komunikácii bola lepšia. Teraz, áno treba tu komunikáciu zlepšiť, ale to neznamená, že ten obsah je zlý. Aj keď sa dobrý obsah zle komunikuje, tak to nemusí vyzerať dobre. Tu komunikáciu treba zlepšiť. Ale ja som presvedčený, že ten obsah je dobrý. Napríklad 

Branislav DOBŠINSKÝ, redaktor
--------------------
Čiže viete čo chcete? Tak jednou vetou. 

Richard SULÍK, predseda strany Sloboda a Solidarita
--------------------
Určite áno, napríklad ja mám veľkú radosť z toho, že my škrtáme desiatky výnimiek v daniach a odvodoch a toto je napríklad vec, ktorá zvýši daňovú spravodlivosť , alebo  robíme to, že aj na úrovni zákona priznávame, že zdravotné odvody  de facto zdravotná daň, že to je plne solidárna platba. A tak som  napríklad v parlamente našieľ aj dohodu s poslancami za Smer, že náklady na zdravotníctvo musia byť financované solidárne, nie zásluhovo. Toto sú dôležité veci, a pre mňa o veľa viac teší, že sa diskutuje , sadzba trošku hore, dole. 

Branislav DOBŠINSKÝ, redaktor
--------------------
Pán Fico vy to označujete ako chaos, že proste vláda nie je pripravená na vládnutie a že takto sa vládnuť  nedá. Na druhej strane by som sa aj spýtal, či je podľa vás potom  ale lepšie, keď povedzme vy ste prišli so zákonom, spomeniem  cenotvorba v SPP, to bolo prenesené na valné zhromaždenie, to bol myslím utorok, deň pred vládou, mimoriadna vláda a v podstate o pár dní na to poslanci  ten zákon schválili. Že proste žiadna diskusia o tom nebola. 

Robert FICO, predseda strany Smer-SD
--------------------
Tak asi bola diskusia, keď zákon tak rýchlo prebehol, ja si neviem predstaviť, že by som takto chaoticky riadil vládu. Je podstatný rozdieľ medzi mnou a paní Radičovou. Paní Radičová nemá za sebou politickú stranu. Nie je predsedníčkou strany, preto skôr rozdáva slovo, alebo diriguje diskusiu vo vláde a keď niečo chce, tak sa musí spýtať Dzurindu, pána Sulíka 

Branislav DOBŠINSKÝ, redaktor
--------------------
Čiže podľa vás nemá autoritu? 

Robert FICO, predseda strany Smer-SD
--------------------
No pokiaľ ide o vládu, tak je nastrčený terč. Pokiaľ bude slúžiť, tak si ju tam nechajú, keď nebude slúžiť, tak sa jej zbavia. Ale to jej problém, ona mala vedieť, do čoho ide, alebo nejde. Je fakt, že premiérka je politicky slabá, jednoducho nemá za sebou reálnu  politickú moc. Tu nejde iba o komunikáciu, komunikácia je buď dobrá, alebo zlá. Ale tu ide o to, čo táto vláda robí. Ja sa pýtam, ako  to je možné, že  minister kultúry ráno povie niečo ohľadne Slovenskej televízie a rozhlasu  a o dve hodiny ho pán Sulík zruší. Ako je možné, že  paní premiérka povie, že treba zrušiť agentúru na podporu malého a stredného podnikania a na druhý deň iný minister povie, že to nejde. To sú veci, ktoré sa nemôžu diať v takom profesionálnom svete ako je politika. No a plus ta druhá charakteristika, ktorá je absolútne   príznačná, je charakteristika, ktorá je absolútne príznačná je charakteristika toho zdražovania. Čo je na tom pán Sulík prosím vás daňovo spravodlivé, keď chcete zvýšiť daň z pridanej hodnoty? 

Branislav DOBŠINSKÝ, redaktor
--------------------
Toto ešte nechajme, ale ešte dovolím pán Sulík nejaká reakcia na tú autoritu Ivety Radičovej. Naozaj ono to niekedy vyzerá tak, že ministri niečo, s niečim prídu, ona ich potom stopne, potom zase oni povedia, že to tak nefunguje. 

Richard SULÍK, predseda strany Sloboda a Solidarita
--------------------
Áno, to je otázka skôr na vládu, ale tie dva príklady, ktoré 

Branislav DOBŠINSKÝ, redaktor
--------------------
Ste koaličný líder. 

Richard SULÍK, predseda strany Sloboda a Solidarita
--------------------
Napriek tomu je to viac otázka na vládu. 

Branislav DOBŠINSKÝ, redaktor
--------------------
Aj vo vašom záujme je, aby mala autoritu, nie? 

Richard SULÍK, predseda strany Sloboda a Solidarita
--------------------
Ale áno, ja si myslím, že autoritu má, tu vládu koniec koncov veď ju vedie, ale tie dva príklady, ktoré pán Fico pomenoval, to bolo s tým Krajcerom a reforma STV a rozhlasu. A potom ten druhý príklad NADSME. 

Robert FICO, predseda strany Smer-SD
--------------------
NADSME.

Richard SULÍK, predseda strany Sloboda a Solidarita
--------------------
Máte pravdu, to sú výborné príklady na to, že v tej komunikácii jednoducho máme nedostatky a  musíme to zlepšiť. Ale to neznamená, že tie idei, ktoré chceme realizovať , že sú zlé. 

Branislav DOBŠINSKÝ, redaktor
--------------------
A je to o komunikácii a nie je to náhodou skôr o povedzme lobingu v istých /nezrozumiteľné, hovoria obidvaja/

Richard SULÍK, predseda strany Sloboda a Solidarita
--------------------
Nie, nie, napríklad STV a rozhlas  tak to je , tam je ta podstata  veci v tom zlúčení, zrušení tej rady. Ale to zlúčenie predsa je dobrá vec a to, že  Krajcer povedal, že majú byť len 4, majú byť minimálne 4 a bolo to interpretované  ako zrušenie FM a som to teda poopravil na druhý deň. Áno, to je pravda , to je práve ta komunikácia, ktorú musíme zlepšiť, ale napriek tomu si  myslím, že táto vláda

Branislav DOBŠINSKÝ, redaktor
--------------------
Nie je to nič hĺbšie len komunikácia chcete povedať. 

Branislav DOBŠINSKÝ, redaktor
--------------------
No je to primárne komunikácia, určite aj na obsahu sa dá vždy sa dá zlepšiť, ale ten obsah je určite o veľa lepší ako za minulej vlády. 

Branislav DOBŠINSKÝ, redaktor
--------------------
Dobre, pán Fico vieme, že napríklad ta vláda Mikuláša Dzurindu teda pred vami po istom čase skončila tak, že nemala dostatok poslancov vládnej koalície, a napokon hlasovali za ňu takzvaní nezávislí poslanci. Odídenci z opozičných strán. Z tohto pohľadu , z tejto minulosti  vy vidíte tu súdržnosť tej vládnej koalície vzhľadom povedzme na možnosť predčasných volieb  alebo jednoducho udržania tých 76 -ky, poviem to takto ako na ako dlho, na 4 roky? 

Robert FICO, predseda strany Smer-SD
--------------------
Politické špekulácie sú teraz  úplne nepodstatné. 

Branislav DOBŠINSKÝ, redaktor
--------------------
Dobre, máte  nejaký odhad, ste predseda strany, dlho v politike, viete. 

Robert FICO, predseda strany Smer-SD
--------------------
Pretože táto vládna koalícia  je podľa nás  veľmi nepodareným zlepencom. Pretože je tam 6 politických zoskupení. Ale to je ich problém. Oni sa rozhodli, že budú vládnuť, tak nech vládnu. 

Branislav DOBŠINSKÝ, redaktor
--------------------
Dobre, ale zase váš problém je, či budete tlačiť na

Robert FICO, predseda strany Smer-SD
--------------------
Ale ak dovolíte , ja by som hovoriť o veciach, ktoré sú dôležitejšie ako nejaké politické úvahy alebo že či niečo bude alebo nebude. Teraz je obdobie veľmi krátko po voľbách, sme sto dní po voľbách, ide sa schvaľovať rozpočet . My sústreďujeme na rozpočet a na komunálne voľby. My len tvrdíme, že tu je nestabilná vláda, ktorá nám zatiaľ ukázala sto dní, sto škandálov,  a sto chaotických rozhodnutí.

Branislav DOBŠINSKÝ, redaktor
--------------------
Čiže nebudete tlačiť na nejaké 

Robert FICO, predseda strany Smer-SD
--------------------
A rovnako nás mrzí to, že  aký  obrovský problém vidíme v tom zdražovaní.  Ja sa vrátim k tej podstatnej  veci. 

Branislav DOBŠINSKÝ, redaktor
--------------------
Pán Fico len mi odpovedzte na otázku. 

Robert FICO, predseda strany Smer-SD
--------------------
Ale ja som povedal, že nebudem prorokovať, ja som vám odpovedal. 

Branislav DOBŠINSKÝ, redaktor
--------------------
Čiže nebudete pracovať na prevzatiu

Robert FICO, predseda strany Smer-SD
--------------------
Nebudem prorokovať, čo sa bude diať na politickej scéne. K tej daňovej spravodlivosti. Pán Sulík, čo je na tom daňovo spravodlivé, keď chcete zvýšiť DPH o jedno percento, samozrejme to jedno percento  ako také nie je veľa. Ale v kombinácii s ďalším tlakom na ceny energií, a na ďalšie veci bude vytvárať nejaký balík, ktorí ľudia budú musieť zaplatiť. Čo je na tom spravodlivé, ak niekto zarába veľmi  veľa, napríklad má 3 tisíc eur plat. Tak tento človek nemínia všetko na vlastnú spotrebu, čiže on to tak nepocíti, keď príde k zvýšeniu toho spotrebného balíka, tej ceny spotrebného balíka. Ale človek, ktorý  má 300 eur, tak on sakramentsky pocíti zvýšenie  tohto spotrebného  balíka, pretože   pre neho prakticky všetky peniaze, ktoré dostane idú zväčšia do tej spotreby. My vám ponúkame , keď hovoríte o spravodlivosti iné riešenie. Dajte tým ľuďom už konečne svätý pokoj. My sme sa 4 roky snažili tých ľudí chrániť, a aj sme  ich chránili tých ľudí a ja nemôžem  nikdy akceptovať akúkoľvek výhovorku tipu, že to teraz musíme preto, lebo to vláda Roberta Fica to tak vôbec nie je. Uznáte pán Sulík jednu vec, že 97 % ľudí verilo v júni 2010 pred voľbami, že Smer bude vo vláde. Bola to absolútne tu bol predpoklad účasti Smeru vo vláde. Aj my sme sa tak správali, snáď sme si nerabovali  vlastnú pokladnicu predtým, ako by sme v júni nastúpili znovu do vlády. To by nemalo žiadnu vnútornú logiku, takže ja len ponúkam riešenie, ešte raz, zamyslite sa, nad tým, čo sa dnes deje v Európe.  Poďme cestou mimoriadneho  zdanenia bánk ak potrebujete peniaze. To je naša ponuka na komunikáciu. 

Branislav DOBŠINSKÝ, redaktor
--------------------
Pán Sulík krátka reakcia.

Richard SULÍK, predseda strany Sloboda a Solidarita
--------------------
Ja by som rád na tu DPH rád reagoval, nie je to šťastné riešenie, to s vami súhlasím. Ja osobne som rád, že sa nám strane SaS  podarilo  na koaličnej rade dohodnúť aspoň to, že nebude to  o dva percentuálne   body na 21, ale iba na 20. A len po dobu, dokedy deficit bude 3 %. Vidím to aspoň ako taký celkom dobrý kompromis. A na rozdieľ od toho, že by to DPH malo byť  21.

Branislav DOBŠINSKÝ, redaktor
--------------------
Vy ste dokonca odmietali ešte koncom septembra 

Richard SULÍK, predseda strany Sloboda a Solidarita
--------------------
My sme to odmietali aj na koaličnej rade, ale jednoducho sme sa teda  sme tu urobili sme tento kompromis. Ja z  neho nie som šťastný, len budeme k nemu   stále, lebo sme sa takto dohodli. Tiež si myslím, že to DPH, zvyšovanie DPH   nemalo byť . Najmä preto, že   vám to teraz  dáva vodu na mlyn a mali by ste minimálne o jeden argument menej  keby že to DPH sa nezvyšuje. No skrátka takto sme sa dohodli, ale ešte raz, je to len o jeden percentuálny bod a len po dobu  dokedy bude deficit  vyšší ako 3 %. A z tohto pohľadu  si myslím, že je to  dobré riešenie. 

Branislav DOBŠINSKÝ, redaktor
--------------------
Dobre vzhľadom na čas, ešte veľmi krátko sa zastavím u tých poslaneckých vecí, tak ako sme sa pôvodne dohodli, pán Sulík dohoda o  nejakej , o nejakom zmrazení, respektíve znížení  platov ústavných činiteľov , konkrétne poslancov poviete mi teraz , ako znie ta dohoda teda aspoň v tom hrubom ryse. Bude to  viac ako 10 %, bude to 10 %, bude to viac alebo menej? 

Richard SULÍK, predseda strany Sloboda a Solidarita
--------------------
Tieto náklady na poslancov, celkové náklady klesnú o poctivých 10 % na rok 2011, to je isté. A ako bude vyzerať to konkrétne vyhotovenie ja som to prezentoval

Branislav DOBŠINSKÝ, redaktor
--------------------
Čiže nie plat, ale aj celkové náklady. 

Richard SULÍK, predseda strany Sloboda a Solidarita
--------------------
Celkové náklady na poslancov klesnú o 10 %. A to urobí asi 1,3 milióna eur ročne. Čo pre Národnú radu pre rozpočet Národnej rady  je významná čiastka. A ja som už to konkrétne vyhotovenie budem prezentovať v pondelok médiám. A 

Branislav DOBŠINSKÝ, redaktor
--------------------
Pán Fico, krátko vy 

Robert FICO, predseda strany Smer-SD
--------------------
Môžete pán Sulík povedať poslucháčom Slovenského rozhlasu keď ste prezentovali tento návrh pánovi poslancovi Paškovi. O koľko bude vyšší príjem poslancov   v roku 2014, dohromady o tie 4 roky? Podľa vášho 

Richard SULÍK, predseda strany Sloboda a Solidarita
--------------------
Nie, môžem len povedať, že budúci rok klesne, klesnú náklady na  poslancov o 10 %. Nie, táto dohoda je stabilná až do roku 2014, by sa už potom nemala meniť, ale budúci rok to je podstatné ,budúci rok bude ten konsolidačný, najťažší. Klesne o 10 % klesnú náklady, toto je pre mňa podstatné. 

Robert FICO, predseda strany Smer-SD
--------------------
No buďme úprimní teraz,  pán Sulík  predkladá návrh, ktorého výsledkom je že poslanci v roku 2014 dohromady za 4 roky  zarobia o 6 tisíc eur viacej ako by zarobili  podľa platnej právnej úpravy. Toto je návrh, ktorý prezentoval našim niektorým predstaviteľom. Toto my principiálne odmietame. To je také klamanie zase. Dnes sa hrám na veľmi solidárneho , krásneho,  zlatého, ale v konečnom dôsledku o 4 roky dohromady za tie 4 roky dostane poslanec o 6 tisíc eur viacej. Prestaňme špekulovať

Branislav DOBŠINSKÝ, redaktor
--------------------
Je to tak? 

Robert FICO, predseda strany Smer-SD
--------------------
Prestaňme špekulovať  okolo tohto pán Sulík , a poďme na to štandardnou cestou. Keď bola kríza, v roku  2009 a 2010 , my sme pristúpili  k zmrazeniu platov ústavných činiteľov. Vy chcete zmrazenie uvoľniť. My trváme na tom, že pokračujme  v roku 2011 so zmrazovaním platov ústavných činiteľov, tedy prijmeme ustanovenie, že platy ústavných činiteľov sa nebudú v žiadnom prípade  hýbať. Jednoducho nemôžme s nimi pohnúť. Lebo  by to nebolo správne. Hoci ja stále opakujem, že toto zdražovanie, ktorou táto vláda, cesta zdražovania, ktorou táto vláda ide, je zbytočná a nezmyseľná. Takže my sa budeme hlásiť k zastaveniu  valorizácie a pokiaľ mám informácie, tak plán , ktorý pripravil pán Sulík nemá podporu ani v jeho samotnom poslaneckom klube. Nie to ešte v celej vládnej koalícii. 

Branislav DOBŠINSKÝ, redaktor
--------------------
Pán Sulík jedna veta, je to naozaj tak, že ten súčet príjmov by bol vyšší? 

Richard SULÍK, predseda strany Sloboda a Solidarita
--------------------
No, totiž my tých zabudovávame tam bude zabudovaný, že sa príjmy znižujú o dvojnásobok deficitu, to znamená je tam nejaká dynamika a  závisí koľko tie príjmy  budú naozaj, takže ako sa bude vyvíjať deficit, keď si poslanci budú rozhodovať rozumne a nebudú schvaľovať 

Branislav DOBŠINSKÝ, redaktor
--------------------
Budú mať vyšší plat ako majú 

Richard SULÍK, predseda strany Sloboda a Solidarita
--------------------
Nebudú schvaľovať rôzne veci,tak bude deficit nižší, logicky budú mať platy vyšší. 

Branislav DOBŠINSKÝ, redaktor
--------------------
Čiže pán Fico povedal teraz pravdu? 

Richard SULÍK, predseda strany Sloboda a Solidarita
--------------------
Za určitých predpokladov, za určitých predpokladov k tomu môže dôjsť, ja len najprv musí ten deficit  vyklesať takmer na nulu, aby sa to stalo. 

Robert FICO, predseda strany Smer-SD
--------------------
To je smiešne.

Richard SULÍK, predseda strany Sloboda a Solidarita
--------------------
Smiešne je zmraziť platy. 

Branislav DOBŠINSKÝ, redaktor
--------------------
Páni čas sa naplnil, bohužiaľ nie sme pánmi času ani   my, takže za účasť a diskusiu ďakujem predsedovi parlamentu a predsedovi SaS Richardovi Sulíkovi a podpredsedovi Národnej rady  a predsedovi Smeru -SD Robertovi Ficovi. 

Robert FICO, predseda strany Smer-SD
--------------------
Ďakujem.

Richard SULÍK, predseda strany Sloboda a Solidarita
--------------------
Pekný deň.

Branislav DOBŠINSKÝ, redaktor
--------------------
A od mikrofónu príjemný zvyšok víkendu praje Braňo Dobšinský.

4.12.2010
Rádio Slovensko
Sobotné dialógy
4.12.2010    Rádio Slovensko    str. 01   12:10 Sobotné dialógy
            
Branislav DOBŠINSKÝ, redaktor
--------------------
Slovensko stále nepozná nového generálneho prokurátora. A vláda sa ocitla iba na krok od priepasti. Napriek tomu, že premiérka spojila svoj politický osud s voľbou generálneho prokurátora, minimálne 4 vládni poslanci zahlasovali v rozpore s koaličnými dohodami, i proti vlastnej premiérke. Koalícii sa tak nového šéfa prokuratúry opäť zvoliť nepodarilo a vládu delil od jej predčasného konca iba jediný poslanecký hlas. Opozícia voľbu označila za nezákonnú a hodlá ju preskúmať Ústavným súdom. Dámy i páni, príjemné sobotné popoludnie, v štúdiu teraz vítam predsedu strany Smer-SD a podpredsedu parlamentu Roberta Fica.

Robert FICO, predseda strany Smer-SD, a podpredseda parlamentu
--------------------
Dobrý deň prajem.

Branislav DOBŠINSKÝ, redaktor
--------------------
A predsedu Ústavno-právneho výboru a poslanca KDH Radoslava Procházku. 

Radoslav PROCHÁZKA, poslanec NR SR /KDH/, a predseda Ústavno-právneho výboru
--------------------
Dobrý deň prajem. 

Branislav DOBŠINSKÝ, redaktor
--------------------
Pôvodne hosťom tejto relácie mala byť predsedníčka vlády Iveta Radičová, ktorá  účasť v tejto relácii prisľúbila, ale vo štvrtok večer svoju účasť zrušila. No, a príjemné počúvanie od mikrofónu želá Braňo Dobšinský. Ešte doplním, že reláciu predhrávame v piatok na poludnie. Pán Procházka skóre 74:73,  ktoré bolo pri opakovanej voľbe generálneho prokurátora 74 v prospech pána Trnku, 73 v prospech pána Čentéša. Parlamentná matematika nepustí, je teda evidentné, že minimálne 4 poslanci vládnej koalície hlasovali nielen za Dobroslava Trnku, ale tým, že premiérka avizovala, že ak by bol pán Trnka zvolený, tak podá demisiu, tak 4 poslanci vládnej koalície  hlasovali za pád vlastnej vlády. Takže sa pýtam, takú jednoduchú logickú otázku, ste si ešte  istí, že vládna koalícia má v parlamente väčšinu?

Radoslav PROCHÁZKA, poslanec NR SR /KDH/, a predseda Ústavno-právneho výboru
--------------------
V ten istý deň čo pravdepodobne 4 poslanci vládnej koalície hlasovali v tajnom hlasovaní tak, ako ste to popísali, tak sa podarilo tej koaličnej väčšine presadiť veľké množstvo zákonov, ktoré dokumentovali efektivitu a súdržnosť tej koalície v otázkach, ktoré sú pre občanov Slovenskej republiky dôležité. Bola prijatá veľká novela zákona o sociálnom poistení, zákona o rodičovskom príspevku, poslanci si o 15 % znížili platy. To hlasovanie trvalo takmer hodinu a ta súdržnosť a homogenita koalície bola zrejmá. 

Branislav DOBŠINSKÝ, redaktor
--------------------
V poriadku, ale ako chcete vládnuť, ak vláda, jej predsedníčka nemá istotu, že dnes, zajtra, pozajtra jej vlastní vládni poslanci ju tak povediac potopia?

Radoslav PROCHÁZKA, poslanec NR SR /KDH/, a predseda Ústavno-právneho výboru
--------------------
Odpovedá sa na mi to veľmi  ťažko, lebo to nie je situácia,ktorá samozrejme sa dá obísť mlčaním, poukazom na to, že v iných veciach  hlasujeme jednotne. Ale neviem, či ruku tých 4 alebo 5 poslancov neviedlo naivné presvedčenie, že pádom premiérky Radičovej  dosiahnu jednoduchú zmenu na poste predsedu vlády a táto koaličná zostava pôjde ďalej len s iným obsadením na poste premiéra. Myslím si, že ak by padla premiérka Radičová, ktorej "éto" istým spôsobom drží túto koalíciu pohromade, jej sa za pár mesiacov vo funkcii podarilo dostať na prvé miesto rebríčku dôveryhodnosti a dokonca predbehla dlhodobú stálicu pána podpredsedu Fica. Myslím si, že ak sa teda ak padne premiérka, tak táto koaličná zostava už sa dohromady nedá a myslím si, že jediný relevantný kandidát na koalíciu so Smerom by v takom prípade bola SDKÚ-DS z hľadiska potreby nejakej stability novej vlády. Čiže hľadajme možno odpoveď aj v týchto súvislostiach.

Branislav DOBŠINSKÝ, redaktor
--------------------
Vy teda v tom vidíte  snahu SDKÚ-DS zmeniť premiéra? 

Radoslav PROCHÁZKA, poslanec NR SR /KDH/, a predseda Ústavno-právneho výboru
--------------------
Nie, odmietam komukoľvek pchať do ruky Čierneho Petra, a nenaznačujem to, nejak priamo, ale pýtali ste sa na to, a ak takto verejne môžem  odkázať tým 4 alebo 5 poslancom, tak ak sú to poslanci, ktorí si myslia, že  len vymenia premiérku, a táto štvorkoalícia pôjde s nejakou inou osobou na čele ďalej, tak si myslím, že je to veľmi  naivná predstava a v prípade pády tejto vlády prezident republiky  myslím si, že by znovu poveril pána podpredsedu Fica zostavením vlády a nemyslím si, že by to bolo KDH, ktoré by profitovalo v zmysle účasti na vláde z tej novej situácie. Myslím, že by to mohla byť výlučne SDKÚ-DS.

Branislav DOBŠINSKÝ, redaktor
--------------------
Pán predseda, pán Fico ako teda vy vnímate fakt, že nie je ani pol roka od volieb, ak sa nemýlim, že premiérka nasadí do hry o to, kto bude generálnym prokurátorom hrozbu vlastnej demisie, a napriek tomu jej  vlastní poslanci myslím vládni poslanci zahlasujú tak, že iba jeden hlas len v podstate delil premiérku od demisie? 

Robert FICO, predseda strany Smer-SD, a podpredseda parlamentu
--------------------
Pri všetkej úcte k  pánovi poslancovi, ja si ho vážim ako právnika, pretože naozaj v oblasti ústavného práva preukazuje svoje kvality, predsa len je tu ešte určitý nedostatok politickej skúsenosti, pokiaľ ide o hodnotenie súčasnej situácie. Pán poslanec, vôbec nejde o to, že sa tu niekto usiluje o výmenu premiérky, alebo že sa dostávajú do popredia nejaké iné motívy, o ktorých dnes médiá tak veľmi radi píšu. Je to úplne racionálny dôsledok tohto zlepenca. Pretože je to vláda, ktorá od samého začiatku prijíma chaotické rozhodnutia, je to vláda,   ktorá prijíma rozhodnutia, ktoré často idú proti ľuďom, viď zvýšenie napríklad dane z pridanej hodnoty a ďalšie veci. Je to vláda, kde sú 4 úplne rozdielne zoskupenia. Máte tam ľudí, ktorí sa hlásia k legalizácii marihuany a k homosexuálom, až po vás, v Kresťansko-demokratickom hnutí, ktorí hovoríte o základnej zmluve s Vatikánom. Sú medzi vami ľudia, ktorí sa nepoznajú, vy si neveríte. Pán poslanec niekedy si vypočujte, čo hovoria predstavitelia jednej strany vládnej koalície na predstaviteľov inej strany vládnej koalície, to sú jednoducho veci, ktoré sa nemôžu diať. Čiže to, čo sa dnes deje vo vládnej koalícii vrátanie voľby generálneho prokurátora, nie je nič iné, len to, je to daň za to, aký zlepenec a za akých podmienok , aké politické strany, ktoré často nemajú žiadnu históriu a stabilitu, sa stali súčasťou vládnej koalície. Chcel by som  jednu vetu povedať k tomu, čo ste sa pokúsili akože naznačiť nejaké dobré trendy, že ale vláda a vládna koalícia prijíma rozhodnutia. Prosím vás, aké rozhodnutia prijímate, pri dani z piva spotrebnej z dôvodu, ktoré treba vysvetliť, hlasovalo 5 poslancov Kresťansko-demokratického hnutia  inak, ako hlasovali ostatní, pýtam  sa,  aký bol teda motív tých 5 poslancov z Kresťansko-demokratického hnutia, nehlasovať za  daň z piva. Boli to tí pivári, čo sedeli hore? Alebo to bolo niečo iné? Hovoríte o vynikajúcich zákonoch, viete o tom, že ste včera schválili  odvody do zdravotného poistenia za prenájom  nehnuteľností? Veď vy prijímate úplne nezmysly v tom chaose, vy len chcete teraz   ukázať, lebo ste nie schopní vládnuť, že to nejako ide. S chybami, ktoré sú. A teraz k tej samotnej podstate. 

Branislav DOBŠINSKÝ, redaktor
--------------------
A ja to len doplním, pán predseda ak dovolíte, vzhľadom na to, že je to tajná voľba, i s tými všetkými kontrolnými mechanizmami nevieme presne, kto teda volil tak, ako volil. Ale na druhej strane sa hovorí teda aj o motívoch a niektorí poslanci otvorene hovoria, pripomeniem pán poslanec Drobas z SaS hovoril, že za tým  jednoznačne treba hľadať peniaze. Inými slovami hovorí sa tu o tom ,že  niekto sa tu  pokúša kúpiť poslancov, alebo nakúpil poslancov na to, aby padla vláda.  Tak sa  spýtam otvorene, mám vás tu v štúdiu, ste za tým, myslím strana Smer? 

Robert FICO, predseda strany Smer-SD, a podpredseda parlamentu
--------------------
Za týmto neporiadkom vo vládnej koalícii? Tak to teda určite nie sme. Za neporiadkom vo vládnej koalícii je chaos.

Branislav DOBŠINSKÝ, redaktor
--------------------
Za tým, ako dopadla ta voľba.

Robert FICO, predseda strany Smer-SD, a podpredseda parlamentu
--------------------
Je chaos vo vnútri   vládnej koalície. Predovšetkým za tým, čo sa deje pán redaktor vo vládnej koalícii je obrovská nedôvera partnerov vo vládnej koalícii, to je základ. A keďže je veľká nedôvera a musia sa prijímať rozhodnutia, ako je napríklad voľba generálneho prokurátora, tak prichádzajú neštandardné metódy politického správania sa. Čo to  je, že premiérka sa jednoducho vyhráža , a to kde takto funguje, že premiérka sa za posledných 6 mesiacov podľa môjho názoru už asi 4 krát vyhrážala, že odíde z postu predsedníčky vlády, keď nebude  podľa nej. No tak dobre, môže sa vyhrážať dvakrát za 4 roky, 

Branislav DOBŠINSKÝ, redaktor
--------------------
No ale vy ste to  tiež v kauze 

Robert FICO, predseda strany Smer-SD, a podpredseda parlamentu
--------------------
Počkajte, ja hovorím. Môžte postaviť funkciu dvakrát za 4 roky. Ale nemôžte to urobiť 4 krát za  6 mesiacov, ako to robí ona. Po ďalšie, čo to je za dôveru vo vládnej koalícii, keď sa ide  urobiť tajná voľba a v tajnej voľbe  sme svedkami vecí, ktoré sa nikde na svete  nemôžu diať. 

Branislav DOBŠINSKÝ, redaktor
--------------------
K tomu sa ešte dostaneme, čiže k mojej otázke. Ovplyvnili ste nejakým spôsobom 

Robert FICO, predseda strany Smer-SD, a podpredseda parlamentu
--------------------
Ako, kto už len nás vybral teraz do diskusie na tému generálneho prokurátora.

Branislav DOBŠINSKÝ, redaktor
--------------------
Nemyslím diskusia, ja som sa pýtal celkom konkrétne, že či v tom boli  aj iné motívy napríklad peniaze, alebo 

Robert FICO, predseda strany Smer-SD, a podpredseda parlamentu
--------------------
Áno, my to tak robíme pán redaktor, že na Smere z pod takého, mám tam taký diván, vytiahnem taký kufrík, v tom kufríku mám asi 140  miliónov korún, prídem sem do Národnej rady , vypíšem také menu a napíšem, že teda hlas stojí 45 miliónov korún. Potom si zavolám poslancov do parlamentky, tých 4 alebo 5  alebo 6 a tam na stole otvorím ten kufor a poviem, nech sa páči, voľte generálneho prokurátora, tu máte 160 miliónov korún. Pán redaktor dosť dlho robíte tiež v oblasti politiky, a viete, že takto to nefunguje. Ja za bordel a chaos vo vládnej koalícii nemôžem. To, čo sa deje, je ich vnútorný neporiadok, ich neschopnosť vládnuť a za to my nebudeme niesť zodpovednosť. Ja som nemusel pán redaktor 

Branislav DOBŠINSKÝ, redaktor
--------------------
Dobre, ale z vášho pohľadu, boli ste premiérom a situácia, keď vládni poslanci zahlasujú tak, že vedia, že môžu spôsobiť pád vlády tak to asi nie je celkom v poriadku. 

Robert FICO, predseda strany Smer-SD, a podpredseda parlamentu
--------------------
Ale to je ich problém. To nie je môj problém. Ja nemám na toto vysvetlenie, pretože a tu sa asi  zhodneme s pánom poslancom, že neverím, že by niekto riskoval pád tejto vlády, pretože  pád tejto vlády znamená, ste ústavný právnik, znamená teda pád premiérky znamená pád celej vlády, znamená to nové zostavenie vlády v podobe, že musí prezident niekoho poveriť. Znamená to nová koaličná zmluva, nové programové vyhlásenie vlády, opätovný pokus o získanie dôvery vlády v parlamente, to sú 4,5 mesiacov, možno 4 mesiace  absolútnej neistoty a nestability. Kto by to urobil? 

Branislav DOBŠINSKÝ, redaktor
--------------------
Vy by ste tolerovali nejakú rekonštrukciu vlády bez parlamentných volieb?

Robert FICO, predseda strany Smer-SD, a podpredseda parlamentu
--------------------
Rekonštrukcia vlády , no ak na to majú hlasy, samozrejme. Ak je dnes nejaká väčšina v parlamente, ktorá disponuje viac ako 76  hlasmi a dnes má vládna koalícia 79 hlasov a dohodne sa sama vládna koalícia, že urobí nejakú vnútornú rekonštrukciu , to je ich problém, to môžu urobiť. 

Radoslav PROCHÁZKA, poslanec NR SR /KDH/, a predseda Ústavno-právneho výboru
--------------------
Ja sa ešte k tomu teda jednou vetou  vrátim. Myslím si, že s prihlednutím na to, čo sa deje aj v eurozóne, aj v globálnom meradle, práve pod rúškom nejakej potreby stability by úplne prirodzeným a myslím si,  že jediným schodným riešením potom, čo by padla táto vláda bola veľká koalícia Smeru a SDKÚ-DS. To je asi posledné, čo k tomu chcem povedať. A ono to zároveň   súvisí v stým, čo hovoril pán poslanec Fico, kedy z  jeho slov sa mi zdalo ,že to najvyššou a ako keby jedinou legitímnou politickou hodnotou mala byť stabilita. Iste, vláda , ktorú viedol pán poslanec v rokoch 2006 až 2010 bola veľmi stabilná, rovnako ako bola veľmi stabilnou vláda Vladimíra Mečiara v rokoch 1994-1998, ale daňou a opačnou stranou mince tejto stability bol rozvrat vo verejných financiách, bolo oslabenie právneho štátu, bol extrémny nárast  nedôvery verejnosti vo vlastných volených politikov, ale 

Branislav DOBŠINSKÝ, redaktor
--------------------
Ja len zareagujem na slova pána Drogu, 

Radoslav PROCHÁZKA, poslanec NR SR /KDH/, a predseda Ústavno-právneho výboru
--------------------
Dovoľte mi len dopovedať tu reakciu na to, čo hovoril pán poslanec. Samozrejme, že táto zostava sa môže  javiť a v istom zmysle je nestabilnejšou než bola vláda, ktorú viedol pán poslanec Fico, ale  opäť, opačnou stranou mince tejto vlády je to, že je tu veľmi reálny pokus ozdraviť verejné financie a úspešný. Zbytočne sa na tom takto smejete pán poslanec, lebo

Robert FICO, predseda strany Smer-SD, a podpredseda parlamentu
--------------------
Ešte mi povedzte niečo o slušnosti demokracie a bude to výborný sarkastický pohľad na túto vládu.

Radoslav PROCHÁZKA, poslanec NR SR /KDH/, a predseda Ústavno-právneho výboru
--------------------
Ťažko sa, ťažko sa diskutuje, keď vlastne ten jediný argument z vašej strany spočíva v tom, že z dešpektom zhodíte ten argument. Vy ste hovorili naozaj o tom, ako keby to, že táto vláda   hľadá pracne riešenia, ju malo nejakým spôsobom deligitimizovať, alebo ju  znevýhodňovať. Ale hovorím, opäť cenou za tu stabilitu tej vašej vlády , však to má konkrétne príklady a konkrétne, /hovoria obidvaja/ dobre, jednou vetou, nástenkový tender, emisné kvôty.

Branislav DOBŠINSKÝ, redaktor
--------------------
Ja vás preruším pán Procházka ja vás preruším, prepáčte, ale vy hovoríte o tom, že pracne hľadáte riešenie 

Radoslav PROCHÁZKA, poslanec NR SR /KDH/, a predseda Ústavno-právneho výboru
--------------------
Nie 5 poslanci za KDH hlasovali za tu spotrebnú daň, boli to 4 poslanci, ospravedlnilo sa KDH svojim koaličným partnerom. Opravím ten fakt, a v danej chvíli nešlo o nič iné, než o slabý odhad  miery potreby kompromisu medzi  vlastným názorom a názorom väčšiny, to sa stalo teraz, to sa stane ešte viackrát, to je úplne prirodzená súčasť parlamentného života. 

Branislav DOBŠINSKÝ, redaktor
--------------------
Môžem? Lebo som sa chcem zastaviť u generálneho prokurátora, je v poriadku, ak teda hľadáte pracne nejaké riešenia, to je jedna strana mince, ale na druhej strane  ak sa vládna koalícia dohodne, že bude voliť za generálneho prokurátora toho alebo toho,  nezaznie verejne žiaden hlas, ktorý by tu dohodu spochybnil od  poslancov, potom príde   tajná voľba a v tej tajnej voľbe niekoľko poslancov vládnej koalície hlasuje tak, že môže to viesť k pádu vlastnej vlády , tak zrejme to nebude hľadanie pracných riešení, to súhlasíte so mnou. Tak preto sa pýtam

Radoslav PROCHÁZKA, poslanec NR SR /KDH/, a predseda Ústavno-právneho výboru
--------------------
No v tomto nie, veď to som ja /nezrozumiteľné, hovoria obidvaja/

Branislav DOBŠINSKÝ, redaktor
--------------------
Preto sa pýtam ,ako vnímate tie slová pána

Radoslav PROCHÁZKA, poslanec NR SR /KDH/, a predseda Ústavno-právneho výboru
--------------------
To nie je jediná vec, ktorá sa v štáte deje. Že to  nie je nielen kvôli  voľbe generálneho prokurátor, ale hovorím, veď na tej schôdzi je 80 bodov.

Branislav DOBŠINSKÝ, redaktor
--------------------
Dobre, zostaňme teraz u toho generálneho, ako teda vnímate vy určite sa o tom rozprávate v koalícii viem teda, že poslanci o tom veľmi vehementne diskutujú, že kto to bol a tak ďalej a prečo. Takže prečo podľa vás, súhlasíte s tým, že za tým mohli byť peniaze, vydieranie, korupcie, a niečo podobné, ako sa tomu hovorí v kuloároch. Lebo pán Droba naznačil, že za tým môžu byť peniaze.

Radoslav PROCHÁZKA, poslanec NR SR /KDH/, a predseda Ústavno-právneho výboru
--------------------
Ja žiadne informácie, ktoré by indikovali jeden alebo iný motív nemám. Okrem toho, že viem, že keď nehlasovali v tej voľbe poslanci za SDKÚ-DS, tak pán doktor Trnka nedostal ani jeden jediný hlas z koalície, a viem, že ak by táto vláda padla, tak myslím si, že jediné reálne riešenie je veľká koalícia Smeru

Branislav DOBŠINSKÝ, redaktor
--------------------
Za poslancov KDH viete dať ruku do ohňa, že povedzme pán Ďurkovský, pán Muranský a tak ďalej hlasovali za pána Čentéša?

Radoslav PROCHÁZKA, poslanec NR SR /KDH/, a predseda Ústavno-právneho výboru
--------------------
Nehovorí sa mi to jednoducho, pretože si myslím, že pravidlá sa majú a musia dodržiavať a pravidlom pre včerajšiu voľbu bola tajnosť hlasovania, ale všetci 15 poslanci za Kresťansko-demokratické hnutie včera hlasovali de facto verejne. A ich hlasovacie lístky mali možnosť vidieť nielen poslanci za KDH. Ale aj poslanci z iných strán.

Branislav DOBŠINSKÝ, redaktor
--------------------
No a to je problém pán Fico, z vášho pohľadu, pretože naozaj ta voľba je tajná a dnes to dospelo do štádia, že niektorí poslanci si tam napríklad klub SaS ale aj klub Most-Híd , hovoril to môj Solymos, šéf klubu, si tie lístky fotia, ďalšia chodia po dvojici a ukazujú si tie lístky, skrutátorom navzájom a tak ďalej. Dokonca koalícia chce meniť tie pravidlá, chce urobiť z voľby verejnú voľbu. Podľa vás je to v poriadku? Vy hovoríte, že nie, čiže nebudete súhlasiť s tým, aby sa zmenila táto voľba na verejnú? 

Robert FICO, predseda strany Smer-SD, a podpredseda parlamentu
--------------------
Trochu ma mrzí pán poslanec, pretože naozaj to pripisujem vaše politickej neskúsenosti, že chaos, zdražovanie, ktoré sú veľmi typické pre túto vlády vždy ospravedlňujete nástenkovým tendrom, nič iné nemáte. Teraz  nehovorím o vás, hovorím teraz vo všeobecnosti o poslancoch vládnej koalície. Prosím vás 

Branislav DOBŠINSKÝ, redaktor
--------------------
Zostať u toho generálneho.

Robert FICO, predseda strany Smer-SD, a podpredseda parlamentu
--------------------
Prosím vás, je viem, len bolo tak tiež také nejaké pokusy túto diskusiu odvrátiť od podstaty ako takej. Preto znovu chcem povedať , že  prijímate v tejto vláde chaotické a zdražovacie rozhodnutia a ak niekto mi bude hovoriť o tom, že táto vláda prináša systémové riešenia, že je slušnejšia, demokratickejšia, tak sa musím nahlas smiať, nehnevajte sa na mňa, ale to naozaj u mňa vyvolalo veľmi prirodzený úsmev, pretože keď sa spýtate slovenskej verejnosti, čo si o tejto vláde  myslí, tak slovenská verejnosť vám to veľmi rýchlo povie. Ale poďme  k tej samotnej voľbe

Radoslav PROCHÁZKA, poslanec NR SR /KDH/, a predseda Ústavno-právneho výboru
--------------------
/nezrozumiteľné/ premiérka je najdôveryhodnejšou političkou na Slovensku.

Robert FICO, predseda strany Smer-SD, a podpredseda parlamentu
--------------------
Ešte že máte ďalší veľmi silný argument. Poďme na generálnu prokuratúru. Pokiaľ ide o samotné kontrolné mechanizmy a  zmena spôsobu voľby. My sa domnievame, ale  či je niečo ústavné alebo neústavné, o tom môže rozhodnúť  iba Ústavný súd, že to, čo sa dialo v parlamente včera, ale aj pri predchádzajúcich voľbách nemá s tajnou voľbou nič spoločné. A mňa to aj do určitej miery  uráža pán poslanec. Predsa nie je možné a sám  som to videl na vlastné oči. Dvaja poslanci vedľa seba sa sadli pán redaktor do tej kabinky, kde má sedieť iba jeden a upravovať hlasovací lístok, upravili lístky a navzájom si ich ukázali, a potom ešte spoločne išli a ešte ich ukázali aj vlastnému skrutátorovi. Potom to tam hodili. Ďalšie si to fotografoval, ukazoval fotku vonku, keď vyšieľ von. Zásadný problém, ktorý tu spočíva predovšetkým je, že pod vyhrážaním sa premiérky, lebo premiérka sa jednoducho hrubo vyhráža. 

Branislav DOBŠINSKÝ, redaktor
--------------------
A tak má právo postaviť situáciu tak, že 

Robert FICO, predseda strany Smer-SD, a podpredseda parlamentu
--------------------
Dobre, ale to je vyhrážanie sa, to je vyhrážanie sa, ktoré by som vedel  si aj do určitej miery premeniť na takzvaný stranícky príkaz. A stranícky príkaz  je dnes už ústavno-právny pojem, alebo teda príkaz. Pretože poslanec Národnej rady vykonáva svoj mandát slobodne  a nie je viazaný žiadnymi príkazmi. Po ďalšie chcem povedať, že  je to dehonestácia  tajnej voľby ako takej, a zbavuje toho individuálneho poslanca slobodného výkonu svojho vlastného mandátu. Toto je ten principiálny problém. A je to preto, lebo je medzi nimi  obrovská  nedôvera a vedia, že sú v koalícii, ktorá do budúcnosti  bude len spôsobovať veľké ťažkosti. Keď sme na to upozornili a to je zaujímavé, pokúšala sa najskôr strana Sloboda a solidarita hovoriť o tom, že ide o ich individuálnu aktivitu, že si robia fotografie, aby to ukázali vnúčencom  a deťom a starým otcom  a starý mamám, sestrenicám, bratrancom. 

Branislav DOBŠINSKÝ, redaktor
--------------------
Oni to tvrdia stále.

Robert FICO, predseda strany Smer-SD, a podpredseda parlamentu
--------------------
No počkajte, už sme niekde inde, včera všetky politické strany a na to pán poslanec asi potvrdí, priznali, že mali  kontrolné mechanizmy pri tom, ako sa  volilo v tajnej voľbe. Čiže chabý pokus SaS to dostať do polohy rodinného albumu, skončil pri tom, že sú tu oficiálne  vyhlásenia všetkých 4 politických  strán vládnej koalície, že mali vodotesné systémy, ktoré mali zabezpečiť, že presne vedeli strany ako kto hlasoval. A ja teraz staviam legitímnu otázku, a racionálnu otázku, aký iný dôvod je na to, aby bol nastavený kontrolný mechanizmus pri tajnej voľbe, ako sledovať či konal, alebo nekonal  poslanec podľa príkazu straníckej centrály. Iný dôvod na to nie je. Ak mali chabý argument rodinného albumu dobre, mohli sme sa na tom zasmiať, ale ak dnes politické strany hovoria, že si to kontrolovali, lebo si nedôverujú a chcú vedieť ako kto hlasoval a mali jasný príkaz. Mali príkaz voliť Čentéša, to je dnes jasné, bol príkaz. A oni si to kontrolovali, tak môžme hovoriť, že poslanci vykonávali svoj slobodný mandát

Branislav DOBŠINSKÝ, redaktor
--------------------
Čiže z vášho pohľadu je to neústavná voľba.

Robert FICO, predseda strany Smer-SD, a podpredseda parlamentu
--------------------
To je prvý, áno samozrejme to je prvý rozsah, ktorý tam   je. Druhý rozsah je, že dotýka sa to   aj práv tých poslancov, ktorí vykonali tajnú voľbu v súlade s právnymi predpismi. Ale myslím si, že mimoriadne silné právo  s vysokou pravdepodobnosťou  úspechu na podanie ústavnej sťažnosti získava predovšetkým kandidát na generálneho prokurátora, ktorý nebude zvolený, ak bude pokračovať táto prax aj do budúcnosti. Pán doktor Procházka ešte je právnicky jeden argument a vy to budete vedieť. Pamätáte sa veľmi dobre na podanie na Ústavný súd, ktoré v podobe ústavnej sťažnosti podal sudca Najvyššieho súdu pán Kohut v súvislosti  s voľbou predsedu Najvyššieho súdu. A vieme, že Ústavný súd zvrátil rozhodnutie Súdnej rady a platne zvoleného predsedu Najvyššieho súdu, pretože zrušil  rozhodnutie Súdnej rady a Súdna rada opakovane rozhodovala o tom, že kto bude predsedom Najvyššieho súdu. A čo teraz, keď sa stane to  isté. Čo keď  príde k tomu, že generálny prokurátor bude zvolený

Branislav DOBŠINSKÝ, redaktor
--------------------
No on ešte maca nezabili, a už na jeho kožu pili, ešte nemáme generálneho prokurátora.

Robert FICO, predseda strany Smer-SD, a podpredseda parlamentu
--------------------
No ale ja chcem stavať otázku, že ak bude takto zvolený generálny prokurátor, preto opätovne vyzývam voliť tajne bez zasahovania kontrolných mechanizmov. A Ústavný súd o 4 alebo 5 mesiacov povie, že táto voľba bola zlá a on medzitým bude prijímať vážne rozhodnutia. 

Branislav DOBŠINSKÝ, redaktor
--------------------
Pán Procházka, ak dovolíte ja to len doplním otázkou, vy ste sa už vyjadrili, že de facto ste tiež za odtajnenie tej voľby, alebo teda chcete pomôcť v tom, že /nezrozumiteľné/ rokovacieho a tak ďalej, ale ja sa pýtam logickú otázku, v poriadku, je to legitímna téma, verejná, tajná, dá sa o tom diskutovať, ale ten motív, vy to chcete robiť alebo vládna koalícia priznáva, že to chce robiť preto, lebo si navzájom nedôverujete, potrebujete vedieť ako tí poslanci hlasujú a to asi nie je celkom férový poctivý motív, nemyslíte?

Radoslav PROCHÁZKA, poslanec NR SR /KDH/, a predseda Ústavno-právneho výboru
--------------------
Iste, keby to  malo byť len s týmto motívom a len na tento účel, tak s tým aj ja osobne mám problém. K môjmu osobnému politickému naturelu a môjmu osobnému chápaniu vzťahu politik a volič , verejná voľba neprekáža. Ja by som to riešenie, keby bolo systémové vedel podporiť, ale mám tam okrem toho, že to nemôže ísť jednorázovou, účelovou zmenu šitú na konkrétnu situáciu, ale že by to malo byť potom systémové riešenie komplexné. Tak mám ešte aj tu podmienku, že by sa mala takáto zmena rokovacieho poriadku opierať o širšiu než koaličnú zhodu, aby to teda nebolo riešenie, ktoré si koalícia s tou krehkou väčšinou 79 hlasov presadí v rozpore s nejakými princípmi, ktoré už tu sú v tej ústavnej 

Branislav DOBŠINSKÝ, redaktor
--------------------
/nezrozumiteľné hovoria obidvaja/ to sa väčšinou robí tak, že sa to bude týkať ďalšej voľby, napríklad výmena volebných pravidieľ, samozrejme

Radoslav PROCHÁZKA, poslanec NR SR /KDH/, a predseda Ústavno-právneho výboru
--------------------
Samozrejme, že ďalšie voľby toto druhé kolo, ktoré bude na utorok musí

Branislav DOBŠINSKÝ, redaktor
--------------------
Nie, myslel som to inak, že by sa to týkalo nie voľby teraz, tohto generálneho prokurátora, ale toho ďalšieho povedzme o 7 rokov. Veď toto je účelové.

Radoslav PROCHÁZKA, poslanec NR SR /KDH/, a predseda Ústavno-právneho výboru
--------------------
Nie, no tak to je čisto svojvoľné povedať, že tak nie na generálneho prokurátora. 

Branislav DOBŠINSKÝ, redaktor
--------------------
Nezrozumiteľné 

Radoslav PROCHÁZKA, poslanec NR SR /KDH/, a predseda Ústavno-právneho výboru
--------------------
No ja hovorím, že  by to nemala byť len zmena spôsobu voľby generálneho prokurátora , ale verejných funkcionárov ako takých. Keď sa na tom nájde nejaká širšia zhoda, ja v tejto chvíli priznám sa k takej asi bude v koalícii vnímaná ako kacírska ta myšlienka, ale ak sa dokázal parlament vzdať voľby predsedu Najvyššieho súdu, tak si myslím, že môže byť legitímnou témou na diskusiu, či by voľba generálneho prokurátora nemala patriť inému  ústavnému orgánu.

Branislav DOBŠINSKÝ, redaktor
--------------------
Prokurátorská rada to už to hovoril pán Trnka. 

Radoslav PROCHÁZKA, poslanec NR SR /KDH/, a predseda Ústavno-právneho výboru
--------------------
Nehovoril som o Prokurátorskej rade. Je tu Súdna rada a je tu  jeden štátny orgán ,ktorý  má mandát rovnakej povahy. Ako parlament a to je prezident Slovenskej republiky, ktorý generálneho prokurátora dnes aj vymenuváva, čiže je to jeho rozhodnutie. 

Branislav DOBŠINSKÝ, redaktor
--------------------
Že by ho volil?

Radoslav PROCHÁZKA, poslanec NR SR /KDH/, a predseda Ústavno-právneho výboru
--------------------
Nemôže  jedna osoba voliť.

Branislav DOBŠINSKÝ, redaktor
--------------------
Vymenoval 

Radoslav PROCHÁZKA, poslanec NR SR /KDH/, a predseda Ústavno-právneho výboru
--------------------
Vymenoval. 

Branislav DOBŠINSKÝ, redaktor
--------------------
Takže pán Fico prvá otázka to, že teda zmena pravidieľ ak by sa to netýkalo len generálneho.

Robert FICO, predseda strany Smer-SD, a podpredseda parlamentu
--------------------
Najskôr politický postoj, jeden politický postoj. Pán poslanec, pán predseda Ústavno-právneho výboru, veľmi vás o niečo prosím. Neriešte  problém vo vládnej koalícii ani individuálnymi ani inými, môžte ich nazvať akúkoľvek systémovými riešeniami. Pretože nech to bude akékoľvek systémové riešenie, idete ho robiť len a len preto, lebo sa neviete dohodnúť na generálnom prokurátorovi. Iný dôvod na to nemáte . Ja som nepočul od vás do včerajšieho dňa, ani od nikoho iného z vládnej  koalície , že by chcel systémovo meniť voľbu ústavných činiteľov, pretože nikoho to ani nenapadlo. Potom príde problém, a v mene problému, že sa neviete dohodnúť je tam absolútna nedôvera, ste pripravení zvrátiť celý ústavný stav. Platí jedna vážna vec. Jedna vážna vec platí, pán predseda Ústavno-právneho výboru. Nedemokrati sa vždy musia prispôsobovať demokratickým pravidlám, a nebudú sa demokratické pravidlá prispôsobovať nedemokratom. To, čo ste predviedli hovorím o vládnej koalícii, nie o vás osobne, pri tajnej voľbe bolo niečo, čo tu nikdy za 20 rokov nebolo. Nikdy a mne to bolo veľmi nepríjemné ako človeku, ktorý  tam bol a videl som to, je to veľmi nepríjemné, keď vidím, ako tam niekto sa kontroluje, ako takto ponižuje poslancov Národnej rady. 

Branislav DOBŠINSKÝ, redaktor
--------------------
Bolo by potom naozaj teda urobiť lepšie, aby ta voľba bola verejná? 

Robert FICO, predseda strany Smer-SD, a podpredseda parlamentu
--------------------
Ale pán redaktor a ja sa znovu pýtam, čo toto je za argument? Je tajná voľba, tajná voľba je v prípade aj prezidenta. Veď ľudia volia prezidenta v tajných voľbách. Volíme predsedu Národnej rady v tajnej voľbe, volíme podpredsedov Národnej rady v tajnej voľbe, volíme obrovské množstvo dokonca ešte aj sudcov Disciplinárneho súdu volíme v tajnej voľbe. Je to demokratický spôsob výberu, pretože chráni individuálneho poslanca pri slobodnom výkone svojho mandátu. Lebo nie je viazaný príkazmi a nikto nad ním nestojí s nejakým bičom. Urobte teraz verejné hlasovanie, tu sa postaví premiérka a bude sa im vyhrážať, že keď nezahlasujete tak, ako ja budem chcieť, tak všetkým vám urobím zle. Toto vám nedám, tamto vám nedám, to sme kde, takto skončili? Pre nás je to absolútne neakceptovateľné, prispôsobovať nedemokratom demokratická pravidlá hry. A ja už teraz hovorím o vážnej nedemokracii, pokiaľ ide o 

Branislav DOBŠINSKÝ, redaktor
--------------------
Čiže vylučujete nejakú dohodu, o ktorej hovoril pán Procházka meniť

Robert FICO, predseda strany Smer-SD, a podpredseda parlamentu
--------------------
Pokiaľ ide o voľbu, pokiaľ ide o personálne otázky. Ja som mal v roku 1989 25 rokov, nebol som v žiadnom orgáne, vo Federálnom zhromaždení alebo niekde inde. Tam sa všetci volili verejne. To chcete ísť naspäť k tomu? Vy veľkí demokrati, ktorí od roku 89 nehovoríte o ničom inom, že ste slušnejší, lepší, krajší ako ktokoľvek iní. Zrazu sa neviete dohodnúť na generálnom prokurátorovi, tak prásk, zmeníme celý systém a vrátime sa pred rok 1989. Čiže ja toto , ja toto principiálne odmietam. A ak nás chcete natočiť na nejaký navijáčik a rozprávať o tom, že poďme sa baviť systémovo celá koalícia, opozícia, že či neurobíme nejaké zmeny a tak ďalej, a tak ďalej. Dohodnite sa na generálnom prokurátorovi, pán predseda, máte 79 poslancov Národnej rady a zorganizujte tajné voľby tak, ako sa majú zorganizovať, nech tam poslanec ide , nech odvolí, nech ide preč. Dajte mu akékoľvek príkazy ,potichu, na tom klube sa pravdepodobne dohodnete, ale ho ta nesmie kontrolovať. Nikto to nesmie  fotiť, a opakujem, voľba generálneho prokurátora ak bude, bude v tieni konania na Ústavnom súde. Toto je veľmi, veľmi nebezpečné, čo robíte. 

Radoslav PROCHÁZKA, poslanec NR SR /KDH/, a predseda Ústavno-právneho výboru
--------------------
Takéto obviňovanie súčasnej koalície z nedemokratickosti to beriem ako povinnosť zo stavu  pána poslanca, že to vlastne patrí do toho folklóru politických diskusií, ale nie je na to žiaden dôvod, pretože  ja som to povedal, predsa veľmi zreteľne. Ja osobne som proti tomu, aby sa väčšinou 79 hlasov tu zasiahlo do nejakého etablovaného ústavného princípu tak povediac silou. Bez toho, aby tomu predchádzala nejaká debata a nejaká širšia zhoda. Čiže nasadzovať nám teraz psiu hlavu, že my ideme niečo silou presadiť, nie tu sa proste nadniesla téma, a je úplne legitímne o nej debatovať. Tak ako hovoril pán poslanec 

Branislav DOBŠINSKÝ, redaktor
--------------------
A čo urobíte teda, keď Smer teda hovorí, že v žiadnom prípade. To znamená, znovu 

Radoslav PROCHÁZKA, poslanec NR SR /KDH/, a predseda Ústavno-právneho výboru
--------------------
No teraz povedal pán poslanec Fico ešte sme nemali príležitosť o tom hovoriť, tak on hovorí, že pre nich je to , je t neprijateľné.

Branislav DOBŠINSKÝ, redaktor
--------------------
Budete po utorku opäť nezvolený generálny prokurátor, modelujem situáciu, a budete chcieť teda zvoliť, lebo druhého februára končí pánovi Trnkovi funkčné obdobie , budete chcieť zvoliť nového, nemáte tu istotu po tom, čo sa stalo  vo štvrtok, chcete to odtajniť, hovoril o tom pán Dzurinda, hovoril o tom Hrušovský a tak ďalej. To znamená čo? Keď nemáte podporu Smeru, budete to zrejme musieť urobiť tak, alebo sa budete spoliehať, že v tej tajnej voľbe predsa len nejakým spôsobom sa vám to podarí?

Radoslav PROCHÁZKA, poslanec NR SR /KDH/, a predseda Ústavno-právneho výboru
--------------------
V pondelok je koaličná rada, tam pravdepodobne dôjde tiež k nejakej dohode na nejakom postupe vo vzťahu k tejto veci. Ja vám teraz  v tejto chvíli v piatok na poludnie viem povedať, že by sa mi priečilo, silou presadzovať riešenie, ktoré by bolo v rozpore s princípmi, ktoré tu naozaj sú a majú  svoje opodstatnenie . Aj keď opakujem, ja vnímam ten svoj poslanecký mandát inak než tak, že by som nevedel súhlasiť s verejnou  voľbou verejného činiteľa.

Branislav DOBŠINSKÝ, redaktor
--------------------
Keby sa koaličná rada dohodla, že Smer ne Smer súhlas, nesúhlas, jednoducho to urobíme, dáte od toho ruky preč ako právny expert nazvime to takto  a šéf Ústavno-právneho výboru, to znamená, zverejnenie voľby alebo zmena pravidieľ? 

Radoslav PROCHÁZKA, poslanec NR SR /KDH/, a predseda Ústavno-právneho výboru
--------------------
Budem sa snažiť koaličných kolegov presvedčiť o tom, že aj pro futura, aj do budúcnosti je kontraproduktívne, takéto riešenia, ktoré naozaj sa dotýkajú fundamentálnych ústavných princípov riešiť takýmto spôsobom , lámať to cez koleno, lebo ono to potom nemá nikdy  dlhé trvanie a ani na konci toho nie je nikdy dobrý výsledok. Zoberte si, zoberte si včerajšok. Tu sa naozaj ohýbali cez koleno niektoré parametre tajnosti hlasovania, ja som , nie pretože by som mal problém s vlastnou voľbou, ale tiež so sebazaprením som hlasoval de facto verejne, pretože si ctím pravidlá a napriek tomu ten výsledok nezodpovedal  očakávaniam. Čiže ukazuje sa, že účelové ohýbanie pravidieľ neprináša ten želaný výsledok. A čo sa týka politického postoja, to je možno posledná poznámka k tomu, tak predsa len sa mi nezdá úplne príhodné, aby pán poslanec Fico nám dával lekcie z parlamentnej kultúry, lebo za tie ostatné 4 roky sa v slovenskom parlamente tiež udiali veci, ktoré s podstatnými náležitosťami demokratickej formy vlády  nemajú nič spoločné. A ja som sa  k tomu vracať  nechcel, ale takáto reakcia musela

Branislav DOBŠINSKÝ, redaktor
--------------------
Ešte len  jednu vetu od pána Procházku chcem počuť, pán Fico  ako reakciu na vás, hovoril o tom, že je to istý nátlak alebo až vydieranie teda postoj premiérky, že buď pán Čentéš, respektíve ak bude pán Trnka, tak ja už nie. Vy to vnímate ako nátlak?

Radoslav PROCHÁZKA, poslanec NR SR /KDH/, a predseda Ústavno-právneho výboru
--------------------
Myslím si, že to je nástroj tvorby politicky, ktorý paní premiérka použila či je efektívny a či priniesol ten želaný výsledok.

Branislav DOBŠINSKÝ, redaktor
--------------------
Nie, ja sa pýtam, či pre vás je to nátlak ako vnímate to ako 

Radoslav PROCHÁZKA, poslanec NR SR /KDH/, a predseda Ústavno-právneho výboru
--------------------
Zo strany premiérky na mňa?

Branislav DOBŠINSKÝ, redaktor
--------------------
Áno. 

Radoslav PROCHÁZKA, poslanec NR SR /KDH/, a predseda Ústavno-právneho výboru
--------------------
Nie je to, nie je to nátlak v tom zmysle, že by som sa cítil viazaný nejakým príkazom. Ja sa cítim viazaný mandátom, ktorý som dostal v parlamentných voľbách, a ten mandát ja chápem ako mandát na zmenu v porovnaní s tým, čo tu bolo v rokoch 2006-2010.

Branislav DOBŠINSKÝ, redaktor
--------------------
Pán Fico ako to teda vidíte vy ako toto celé skončí? 

Robert FICO, predseda strany Smer-SD, a podpredseda parlamentu
--------------------
Nástroj na tvorbu politiky by som preložil do slovenčiny ako vyhrážanie, ide o klasické vyhrážanie sa zo strany premiérky, a naozaj nehnevajte sa teraz je to ľudský prístup čo teraz chcem povedať, ale keď počúvam, od vás, že zmena, slušnejší, lepší, pán poslanec, prepáčte tak tu jedna politická strana si nechala od sponzorov zaplatiť veľké sumy peňazí, a títo sponzori  sedia v orgánoch najvýznamnejších štátnych akciových spoločností , v predstavenstvách a dozorných radách. A čušíte všetci do jedného, len aby ste udržali túto koalíciu pohromade. Prosím nehovorte mi  tu o nejakej zmene, nejakej slušnosti, lebo 

Radoslav PROCHÁZKA, poslanec NR SR /KDH/, a predseda Ústavno-právneho výboru
--------------------
To sú zakladatelia tej strany, oni s tou stranou boli od začiatku. 

Robert FICO, predseda strany Smer-SD, a podpredseda parlamentu
--------------------
Ale pán poslanec ešte raz , ale to nie, nemám to rád, niekto ru rozpráva o zmene a slušnosti, ešte raz vám to zopakujem. Sponzori dajú veľké sumy peňazí politickej strane, a táto politická strana ich bez akéhokoľvek problémy posadí do napríklad SEPSky najvýznamnejšej štátnej akciovej spoločnosti, ktorá sa dotýka dodávok elektrickej energie . A všetci tvrdíte, že to je v poriadku. Ale keď sme to , my sme to nikdy takto nerobili, a to tak nikdy nebolo, tak samozrejme sme zlí, ale sú dobrí. Ja len chcem, ja len chcem veľmi opatrne s tými slovami, že ja mám mandát na zmenu, aká to je zmena? Ste nekultúrny , pokiaľ ide o parlamentnú demokraciu, kontrolujete sa v kabinkách, o čom to prosím vás rozprávate. Ja vám presne poviem, čo sa stane v utorok. Lebo to je jasné. Predsa sa malo hlasovať vo štvrtok o 5.hodine, pretože 

Branislav DOBŠINSKÝ, redaktor
--------------------
/nezrozumiteľné/

Radoslav PROCHÁZKA, poslanec NR SR /KDH/, a predseda Ústavno-právneho výboru
--------------------
Ja som na to žiaden pokyn nedostal. 

Robert FICO, predseda strany Smer-SD, a podpredseda parlamentu
--------------------
Čiže vo štvrtok o 5.hodine mala byť voľa. Pretože na tom trvala premiérka Radičová , pretože sa nechcela nechať vystaviť 4,5 dňom keby bude pod obrovským tlakom a dôsledkom toho je, že neprišla do tejto rozhlasovej diskusie. Pretože asi by ťažko veci vysvetľovala. Dohoda vládnych strán je veľmi jednoduchá. Prídu na voľbu v utorok a všetci poslanci  si prevezmú hlasovacie lístky a keďže si nedôverujú, dajú zákaz poslancom, každému jednému z nich, hodiť do urny tento lístok. A všetci vyjdu von s lístkami, čo znamená, že všetci sa budú prezentovať vonku, mimo tej hlasovacej miestnosti, tu mám hlasovací lístok a neupravil som ho, a nehodil som ho tam . Taká veľká dôvera je medzi nimi, že toto mali pripravené, veď nám to oficiálne oznámili na poslaneckom grémiu, to nám oznámili na poslaneckom grémiu. 

Radoslav PROCHÁZKA, poslanec NR SR /KDH/, a predseda Ústavno-právneho výboru
--------------------
Pán poslanec kedysi s dešpektom hovoril o paní premiérke, že je hovorkyňou koalície, teraz  zrazu sám sa štylizuje do pozície hovorcu koalície. A ja si myslím, že treba nechať to , čo koalícia urobí na koalícii

Branislav DOBŠINSKÝ, redaktor
--------------------
Rôzne koalície sa tu možno tvoria už v kuloároch parlamentu.

Robert FICO, predseda strany Smer-SD, a podpredseda parlamentu
--------------------
No o tom, čo bola dohoda na poslaneckom grémiu. Na poslaneckom grémiu nám povedali, že  vyberiete lístky a lístky vynesiete von, lebo si nedôverujete. Dobre viete, že takáto dohoda bola, tak aspoň to priznajte. 

Radoslav PROCHÁZKA, poslanec NR SR /KDH/, a predseda Ústavno-právneho výboru
--------------------
No, tak pokiaľ sa tak dohodli na poslaneckom grémiu, ktorého ja nie som členom, lebo majú všelijaké dohody. 

Branislav DOBŠINSKÝ, redaktor
--------------------
Neviete o tom, hej? 

Radoslav PROCHÁZKA, poslanec NR SR /KDH/, a predseda Ústavno-právneho výboru
--------------------
Ktoré sa potom medzi pospolitný parlamentný ľud dostáva rôznymi  spôsobmi a počul som, že je to jedna z možností, ale zároveň som bol pritom, kedy sa táto možnosť kvalifikovala ako niečo, na čom nie je úplná  finálna zhoda. 

Branislav DOBŠINSKÝ, redaktor
--------------------
Dobre, uzavriem to vzhľadom na čas ešte jedna otázka predsa len, aby nezaniklo, že sa volí generálny prokurátor a že to je len teda o tom, že by mohla padnúť vláda vymeniť sa premiérka a tak ďalej, o čom sme tu hovorili . V tejto súvislosti sa špekulovali predtým aj o iných motívoch a to sú motívy toho, čo prokuratúra vyšetruje . A medzi nimi sú napríklad také kauzy ako je preverovanie financovania SDKÚ, či strany Smer. Aktuálne to som chcem doplniť teraz niečo má riešiť prokuratúra okolo KDH. Páni vylučujete, že toto môže byť jeden z nosných motívov prečo sa tu láme  aktuálna vládna koalícia, a je väčšina v parlamente, pán   Procházka? 

Radoslav PROCHÁZKA, poslanec NR SR /KDH/, a predseda Ústavno-právneho výboru
--------------------
Ja to nevylučujem. 

Branislav DOBŠINSKÝ, redaktor
--------------------
Čiže pripúšťate, že  toto môže byť motívom prečo tí poslanci nehlasovali tak, ako bola dohoda v koalícii?

Radoslav PROCHÁZKA, poslanec NR SR /KDH/, a predseda Ústavno-právneho výboru
--------------------
No neviem to vylúčiť, takže ak si z toho vyložíte, že to pripúšťam, tak nech sa páči. Neviem to vylúčiť . Ono to potom indikuje samozrejme strach úplne iného typu, ako strach z neposlušnosti vôči nejakému údajnému straníckemu príkazu. Strachu, ktorý je pre demokraciu a ďalší vývoj Slovenskej republiky  podstatne nebezpečnejší ako to, či si niekto na mobilný telefón odfotí to, ako volil alebo nie. 

Branislav DOBŠINSKÝ, redaktor
--------------------
Áno, lebo ide o kriminálne činy. Pán Fico, vy pripúšťate,  že môže byť toto jedným z motívov, ktorý ovplyvňuje voľbu generálneho prokurátora? 

Robert FICO, predseda strany Smer-SD, a podpredseda parlamentu
--------------------
Generálny prokurátor, ktorý je teraz generálny prokurátor, pán doktor Trnka získal pred 7 rokmi veľmi širokú podporu v parlamente a táto podpora bola aj podpora vládnych strán aj opozičných, vtedy bol Smer súčasťou opozície  a vládne strany ho podporili. Čiže v podstate môžem povedať , že  pred 7 rokmi bol pán Trnka aj kandidátom vládnych strán. Ja si  myslím, že je to relevantný kandidát a my sme nikdy sa netajili  pokiaľ išlo o náš pohľad na neho, že je to kandidát, ktorý ako vidno má pomerne silnú podporu v Národnej rade. Ale generálneho prokurátora zvolí ten, kto má väčšinu v parlamente, a my tu väčšinu nemáme. Na nás sa neobracajte s týmito otázkami. 

Branislav DOBŠINSKÝ, redaktor
--------------------
Ja sa pýta, že či povedzme vaše hlasovanie myslím strany Smer ovplyvňuje aj povedzme toto preverovanie? 

Robert FICO, predseda strany Smer-SD, a podpredseda parlamentu
--------------------
My sme volili pána Trnku pred 7 rokmi a považujeme ho za relevantného prokurátora a povedali sme si, že by mohol pokračovať ďalej vo funkcii. Ale to nie je môj problém. Tu je 79 členov  vládnej koalície, ktoré sa už  nevedia na ničom dohodnúť.

Radoslav PROCHÁZKA, poslanec NR SR /KDH/, a predseda Ústavno-právneho výboru
--------------------
To nie je pravda, že 

Robert FICO, predseda strany Smer-SD, a podpredseda parlamentu
--------------------
Je to 79, hovoríme  o zásadných politických rozhodnutiach, je tu 79 poslancov, ktorí keď rozprávajú po kútoch, tak na seba nadávajú , robia si zle. Prijímajú chaotické rozhodnutia, a vy sa nás pýtate, či že čo budeme robiť. My máme svoju voľbu, my vieme čo chceme robiť pokiaľ ide o generálneho prokurátora. Viem, že každý poslanec Smeru má právo slobodne a tajne voliť, teda príde tam, sám si upraví lístok a vhodí ho do urny. Nikto ho nekontroluje , nikto od neho nepýta fotografický záznam, nikto ho nedrží pod pazuchou, keď si upravuje tento lístok a my budeme čakať. Ale budeme veľmi razantne pripomínať a preto sme aj podali ústavnú sťažnosť na Ústavný súd. 

Branislav DOBŠINSKÝ, redaktor
--------------------
Nezrozumiteľné, hovoria obidvaja/

Radoslav PROCHÁZKA, poslanec NR SR /KDH/, a predseda Ústavno-právneho výboru
--------------------
Ta neznesiteľno ľahkosť opozičného bytia, kedy nenesiete za nič zodpovednosť a 

Branislav DOBŠINSKÝ, redaktor
--------------------
To je vždy tak pán Procházka. 

Radoslav PROCHÁZKA, poslanec NR SR /KDH/, a predseda Ústavno-právneho výboru
--------------------
Však jasné.

Branislav DOBŠINSKÝ, redaktor
--------------------
A ja sa spýtam, veľmi krátko, už len poslednú vetu, hovoríte, budete čakať, budete čakať aj na to, že prípadne táto vláda padne? 

Robert FICO, predseda strany Smer-SD, a podpredseda parlamentu
--------------------
No v danom prípade sa asi nebavíme o páde vlády, bavíme sa o voľbe generálneho prokurátora.

Branislav DOBŠINSKÝ, redaktor
--------------------
No veď paní Radičová to s tým spojila. 

Robert FICO, predseda strany Smer-SD, a podpredseda parlamentu
--------------------
Ja len chcem povedať, že budeme čakať v utorok, čo sa bude diať. Ak opäť budeme vidieť tento výsmech demokracie pri tajnej voľbe, budeme opäť o tom hovoriť a budeme používať legitímne prostriedky. 

Branislav DOBŠINSKÝ, redaktor
--------------------
Nie ,ja sa pýtam, či čakáte, že to dopadne ako pádom vlády.

Robert FICO, predseda strany Smer-SD, a podpredseda parlamentu
--------------------
Vláda paní Radičovej je zlá vláda, je to vláda chaosu, zdražovania a nedemokratických postupov. Je celkom pochopiteľné, že Smer-Sociálna demokracia, ktorý vyhral suverénne parlamentné voľby má záujem o zmene vlády, veď je to legitímny cieľ každej jednej opozičnej vlády. Ak sami idú do vlastnej sebazáhuby, to je ich problém, čo nás je do toho. 

Branislav DOBŠINSKÝ, redaktor
--------------------
Vy s tým nemáte nič. 

Robert FICO, predseda strany Smer-SD, a podpredseda parlamentu
--------------------
My sme opozičná strana, ktorá nemá žiadne číslá.

Radoslav PROCHÁZKA, poslanec NR SR /KDH/, a predseda Ústavno-právneho výboru
--------------------
Naozaj jedna veta. 

Branislav DOBŠINSKÝ, redaktor
--------------------
Vy veríte tomu, že 

Radoslav PROCHÁZKA, poslanec NR SR /KDH/, a predseda Ústavno-právneho výboru
--------------------
Jedna veta, dobre, dovoľte tu reakciu. Vláda Ivety Radičovej je vláda ozdravovania verejných financií a posilňovania právneho štátu a jej alternatívou je presne ta miera  vzájomnej dôvery akú vôči sebe majú napríklad kmotri z ODS a z ČSSD na Pražskej radnici. 

Branislav DOBŠINSKÝ, redaktor
--------------------
Dobre, posledná veta, vy teda veríte pán Procházka, po tom, čo sa stalo tento štvrtok, že vydržíte 4 roky, že dovládnete do konca funkčného obdobia?

Radoslav PROCHÁZKA, poslanec NR SR /KDH/, a predseda Ústavno-právneho výboru
--------------------
Verím, myslím si, že tak ako Marián Husek keď druhýkrát za sebou  prehral finále Stanley Cupu veril, že na tretíkrát sa to podarí, tak ako Real Madrid teraz dostal 5:0 od Barcelony, verím, že obháji titul Španielska. Niekedy potrebujete si siahnuť na dno, pozrieť sa na to dno, aby ste sa od neho vedeli odraziť a myslím si, že toto je ta chvíľa kedy sa to zlomí.

Branislav DOBŠINSKÝ, redaktor
--------------------
Že ste na dne.

Radoslav PROCHÁZKA, poslanec NR SR /KDH/, a predseda Ústavno-právneho výboru
--------------------
A kedy na to dno dovidíme, a vieme sa od neho odraziť z hľadiska vnútorných vzťahov v  koalícii a myslím si, že táto koaličná zostava pod vedením Ivety Radičovej dovládne veľmi úspešne toto volebné obdobie. 

Robert FICO, predseda strany Smer-SD, a podpredseda parlamentu
--------------------
Vy na to dno ešte ani nevidíte pán poslanec. 

Branislav DOBŠINSKÝ, redaktor
--------------------
To boli  posledné slová dnešnej relácie, v ktorej boli hosťami predseda Smeru-SD Robert Fico.

Robert FICO, predseda strany Smer-SD, a podpredseda parlamentu
--------------------
Ďakujem pekne a peknú sobotu.

Branislav DOBŠINSKÝ, redaktor
--------------------
A poslanec KDH a predseda Ústavno-právneho výboru Radoslav Procházka. 

Radoslav PROCHÁZKA, poslanec NR SR /KDH/, a predseda Ústavno-právneho výboru
--------------------
Ďakujem pekne. 

Branislav DOBŠINSKÝ, redaktor
--------------------
Ja už len doplním, že pôvodne mala byť hosťom tejto relácie predsedníčka vlády, tá ale vo štvrtok večer svoju účasť pôvodnedohodnutú odriekla. Príjemný zvyšok víkendu  želá Braňo Dobšinský.

29.1.2011
Rádio Slovensko
Sobotné dialógy
29.1.2011    Rádio Slovensko    str. 01   12:10 Sobotné dialógy
            
Branislav DOBŠINSKÝ, redaktor
--------------------
Predseda Smeru utrpel na Ústavnom súde dvojnásobnú prehru. Ústavní sudcovia označili zákaz zisku zdravotnej poisťovní ako aj zrýchlené vyvlastňovanie pod diaľnicami za protiústavné. Vládna koalícia sa chystá odškodňovať. A hovorí o priamej zodpovednosti Roberta Fica. Ten ju však odmieta a plánuje oba sporné zákony opätovne predložiť do parlamentu. Vo vážnych problémoch sa ocitlo aj KDH, jeho nominanti ako minister zdravotníctva tak bývalý bratislavský primátor čelia podozreniam z klientelizmu  a uprednostňovania súkromných a osobných záujmov na úkor verejnosti. Dámy i páni, príjemné sobotné popoludnie, je tu čas Sobotných dialógov, tento raz  s predsedom Smeru-SD Robertom Ficom.

Robert FICO, predseda strany Smer-SD
--------------------
Dobrý deň prajem. 

Branislav DOBŠINSKÝ, redaktor
--------------------
A poslancom KDH a predsedom Ústavnoprávneho výboru Národnej rady Radoslavom Procházkom. 

Radoslav PROCHÁZKA, poslanec KDH a predseda Ústavnoprávneho výboru NR SR /KDH/
--------------------
Dobrý deň prajem. 

Branislav DOBŠINSKÝ, redaktor
--------------------
No a od mikrofónu príjemné počúvanie  želá Braňo Dobšinský. Páni začal by  som, začal by som teda rozhodnutiami Ústavného súdu, sú to veci, ktoré ovplyvňujú život občanov asi dosť výrazne, prvá,  jednoduchá otázka pán predseda Smeru , Ústavný súd zákon o zákaze zisku takzvanom zákaze zisku a ako aj o urýchlenom vyvlastňovaní pod diaľnicami označil za protiústavné. Išlo o dva zákony, ktoré ste výrazne presadzovali práve vy, osobne. A považovali ste ich za veľmi dôležitú súčasť tej vašej politiky, vašich predstáv vládnutia. Jednoduchá otázka,  cítite istú mieru zodpovednosti a mienite ju nejakým spôsobom prevziať za tie rozhodnutia, ktoré ako sa ukázalo neboli ústavné a tiež do istej  miery poškodili nejakých konkrétnych ľudí, povedzme prípadne aj firmy?

Robert FICO, predseda strany Smer-SD
--------------------
Pán redaktor, samozrejme, že všetko čo sa hodí proti Smeru a mne je dobré, tak sa bude teraz veľa o tomto hovoriť. Ale dovoľte mi to trošku inak otočiť. Ja som veľmi smutný z týchto rozhodnutí Ústavného súdu, ale nie preto, že vyhlásil nejaké zákony za protiústavné. To je práca Ústavného súdu, Ústavný súd posudzuje na základe podaní či zákon, alebo jeho časť je v súlade s Ústavou Slovenskej republiky, a to je jednoducho  práca tejto inštitúcie a raz povie, že zákon je ústavný a raz, že je zákon protiústavný. Ale povedzme si, a povedzme to slovenskej verejnosti veľmi jasne, čo dosiahli poslanci vládnej koalície tým, že napadli zákon o zákaze zisku pre zdravotné poisťovne. Čo sme dosiahli. Ľudia pán redaktor povinne zo zákona musia posielať do zdravotných  poisťovní peniaze. Zdravotné odvody. Vy posielate, ja posielam, pán predseda Ústavnoprávneho výboru takisto posiela peniaze do zdravotnej poisťovne, ktorú si vyberie. Ale musí tie peniaze tam poslať. My sme povedali, že tieto peniaze, ktoré tam ľudia posielajú do zdravotníctva, sú verejné zdroje. Odmietli sme predstavu, že z týchto peňazí, ktoré tam ľudia zo zákona musia posielať, si niekto bude strhávať toľko, koľko sa mu páči. My sme rozhodli, že poisťovne budú disponovať len 3,5 % správnym fondom, aby sme boli veľmi presní. Ak sa vyberie na základe zdravotného poistenia, napríklad ročne 100 miliárd slovenských korún, ktoré sa dostanú do rúk zdravotných poisťovní, my sme povedali, že 3,5 miliardy korún z tých 100 miliárd korún si môžu zdravotné poisťovne nechať na to, aby si mohli zaplatiť budovy, autá, aby mali platy, všetko to, čo zdravotná poisťovňa potrebuje na svoj účel. Čo dosiahli poslanci vládnej koalície? Poslanci vládnej koalície dosiahli, že dnes nebude žiadny limit na to, ako sa bude správať súkromná zdravotná poisťovňa k vybraným peniazom. Čiže súkromná zdravotná poisťovňa si vyberie 50 miliárd korún od ľudí, ktorí musia tie peniaze súkromnej zdravotnej poisťovne poslať podľa zákona a súkromná zdravotná poisťovňa povie, že nie 3,5 %, ale zoberieme si 15 % z toho. Prosím vás čo je to za nezmyseľ? V čase, keď sú čakacie listy, keď ľudia čakajú na operácie.

Branislav DOBŠINSKÝ, redaktor
--------------------
No oni /nezrozumiteľné/ len, keď dodržia isté zákonné povinnosti

Robert FICO, predseda strany Smer-SD
--------------------
To nie je, viete, počkajte, počkajte, počkajte. To viete tak je nastavený,  my predsa vieme, ako bol nastavený zákon predtým. My sme ten zákon potom upravovali. Dnes vám hovorím, ak sa bude aplikovať to, čo dosiahli poslanci pravicovej koalície, zdravotná poisťovňa bude vyťahovať zo zdravotných poistení, alebo z tých peňazí obrovské množstvo peňazí , prečo by to nerobila? Veď keď poslanci vládnej koalície jej to umožnili cez rozhodnutie Ústavného súdu, tak sa budú tešiť. Vyberie 50 miliárd korún, a nezoberie si z toho iba 3,5 %, ako to bolo stanovené v zákone. 

Branislav DOBŠINSKÝ, redaktor
--------------------
Dobre. 

Robert FICO, predseda strany Smer-SD
--------------------
Čiže tohoto bolo dosiahnuté v čase, keď zdravotníctvo nemá peniaze. V čase, keď ľudia čakajú na operácie.

Branislav DOBŠINSKÝ, redaktor
--------------------
Ja rozumiem tej logike, 

Robert FICO, predseda strany Smer-SD
--------------------
No ta logika je veľmi jasná. 

Branislav DOBŠINSKÝ, redaktor
--------------------
Ale na druhej strane  sú logická rozhodnutia, že rozhodnutia musia byť zákonné, ústavné. Ústavný súd povedal, že to nie je ústavné. 

Robert FICO, predseda strany Smer-SD
--------------------
Tak to vidíme inak, ja 

Branislav DOBŠINSKÝ, redaktor
--------------------
A teraz sa ale pýtam, hovoríte o peniazoch, a čo tie peniaze, ktoré budeme musieť platiť povedzme  ako odškodnenie pre poisťovne, pre občanov kvôli diaľniciam. 

Robert FICO, predseda strany Smer-SD
--------------------
Ale o akom odškodnení toto tu rozprávate?

Branislav DOBŠINSKÝ, redaktor
--------------------
Právnikom 15 miliónov minimálne eur.

Robert FICO, predseda strany Smer-SD
--------------------
O akom odškodnení tu zase rozprávate. Pán redaktor, 

Branislav DOBŠINSKÝ, redaktor
--------------------
Povedzme nejaké vyrovnanie v rámci arbitráži, alebo dohoda

Robert FICO, predseda strany Smer-SD
--------------------
Ale žiadna arbitráž zatiaľ nebola rozhodnutá.

Branislav DOBŠINSKÝ, redaktor
--------------------
Kto to bude platiť, my. 

Robert FICO, predseda strany Smer-SD
--------------------
Zatiaľ žiadna arbitráž nebola rozhodnutá. Ja kladiem inú otázku, prečo by súkromné zdravotné poisťovne mali parazitovať na peniazoch, ktoré tam ľudia dávajú? V tomto je celá podstata sporu. Ja navrhujem niečo iné, ak súhlasí pán ja neviem to je otázka samozrejme skôr  aj politická, alebo možno aj právna, pán poslanec, ktorý sedí oproti mňa. Je správne, aby si poisťovne vytvárali zisk z verejných zdrojov? Ja tvrdím, že nie. Ak teda sa zhodneme na tom, že to tak nemá byť, že si nemôžu vytvárať zisk , tak poďme podobne ako  pri zákone o preukazovaní pôvodu majetku hľadať novú, právnu formu, právnu úpravu, aby ten zisk nemohli tvoriť. Ako môže niekto tvoriť zisk z peňazí, ktoré mu musíte poslať. Pán redaktor, ja by som bol taký múdry. Založím si banku, založím si banku, založím si dokončím tu myšlienku, dokončím banku, zo zákona prikážem verejnosti, že musíte mne do banky posielať peniaze. No to je krásne podnikanie. Takže podstata veci je veľmi vážna a ja tvrdím, že to, čo dosiahli poslanci vládnej koalície je Pyrhove víťazstvo, ktoré bude veľmi draho zaplatené ľuďmi, obyčajnými , ktorí budú mať ešte horšiu zdravotnú starostlivosť , lebo bude menej peňazí.Toto je celý problém.

Branislav DOBŠINSKÝ, redaktor
--------------------
Dobre, pán Procházka, ešte predtým možno než budete chcieť odpovedať na tu otázku, ktorú ste dostali od predsedu Smeru, mám ja otázku a to je tá, ktorú som sa pýtal na úvod. To znamená, či podľa vás nesie predseda Smeru tým, že sa osobne angažoval práve v jednej aj druhej zákonnej norme, ktorú Ústavný súd označil za protiústavné, nejakú priamu povedzme politickú zodpovednosť a možno aj hmotnú zodpovednosť, ako napríklad o tom hovoria niektorí poslanci vo vládnej koalícii za tie rozhodnutia  a za prípadné škody, ktoré z toho môžu vzniknúť.

Radoslav PROCHÁZKA, poslanec KDH a predseda Ústavnovprávneho výboru NR SR /KDH/
--------------------
Pán redaktor, mne prvé dve také poznámky, ktoré mi spontánne napadajú, potom, čo som počul od pána predsedu sú tie, že jednak toto všetko, čo hovorí tu teraz v tepľúčku a v pohodlí rozhlasového štúdia mohol tento týždeň  povedať Ústavnému súdu priamo. Ak by bol prijal  poverenie od predsedu Národnej rady. A druhá, že ja by som sa takisto mohol spýtať, že čo dosiahla bývalá vláda tým, že prijala ten zákon. Ale pravda je taká, že pán predseda už tento týždeň dostal v Košiciach dosť desivú nakladačku a mne príde také príliš lacné mu nejakým povrchným spôsobom k tomu výprasku pridávať a nebudem sa k tomu lynčujúcemu davu pridávať ani preto, lebo si asi neskromne a trúfalo myslím, že ak existuje nejaká vec, ktorej rozumiem lepšie ako ktokoľvek iný, kto teraz sedí v parlamente, tak je to rozhodovacia činnosť Ústavného súdu. A pri nej sú niekedy dôvody rovnako dôležité ak nie ešte dôležitejšie ako výsledok. Pretože umožňujú nahľadnuť za tu konkrétnu vec a skúmať dlhodobé efekty ústavnej judikatúry. A práve cez prizmu tých dlhodobých efektov som nútení rozlišovať medzi tými dvoma nálezmi a namiesto paušálneho odsudku pána expremiéra sa k tým dvom nálezom vyjadriť osobitne. Začali ste , začali ste tými zdravotnými poisťovňami a to je práve  nález, kde ja osobne mám tiež zmiešané pocity. Na jednej strane klobúk dole pred Ústavným súdom, že sa neriadil ničím iným než právnymi dôvodmi a rozhodol tu vec tak, ako spôsobom, ako vyložil Ústavu.

Branislav DOBŠINSKÝ, redaktor
--------------------
/nezrozumiteľné/ naznačiť to, čo som , čo niektorí právnici hovoria, že ak by povedzme sa napadla tá takzvaná Zajacova novela, kde sa umožnila podnikanie v zdravotníctve, mohlo to dopadnúť rovnako a potom by ten verdikt bol iný? Ale ešte že vás preruším v tejto povedzme to trošku teoretickej téme

Radoslav PROCHÁZKA, poslanec KDH a predseda Ústavnoprávneho výboru NR SR /KDH/
--------------------
Nie je teoretická.

Branislav DOBŠINSKÝ, redaktor
--------------------
Ja viem, že nie, ale nechcem byť banálny, ale ľudia sa proste pýtajú, a budú sa pýtať, a ak teda budeme platiť nejaké odškodnenie, či už je to v prípade jedného alebo druhého rozhodnutia, tak ide o povedzme ľudí, v prípade diaľnic, v prípade poisťovní ide o poisťovne. Kto to bude platiť? No budú to platiť oni a preto sa logicky pýtajú, a kto nesie tu  zodpovednosť?

Radoslav PROCHÁZKA, poslanec KDH a predseda Ústavnoprávneho výboru NR SR /KDH/
--------------------
Dobre, pán redaktor, vy sám veľmi dobre viete, že ja som ešte pred voľbami  prišieľ s návrhom o hmotnej  zodpovednosti politikov za škodu, ktorú spôsobia štátu, ale túto konkrétne rozhodnutie je rozhodnutím zákonodarného zboru. To, že pán predseda Fico nesie bezprostrednú politickú zodpovednosť a nemyslím si, že by sa jej vyhýbal, určite sa k politickej zodpovednosti za ten desivý výsledok, ktorého je adresátom tento týždeň, určite sa k nej hlási, lebo sa k tomu hlásiť musí. A ta hmotná zodpovednosť v tejto chvíli myslím si, že ak tak je niekde , veď ta koalícia mala troch členov, ale neviem, že či teraz . Viete ono sa to potom naozaj aj tie politické debaty zvrhávajú na diskusie o nepodstatných , nepodstatných aspektoch a tu sú podstatné naozaj  práve tie dlhodobé efekty takejto judikatúry a keď vám to príde príliš teoretické, tak v poriadku. Podľa mňa tým síce  kvalita verejnej debaty o dôležitých veciach trpí, ale ako nebudem  .

Branislav DOBŠINSKÝ, redaktor
--------------------
Nie, povedzte teda tie dlhodobé efekty.

Radoslav PROCHÁZKA, poslanec KDH a predseda Ústavnoprávneho výboru NR SR /KDH/
--------------------
No dlhodobý efekt tohto nálezu, prvá poznámka, ja samozrejme som veľmi zvedavý na podrobné odôvodnenie, pretože zatiaľ som videl len tlačovú správu na webe, som celý text toho nálezu  zatiaľ nevidel a sú možné dve tendencie v závislosti od toho, čo Ústavný súd rozhodol. Jedna možnosť ta lepšia je, že  si zákonodarcovia budú dávať väčší pozor na to, čo schvaľujú. Druhá, no ale to pri tej výstrahe Smeru, že bude znovu legislatívne iniciatívnymi príde ako prvý, že optimistická predstava. A druhá možnosť, ta pravdepodobnejšia je, že sa legislatívna menšina nemyslím len súčasná, ale ktorákoľvek ďalšia že čoraz častejšie ešte sa zvýši frekvencia, už teraz je dosť vysoká , ešte sa zvýši frekvencia prípadov, kedy legislatívna menšina bude svoje regulačné a politické prehry delegovať na Ústavný súd. Čo z krátkodobého hľadiska je pre demokraciu možno atraktívne, nejakým spôsobom, ale z dlhodobého hľadiska je to, je to zhubné, takýto, dovoľte, dovoľte to slovo, takýto aktivizmus. S tým, ale čo ste aj vy naznačili pán redaktor, jedna vec je podľa mňa dôležitá v tom náleze, a nedáva tým za pravdu ani pánovi predsedovi a istým spôsobom ani mne a to je to, že Ústavný súd výslovne povedal, že tak, ako ste zaviedli podnikanie v oblasti  verejného zdravotného poistenia, tak ho  môžete zrušiť. Ale nemôžete podnikanie nechať a úplne poprieť jeho podstatu, to znamená, tvorba zisku. Ja si rovnako ako to naznačil pán predseda myslím,  že to, že zákonodarca tu zaviedol istý  model, to nie je modla, ktorej sa tu naveky treba klaňať a keď je raz rozhodol jeden zákonodarca niečo, tak už žiaden iný to nikdy nebude môcť zmeniť. S tým nesúhlasím,  preto bol môj postoj k tomuto ústavnému konaniu zdržanlivý a ja ako občan, ktorý v tomto štáte platím dane, nemôžem mať radosť z toho, že tie dane sa minú na účel, ktorému sa pri menej fanfarónskom prístupe bývalej vlády dalo predísť, dali sa  použiť na lepšie cesty, na lepšie vzdelanie pre naše deti, na dôstojnejší život pre našich dôchodcov. Použijú sa spôsobom ,ktorému sa naozaj dalo predísť pokiaľ by bývalá vláda počúvala na niektoré odborné argumenty, a ten cieľ, ktorý , ktorý formuloval aj pán predseda Fico sa dal dosiahnuť prostriedkami , lebo je neviem, či sa bude dať dosiahnuť prostriedkami, ktoré nemusia znamenať popretie toho, čo v tej Ústave je. A to je naozaj ochrana právnej istoty, legitímnych očakávaní a nejakých základných pravidieľ hry, lebo štát je takisto viazaný tými pravidlami hry. 

Branislav DOBŠINSKÝ, redaktor
--------------------
Dobre, pán Fico ja to len doplním, toto bolo k zdravotným poisťovniam je tu ešte ten druhý verdikt, ktorý sa týka 

Robert FICO, predseda strany Smer-SD
--------------------
Počkajte, počkajte.

Branislav DOBŠINSKÝ, redaktor
--------------------
No veď v poriadku, môžte reagovať.

Robert FICO, predseda strany Smer-SD
--------------------
Ja by som chcel zareagovať

Branislav DOBŠINSKÝ, redaktor
--------------------
Samozrejme, že môžte reagovať, ale zase môžem aj ja to doplniť. Aby sme neobišli aj tu druhú tému. Teda rozhodnutie , nech sa páči.

Robert FICO, predseda strany Smer-SD
--------------------
No naozaj  je fascinujúce, že z témy kde ide o zdravotníctvo a kde ide peniaze ľudí sa stáva téma nejakého politického prenasledovania politika, alebo politikov, ktorí prijali konkrétne rozhodnutie. Potom by som sa ja spýtal, že čo budem robiť s pánom Miklošom, ktorý svojou neprofesionalitou on osobnou prijal tejto štát poškodil o 7 miliárd korún pri privatizácii  SPP a to je úplne iná káva. Ale poďme naspäť k podstate veci. Bola to vládna koalícia pána Dzurindu, ktorá prijala právnu úpravu, že zisk je bežná kategória , s ktorou budú nakladať súkromné zdravotné poisťovne. Že si vyberú od ľudí peniaze a zoberú si doslova z toho toľko, koľko potrebujú alebo koľko chcú. My sme prišli a povedali sme, že to je zle, že nemôžu súkromné zdravotné poisťovne si brať koľko chcú , lebo to nie je podnikanie v pravom slova zmysle  a ide o peniaze ľudí. Tak sme to upravili. Pýtam sa, keď sú dnes všetci takí múdri, predovšetkým predstavitelia vládnej koalície, prečo teda hneď prvý deň, ako nastúpili k moci, oni majú väčšinu v parlamente, to bol obyčajný zákon, prečo hneď v septembri keď tak tvrdia, že zisk pre súkromné zdravotné poisťovne je ta modľa, ktorú treba držať za každú cenu. Prečo to neupravili? Na čo čakali? Na čo čakali? Čakali ako dopadne  rozhodnutie Ústavného súdu, alebo aký bol dôvod, že nekonali už niekedy v auguste alebo septembri takisto ako je pri druhom zákone , o ktorom Ústavný súd povedal, že má problémy  s Ústavou, prečo tieto zákony nezmenili? Teraz zrazu, veľmi účelovo vyťahujú, aha Ústavný súd niečo povedal, tak poďme prenasledovať politikov, ktorí sa pokúsili  v tom období niečo urobiť. Ešte raz to poviem veľmi zrozumiteľne pre slovenskú verejnosť. V zdravotnom poistení sa vyberie od ľudí 100 miliárd korún, podľa nás nesmeli súkromné zdravotné poisťovne minúť viac ako 3,5 % takzvaný správny fond. Poslanci vládnej koalície iniciatívou, ktorú dali na Ústavný súd  zabezpečujú, že tu nebude žiadny limit, a súkromné zdravotné poisťovne si doslova a do písmena budú brať toľko, koľko budú chcieť z týchto peňazí.  Pýtam sa,  čo je na tomto ústavné, čo je na tomto morálne, čo je na tomto etické? Ja odmietam, ako sociálny demokrat, hájiť záujmy súkromných zdravotných poisťovní a mrzí ma, mrzí ma, že vláda víta rozhodnutie Ústavného súdu, ktoré bude znamenať v praxi len to, že v zdravotníctve bude menej peňazí,ale za to súkromné zdravotné poisťovne budú mať luxusnejšie autá, krajšie domy, všetko ostatné, čo sa tohto týka. Ja chápem ústavnoprávny rozmer, pán  predseda Ústavnoprávneho výboru , ja sa teraz nechcem hádať o ústavnoprávnom probléme, ale hovorím o dôsledkoch. My môžme hovoriť spoločne o rôznych veciach, ako postupovať. Ja si jednoducho myslím, že musíme to vyriešiť, my nemôžme dovoliť súkromným poisťovniam, aby drali  a brali peniaze od ľudí.

Branislav DOBŠINSKÝ, redaktor
--------------------
Keď vás tak počúvam, vy ste hrdý na tie rozhodnutia? 

Robert FICO, predseda strany Smer-SD
--------------------
Áno, ja som hrdý  na to, čo urobila vláda  pokiaľ ide o zákaz zisku. Samozrejme, čo my sme zabránili 

Branislav DOBŠINSKÝ, redaktor
--------------------
Napriek tomu, že Ústavný súd povedal, že to nie je ústavné? 

Robert FICO, predseda strany Smer-SD
--------------------
Ústavnosť a formálnoprávnosť je jedna kategória. Hovorím teraz o správnosti rozhodnutia . A ak Ústavný súd povedal

Branislav DOBŠINSKÝ, redaktor
--------------------
Ale vy ako vláda máte rozhodovať, aby to neprinášalo negatívne dôsledky. 

Robert FICO, predseda strany Smer-SD
--------------------
Koľko už povedal dnes Ústavný súd od svojho vzniku v roku 1993, že je zákon  protiústavný, veď to je práca Ústavného súdu. Ja tvrdím, že  som hrdý na to, že vláda moja vláda zakázala súkromným zdravotným poisťovniam tvoriť zisk a tento zisk, nie tvoriť, tento zisk, ktorý vytvárajú používať na  svoje vlastné súkromné 

Branislav DOBŠINSKÝ, redaktor
--------------------
Dobre, aby to bola diskusia. 

Robert FICO, predseda strany Smer-SD
--------------------
Na svoje vlastné súkromné účely. Jasné, hľadajme riešenie. A ešte jednu otázka, pán 

Branislav DOBŠINSKÝ, redaktor
--------------------
Aby to bola diskusia, dovolíte, 

Robert FICO, predseda strany Smer-SD
--------------------
Jednu otázku, ak sa zhodnete v tom, pán poslanec, čo som aj ja povedal, že to nie je správne, správne, ja teraz  nehovorím o formálnoprávnom hľadisku, správne, no tak poďme nájsť také zákonné riešenie, ktoré napríklad zruší súkromné zdravotné poisťovne, povie, že žiadne podnikanie v tejto oblasti nie je možné, len preboha nedovoľme súkromným zdravotným poisťovniam , aby ešte zužovali ten objem peňazí, ktorých je aj tak málo v tom zdravotníctve. O tomto hovorím. O ničom inom nehovorím. 

Radoslav PROCHÁZKA, poslanec KDH a predseda Ústavnoprávneho výboru NR SR /KDH/
--------------------
Podľa mňa sa nedá byť pri správe štátu hrdý na to, keď sa mi zúfalým spôsobom nepodarí dosiahnuť to, čo som dosiahnuť chcel, hoci sa to dosiahnuť dalo. A to odkazuje aj pánovi predsedovi aj celej politickej scéne, aj Ústavný súd. Ak chcete zakázať podnikanie v oblasti verejného zdravotného poistenia, môžete to urobiť, ale urobte to kompetentne. Toľko  k tomu. Ja budem teraz trochu osobný, ale nie vo vzťahu k pánovi predsedovi,ale vo vzťahu k sebe samému. Mne moji facebookoví priatelia pred touto reláciou tak mu huckali, k tomu, aby som pánovi predsedovi pripomenul, ten rozdieľ medzi tým, keď sa bil do pŕs, že ako si to s poisťovňami pri každej príležitosti rád rozdá a potom keď tu príležitosť dostal, tak, tak sa jej z takých zvláštnych dôvodov vzdal. Ale keď chcem  potvrdiť tu svoju veľkú osobnú nevýhodu, v politike a to je to, že chcem byť ku každému spravodlivý a byť verný tomu, k čomu ma viaže odbornosť, tak musím , musím sa prihlásiť k tomu, že bude potrebné veľmi dôsledne analyzovať tie dôvody, ktoré viedli Ústavný súd k tomu záveru a odraziť sa od tých dôvodov k hľadaniu riešenia, ktoré bude na prospech občanov Slovenskej republiky. Môžem vo vzťahu k tomu, čo hovoril pán predseda Fico len zopakovať, že podľa mňa sa nedá štát spravovať tak, že budem sa na tlačovkách biť do pŕs, aký som frajer, vôči zdravotným poisťovniam, a budem hrdý na to, keď sa dostanem do situácie, že momentálne má štát extrémne sťaženú situáciu v arbitrážnych konaniach, práve v dôsledku , v dôsledku toho, čo sa stalo. Pán predseda nemal pochybnosti  ani o tom, že ten zákon je v súlade s Ústavou, teraz nemá pochybnosti o tom, že v tých arbitrážach môžeme uspieť a na konci tam nejaká cenovka bude. A to mňa mrzí, že naozaj ju zaplatia občania Slovenskej republiky,  ktorými sa teraz pán predseda zaklína, ale ide o ich peniaze. 

Branislav DOBŠINSKÝ, redaktor
--------------------
Keď už hovoríme o cenovke, lebo páni, čas. Aby som to posunul, je tu aj to druhé rozhodnutie a ja by som ho nerád obišieľ, a to je rozhodnutie, ktoré hovorí o tom, že to zrýchlené vyvlastňovanie pod diaľnicami tiež nie je ústavné. Jednoducho je to porušenie ústavných práv občanov, pokojne nakladať so svojim majetkom. V tomto prípade tiež sa hovorí o odškodnení, tých konkrétnych občanov, tam je nikoľko tisíc vyvlastňovaní bolo. Ako to vidíte vy pán Procházka, čo sa týka odškodňovania v tomto prípade tiež teda to bude niečo stáť  a  bude štát odškodňovať? 

Radoslav PROCHÁZKA, poslanec KDH a predseda Ústavnoprávneho výboru NR SR /KDH/
--------------------
V tomto prípade ja zatiaľ nejaké automatické nároky nevidím. Závisia tie veci od toho, v akej  fáze je to  vyvlastňovacie konanie či ží ľudia sa dohodli so štátom, alebo sa nedohodli, je tam príliš veľa premenných . 

Branislav DOBŠINSKÝ, redaktor
--------------------
Dobre, teda ešte druhá otázka. A čo sa týka možného zbrzdenia výstavby diaľníc, vyplýva z toho rozhodnutia, že diaľnice tie, ktoré sú rozstavané na tých  úsekoch sa zastavia?

Radoslav PROCHÁZKA, poslanec KDH a predseda Ústavnoprávneho výboru NR SR /KDH/
--------------------
Mňa zatiaľ nikto nepresvedčil o tom, že ten zákon pomohol rýchlejšej výstavbe diaľnic , ale ak dovolíte môžem sa niekoľkými vetami vyjadriť  k tomu nálezu ako takému? Lebo je to veľmi dôležité. Ja si myslím, že práve tento zákon, ktorým bývalá vláda dala buldozeristom kľúče od cudzích domov, záhrad a polí a je teda ten nález Ústavného súdu o tomto zákone vecne nespochybniteľný a tiež do budúcnosti   prináša dôležité posolstvo. A to posolstvo  je také, že dobrý cieľ ešte neznamená, že je možné ho dosiahnuť akýmkoľvek spôsobom. Tak povediac hlava nehlava. A naopak Ústavný súd povedal, dal lekciu a posolstvo aj do budúcnosti, že niektoré prostriedky sú na toľko neprimerané, že ich nedokáže posvätiť ani ten najušľachtilejší cieľ. Ja si rovnako intenzívne  ako pán predseda Fico prajem, čo  najskoršie dokončenie diaľnice do Košíc, ale  toto , toto nie je spôsob, toto nie je spôsob.

Branislav DOBŠINSKÝ, redaktor
--------------------
Dobre, pán predseda ako teda v tomto prípade vy vnímate ten odkaz Ústavného súdu vzhľadom na to, že   naozaj sú tu ľudia, ktorým bolo vyvlastnené a nebolo to podľa Ústavného súdu v poriadku, respektíve v súlade s Ústavou? Tam zodpovednosť cítite? 

Robert FICO, predseda strany Smer-SD
--------------------
Predovšetkým neprichádza do úvahy žiadne odškodnenie, pretože ide všetko o pozemky, ktoré tak či tak by boli vyvlastnené na účely výstavby diaľníc, alebo rýchlostných komunikácií. Ale opäť môžeme túto diskusiu  viesť v polohe teoretickej diskusie dvoch právnikov, alebo povedzme čo zase tento  nález Ústavného súdu  znamená v praxi. Čo dosiahli   poslanci vládnej koalície? Kladiem tu istú otázku, ako som položil v súvislosti so zdravotnými poisťovňami, prečo teda keď boli presvedčení od samého začiatku poslanci vládnej koalície, že tento zákon je zlý , ho nezrušili. Prečo neurobili hneď prvý deň, ako nastúpili k moci. No neurobili to preto, lebo tento  zákon im samozrejme vyhovoval pokiaľ ide o výstavbu diaľníc a rýchlostných komunikácií. Aký bude dôsledok? Dnes sú vydané stavebné povolenia na základe tohto zákona, asi na 123 kilometrov diaľnice a rýchlostných komunikácií . Čiže vláda Slovenskej republiky má dnes v rukách stavebné povolenia na 123 kilometrov diaľníc, s tým, že  boli použití ustanovenia tohto zákona, ktoré umožnili, aby to stavebné konanie a potom aj stavebné povolenie bolo získané v kratšom ako  normálnom čase. Tak teda, ak vláda je taká strašne orientovaná na ľudské práva a na spravodlivosť, na etiku, tak  ja očakávam, že všetkých týchto 123 kilometrov diaľníc nezačne stavať. A že tie stavebné povolenia, ktoré boli vydané  zruší, a pôjde od začiatku. Garantujem vám, že to vláda nikdy neurobí. A stavebné povolenia, ktoré boli získané , na základe tohto zákona využije pri výstavbe rýchlostných komunikácií a diaľníc.

Branislav DOBŠINSKÝ, redaktor
--------------------
A vám nevadí, že boli porušené naozaj práva tých ľudí, keď Ústavný súd povie, že to ústavné právo máte vlastniť a zaobchádzať s majetkom tak je to prvoradou povinnosťou  akejkoľvek vlády štátnej moci i je rešpektovať to ústavné právo toho občana.

Robert FICO, predseda strany Smer-SD
--------------------
Pán redaktor , tak ako sa prihlásil pán poslanec, ktorý   tu sedí oproti mne k tomu, že sa venuje Ústavnému súdu  a venuje sa rozhodujúcej činnosti Ústavného súdu, ja zase môžem povedať, že som zastupoval 7 rokov Slovenskú republiku na Európskom súde pre ľudské práva. Tiež by som mohol vyťahovať tieto karty a rozprávať o tom, aký je rozdieľ medzi verejným záujmom, individuálnym záujmom a podobne. Ústavný súd rozhodol,  a ja toto rozhodnutie  rešpektujem. Ja nenadávam Ústavnému súdu, ani to nikdy robiť nebudem. Tu sú iní politici, aj vo vládnej koalícii ktorí keď niečo Ústavný súd povedal, tak kričali a robili tlačové konferencie. Ja rešpektujem obidva nálezy Ústavného súdu, ale ich nevítam. Lebo  majú ďalekosiahle dôsledky pokiaľ ide o výstavbu ciest a pokiaľ ide o zdravotníctvo. Čiže  v prípade tohto druhého nálezu. Slovenská verejnosť by mala   vedieť, že sme prijali  zákon, na základe ktorého  sa urýchlilo vyvlastňovacie konanie, čo  umožnilo , my sme vďaka tomuto zákonu postavili 150 kilometrov diaľníc a ďalších 90 kilometrov sme odovzdali v rozostavanom stave tejto vládnej koalícii. Ak začne platiť to, čo povedal Ústavný súd teraz, tak  definitívne zabudnime na  diaľnice na Slovensku. Definitívne zabudnime na diaľnice na Slovensku.

Branislav DOBŠINSKÝ, redaktor
--------------------
Ale stavalo sa aj pred vaším zákonom.

Robert FICO, predseda strany Smer-SD
--------------------
Počkajte,  počkajte ja len chcem povedať o tom, že   ja si pamätám, čo sa diaľo v Považskej Bystrici pokiaľ išlo o výstavbu toho mostu nad Považskou Bystricou. Ja viem s akými problémami prichádzal minister dopravy, dokonca aj na základe tohto zákona pokiaľ išlo  o vlastnícke vzťahy. Čiže, aby som bol konkrétny. Vláda Slovenskej republiky  táto si dala fantastické ciele vo výstavbe diaľnic. V roku 2011 chce postaviť 5,2 kilometre diaľnice a v roku 2012  5,2 kilometre diaľnice, to sú úžasné cieľe. Musím vám povedať, však začne platiť to, čo hovorí Ústavný súd, čo ja rešpektujem, nepostavia ani 5,2 kilometra diaľnic, čo ale len potom ukáže, do akej miery sú títo ľudia schopní , alebo nie sú schopní. Ak neprijmeme novú právnu úpravu, ktorá bude zohľadňovať to, čo hovorí Ústavný súd Slovenskej republiky vo svojom náleze a neurobíme niečo s vyvlastňovaním, a s urýchlením konania pokiaľ ide  o prípravu pozemkov na Slovensku nebudú žiadne cesty. Toto je Pyrhovo víťazstvo ja rešpektujem Ústavný súd, ale opäť si môžu poslanci vládnej koalície akurát 

Branislav DOBŠINSKÝ, redaktor
--------------------
Dobre, krátka reakcia, pôjdeme k druhej téme. 

Robert FICO, predseda strany Smer-SD
--------------------
Ale žiadne odškodnenie neprichádza do úvahy, tam .

Radoslav PROCHÁZKA, poslanec KDH a predseda Ústavnoprávneho výboru NR SR /KDH/
--------------------
No to ilustruje to ten zásadný rozdieľ  v tom , ako   vníma štát a jeho možnosti  pán poslanec  a ako vnímam  ja. Lebo ja si nemyslím, že  keď štát sa rozhodne, niečo označiť svojvoľne, že toto je  prioritný verejný záujem, takže môže si dovoliť  vôči občanom čokoľvek. Mňa zamrzelo, keď som v jednej z reakcií  pána poslanca zaregistroval, že označuje tých ľudí za špekulantov. Ja si myslím, že väčšina z tých ľudí sú normálni slušní ľudia, ktorí od štátu nechcú viac, ako normálne slušné zaobchádzanie. Tento zákon totiž tu jedno vec, čo okrem iných vecí , ale urobil jednu vec, že vlastne dopredu a hovorí to aj Ústavný súd dopredu determinoval výsledok  toho vyvlastňovacieho konania. Čiže mohol správny orgán a  následne súd dospieť k záveru, že neboli splnené  ústavné a zákonné podmienky pre vyvlastnenie. Ale už to malo nezvratné účinky a viete, prepáčte, ale naozaj ako posledné dve vety, plastická ilustrácia. Máš marhuľový sad, ktorý vysadil tvoj dedo, staral sa oň tvoj otec a ty si ho chcel nechať svojim deťom, ale už v ňom máš verejné záchody diaľničného parkoviska? V dobe, v ktorom   pôrodná babica  priviedla na svet tvoju mamu a  ty si ho minulú jar celý omietol a vymaľoval, dnes tam je odstavný pruh pre kamióny a nikto sa ťa ani nestihol spýtať, nikto sa ťa ani nestihol spýtať

Branislav DOBŠINSKÝ, redaktor
--------------------
/nezrozumiteľné, hovoria obidvaja/ no že niekto má mať 

Radoslav PROCHÁZKA, poslanec KDH a predseda Ústavnoprávneho výboru NR SR /KDH/
--------------------
Je verejný záujem pre takýchto ľudí aspoň im dať bumážku s pečiatkou a reálnu finančnú kompenzáciu. Ani len toto štát nebol schopný tým ľuďom urobiť, ani s nimi slušne zaobchádzať. Podrobiť ich regulérnemu vyvlastňovaciemu konaniu a reálne ten ich majetok zaplatiť. Tváril sa, že presne tak, ako to pán poslanec hovoril, že to sú špekulanti, ktorí bránia nejakému verejnému záujmu. Nie, to sú  normálni, slušní ľudia, ktorí takisto platia dane v tomto štáte a majú nárok na normálne slušné zaobchádzanie zo strany toho štátu. Ten viete, keď sme   bez rozmyslu   sľúbili, bývalá vláda  sľúbila, že  diaľnice do Košíc bude do roku 2010, tak teraz všetci sa musíme vzdať všetkých práv  veky, len aby sa jej podarilo dosiahnuť a aj keď ten zákon mali k dispozícii, tak sa im to nepodarilo. 

Branislav DOBŠINSKÝ, redaktor
--------------------
Dobre, prejdeme teraz vzhľadom na čas, na tu druhú tému  a to je zostanem u vás pán Procházka, KDH, aktuálne má problémy aj KDH a nie malé. Po pánovi Uhliarikovi sa opäť riešilo KDH v súvislosti s bývalým bratislavským primátorom pánom Ďurkovským. Ja to skúsim zhrnúť  pán Procházka tu otázku úvodnú, KDH sa profiluje ako strana hodnôt, hovorí o verejnom záujme, transparentnosti , čistote. Tak sa  spýtam vás osobne, vy osobne ste hrdý na hodnoty, ktoré presadzuje Ďurkovský ako hodnoty čistoty, transparentnosti, verejného záujmu? 

Radoslav PROCHÁZKA, poslanec KDH a predseda Ústavnoprávneho výboru NR SR /KDH/
--------------------
Budem aj ja osobný, pán redaktor, už druhý krát dnes. Lebo ešte som nestihol obrásť hrošou kožou  a obraz, ktorý o Kresťanskodemokratickom hnutí za ostatné dva týždne vykreslili médiá , blogosféra, a musím povedať, že ktoré si čiastočne vykreslilo aj samo, tak ma trápi. 

Branislav DOBŠINSKÝ, redaktor
--------------------
Obraz, alebo to, čo 

Radoslav PROCHÁZKA, poslanec KDH a predseda Ústavnoprávneho výboru NR SR /KDH/
--------------------
Hovorím, že si ho vykreslilo čiastočne aj samé , čiže to myslím si,  dosť zreteľne odpovedá na tu vašu otázku. A som  z neho smutný, a chcem  pokračovať, som z dvoch dôvodov, som smutný. Z toho obrazu. Jeden je ten, že v tom, čo si kritici Kresťansko-demokratického hnutia na ňom všimli, majú v mnohom pravdu. Naozaj sme zanedbali starostlivosť o to, čo nás činilo úplne /nezrozumiteľné/ ako ostatné strany a to je tá čistota a trvanie na hodnotách. A tiež z toho, že sú tu ale niektoré veci, ktoré si kritici Kresťanskodemokratického hnutia niektorí z nedostatku pozornosti, niektorí podľa mňa z nedostatku  dobrej vôľe nevšimli. A to je relatívna výnimočnosť jeho reakcie. Relatívna preto, že je výnimočná v kontexte toho, na čo sme v slovenskej politike zvyknutí. Ja si myslím,  že pán poslanec Ďurskovský a nezastávam sa ho  v tejto chvíli ani pol slovom , ale pán poslanec Ďurskovský by mohol sprivatizovať pitnú vodu v celom Bajkalskom jazere a ešte by sa ani vzdialene nepriblížil ku škodám, ktoré konkrétni ľudia, konkrétnymi rozhodnutiami spôsobili . Ne, veď hovorím, že sa no, ale veď dovoľte, aby som dopovedal. Nepriblížil by sa  ku škodám, ktoré niektorí konkrétni ľudia  konkrétnymi rozhodnutiami  spôsobili tomuto štátu a jeho občanom . Mýtny tender, predraženie v PPP projektoch, a ďalšie veci. 

Branislav DOBŠINSKÝ, redaktor
--------------------
Dobre. Zhrniem to, 

Radoslav PROCHÁZKA, poslanec KDH a predseda Ústavnoprávneho výboru NR SR /KDH/
--------------------
Nie, nie, nie dovoľte, ja to zhrniem to 

Branislav DOBŠINSKÝ, redaktor
--------------------
Podľa vás ta rozhodnutia, to rozhodnutie predsedníctva

Radoslav PROCHÁZKA, poslanec KDH a predseda Ústavnoprávneho výboru NR SR /KDH/
--------------------
A porovnajte si reakciu, porovnajte si reakciu. A Smer  urobil z pána poslanca Vážneho tieňového  ministra dopravy, pán poslanec Slota s pánom poslancom Štefanovom si bufetia v parlamente, paní poslankyňa Tomanová  "Deto" , pán poslanec Ďurkovský bol odídený z Kresťansko-demokratického hnutia. KDH za tie podozrenia  trestá a môžem sa  k tomu vyjadriť, keď viete, vy niečo poviete, viem na to odpovedať. Ja len hovorím KDH za tie podozrenia trestalo, iné strany za podozrenia rovnaké, alebo horšie odmeňovali. A keď sa pýtate na ten mandát, tak ta výzva  na vzdanie sa mandátu nebola oficiálna, podľa mojich informácií, nebol som na tom predsedníctve. Lebo nie som jeho členom. Ta výzva na oficiálna výzva na vzdanie sa mandátu neodznela preto, lebo odznela počas rokovania a pán poslanec na ňu odpovedal, že sa toho mandátu aj tak nevzdá a vy viete, že v Slovenskej republike podľa Ústavy Slovenskej republiky strana nemôže svojho poslanca zbaviť mandátu proti jeho vôľi. Na čo opäť fanfárovske veľké gestá keď ten efekt bol dopredu komunikovaný.

Branislav DOBŠINSKÝ, redaktor
--------------------
Dobre, urobili ste čo ste mohli, tvrdíte. Pán Fico, urobili čo mohli? Aj s tou prihrávkou na vás, na vašu stranu, od pána Procházku?

Robert FICO, predseda strany Smer-SD
--------------------
No čo mu iné zostáva samozrejme. Kresťanskodemokratické hnutie nebola nikdy čistá strana. Takže by som vôbec sa nepokúšal vytvárať obraz, že sme boli perfektní, dobrí, až doteraz, kým niečo vyšlo na povrch, pretože pán poslanec keby ste chceli , tak sa vás teraz spýtam, také vážne veci, ktoré sa týkajú financovania Kresťanskodemokratického hnutia a ďalšie veci, ale nebudem to robiť.

Branislav DOBŠINSKÝ, redaktor
--------------------
Robte. 

Robert FICO, predseda strany Smer-SD
--------------------
Ak dovolíte pán redaktor , budem robiť to, čo ja chcem. Pokiaľ ide o celý problém, ktorý je okolo Kresťanskodemokratického hnutia. Nebudem rozoberať kauzy, ktoré sa týkajú privatizácie pitnej vody ani prešľapy, ktoré každý deň vychádzajú na povrch v súvislosti  s predsedom Kresťanskodemokratického hnutia. Viete, keby sme nechali pána Figeľa bez kontroly, tak možno o rok zistíme, že má takú zbierku mestských bytov, ako je zbierka motýľov. Ukazuje sa jednoducho, v čom je podstata tejto vládnej strany a je to úplne evidentné, že je to strana, ktorá od samého začiatku  má svoje vnútorné problémy a predovšetkým dnes vychádza na povrch niečo, čo je pre mňa veľmi  zarážajúce. A to je reakcia na prešľapy, ktoré vidíme na každodennom páse života, prakticky  od začiatku  fungovania  tejto vlády .  Keď napríklad došlo  a teraz idem hovoriť o rozdieľnosti v reakciách. Ku kauze Slavkov, a Slovenský pozemkový fond zlyhal, a ja hovorím, že zlyhal, ale neporušil zákon. Tak som postavil vládnu koalíciu na hranu a proti vôľi HZDS a pána Mečiara som  odvolal z funkcie ministra pána Jureňu, vrátanie celého vedenia Slovenského pozemkového fondu. Teraz zrazu zisťujeme, že nech čokoľvek táto   vláda urobí, nech urobí čokoľvek, tak počúvam od  paní premiérky, jedno jediné slovo  - je to v súlade so zákonom. No tak počkajte, to znamená, že všetky tí ministri , ktorých som ja odvolal a bolo ich 9 , keď som bol predsedom vlády, za podobné veci. Som ich odvolal zbytočne? Pretože v ich prípade takisto nebol porušený zákon a ja som takisto mohol povedať, v Slovenskom pozemkovom fonde, pri kauze Slavkov páni a dámy nehnevajte sa, ale nebol porušený  zákon, ja nemám dôvod  sa touto vecou zaoberať. Toto je postoj premiérky? Premiérka samozrejme inak nemôže ani robiť, lebo nemá žiadnu silu. Ona nevie odvolať štátneho tajomníka, nie to ešte konkrétneho ministra. Už hovorím o Uhliarikovi, nehovorím o ďalších a ďalších ministroch, ktorí sú tam. Zaviedol sa nebezpečný pojem do politiky a to je klientelizmus vo verejnom záujme, minister Uhliarik pomôže farmaceutickej firme, pomôže jej s obratom  10 miliónov eur,, no a premiérka povie, že verí pánovi Uhliarikovi, lebo to je v súlade so zákonom. Že to je vo verejnom záujme. Čiže klientelizmus vo verejnom záujme, to môže byť, ale klientelizmus, ktorý bol za povedzme éry však vždy ten klientelizmus je nejakým spôsobom spojený s  vládami, bohužiaľ. Tak to už klientelizmus vo verejnom záujme nebol. Odmietam takéto skrývanie  káuz pod koberec. Pán poslanec prosím vás , to myslíte vážne, že to čo urobil pán Ďurkovský bolo že ako vážne gesto? Veď to je smiešne, pán Ďurkovský povedal, /nezrozumiteľné, hovoria všetci/ KDH povedalo, že  teraz odíde, hoci sedí samozrejme v parlamente a podporuje ďalej vládu, všetci ste spokojní, a hovorí sa, že však o dva roky sa   možno vráti naspäť, keď to všetko nejako    prehrmí a keď to všetko  nejako skončí. 

Branislav DOBŠINSKÝ, redaktor
--------------------
Čas sa nám kráti.

Branislav DOBŠINSKÝ, redaktor
--------------------
Neprijali ste absolútne žiadne dôsledky , pretože poslanec tam sedí v parlamente, tento poslanec hlasuje  za vás, drží vám vládnu väčšinu , premiérka  nie je schopná v danej  veci konať, lebo nemá  na to  žiadnu právnu silu a ja opakujem ešte raz. Odmietam, aby akýkoľvek   prešľap, ktorý táto vláda   urobila sa ospravedlňoval slovami v súlade so zákonom. 

Branislav DOBŠINSKÝ, redaktor
--------------------
Dobre, pán Procházka. 

Radoslav PROCHÁZKA, poslanec KDH a predseda Ústavnoprávneho výboru NR SR /KDH/
--------------------
Nekomunikovali sme to rozhodnutie práve v kontexte jeho  výnimočnosti  dosť presvedčivo a dosť vierohodne. Ale to je vec marketingu nie hodnôt. Naozaj skúste mi  pán redaktor  vy nájsť precedens za ostatných ja neviem koľko  vyberte si  5,10 rokov. 

Branislav DOBŠINSKÝ, redaktor
--------------------
No ako miniprecedens  rozhodoval napríklad o tom predseda hnutia, ktorý dostal od pána Ďurskovského byt, takým spôsobom teda nebytový priestor, aby sme boli presní a pán Figeľ sa dostal takýmto spôsobom k bytu. Toto skúste vysvetliť tisícom ľudí, ktorí si dneska berú hypotéky a z tisíc eurového platu to platia. 

Radoslav PROCHÁZKA, poslanec KDH a predseda Ústavnoprávneho výboru NR SR /KDH/
--------------------
Napríklad ja.

Branislav DOBŠINSKÝ, redaktor
--------------------
Ale dobre.

Radoslav PROCHÁZKA, poslanec KDH a predseda Ústavnoprávneho výboru NR SR /KDH/
--------------------
Som si tiež zobral hypotéku.

Robert FICO, predseda strany Smer-SD
--------------------
Presne tak, ale  vzhľadom na čas veľmi krátko. Orgány činné v trestnom konaní už rozbehli vyšetrovanie v dvoch kauzách, ktoré sú spájané s pánom Ďurkovským, respektíve s rozhodnutiami magistrátu pod jeho vedením, to je BVS-ka , je to aj PKO. V prípade, že príde do parlamentu návrh na zbavenie imunity, svojim spôsobom, svojho času takto zbavilo svojho poslanca SDKÚ myslím pána Ďuračku, ak príde takýto návrh, budete hlasovať za  zbavenie imunity pána Ďurkovského ? 

Radoslav PROCHÁZKA, poslanec KDH a predseda Ústavnoprávneho výboru NR SR /KDH/
--------------------
Neviem si predstaviť, že by som hlasoval inak. A neviem si to v tejto chvíli predstaviť, že  by, že by som nehlasoval za zbavenie imunity. 

Branislav DOBŠINSKÝ, redaktor
--------------------
Čiže to je dohoda v koalícii.

Radoslav PROCHÁZKA, poslanec KDH a predseda Ústavnoprávneho výboru NR SR /KDH/
--------------------
Áno, áno, nie pýtate sa mňa,o tomto sa koalícia , o tomto sa koalícia nebavila,ale ja si myslím, že parlament nemá  čo nahrádzať postup orgánov činných v trestnom konaní a brániť im vo výkone ich pôsobnosti. Myslel som si to vždy a myslím si to aj dnes, a na policajnú a vyšetrovaciu prácu sú orgány činné v trestnom konaní, nie parlament. Tak ako minulé volebné obdobie odmietli  vydať na stíhanie bývalá vládna koalícia odmietla vydať na stíhanie svojho poslanca, tak toto bolo.

Branislav DOBŠINSKÝ, redaktor
--------------------
Dobre, a čo si myslíte, o slovách pána Budaja, že pán Ďurkovský nemá alebo neverí tomu, že je slobodný vo svojom mandáte vzhľadom na to, že tam sa rozbieha nejaké vyšetrovanie, že to môže byť ovplyvňované , ovplyvňovať pána Ďurkovského? 

Radoslav PROCHÁZKA, poslanec KDH a predseda Ústavnoprávneho výboru NR SR /KDH/
--------------------
Ja tie slová pána Budaja nepoznám, takže neviem na ne teraz  v tejto chvíli reagovať, ale pravdu povediac nerozumel som tomu, že čo sa pýtate.

Branislav DOBŠINSKÝ, redaktor
--------------------
No či podľa vás pán Ďurkovský bude slobodný vo svojom výkone  mandátu, napokon hovoria aj o tom, že sľubuje, že bude podporovať vládnu koalíciu, to sľuboval súčasne pán Gabura, nakoniec to dopadlo trošku inak, bude teda  veríte pánovi Ďurkovskému, že  výkon jeho mandátu  bude  slobodný, povedzme aj vzhľadom na tie už rozbiehajúce sa vyšetrovania? 

Radoslav PROCHÁZKA, poslanec KDH a predseda Ústavnoprávneho výboru NR SR /KDH/
--------------------
Netuším, ako by ho to rozbiehajúce sa vyšetrovanie mohlo ovplyvniť vo výkone jeho poslaneckého mandátu do doby  než ho bude vykonávať. Neviem si to pravdu povediac tiež predstaviť, že v čom  by nemal byť slobodný.  

Robert FICO, predseda strany Smer-SD
--------------------
Na tejto kauze je zarážajúce to, že rozhodli o tejto  privatizácii deň pred komunálnymi voľbami, a rovnako je na tom zarážajúce to, že o všetkom musel vedieť pán Figeľ, pretože my sme preukázali jasné personálne prepojenia, iba jedno poviem,  šéfom dozornej rady v Národnej diaľničnej spoločnosti  je pán Kolada, to znamená Figeľ dal za  šéfa dozornej rady človeka, ktorý je  súčasne šéfom dozornej rady vo vodárenskom podniku , je to kauza , kde bohužiaľ klasické farizejské KDH-ke riešenie prišlo. 

Branislav DOBŠINSKÝ, redaktor
--------------------
Tak to boli zaujímavé posledné slová dnešnej relácie, ďakujem za účasť predsedovi Smeru -SD Robertovi Ficovi a poslancovi KDH Radoslavovi Procházkovi.

Radoslav PROCHÁZKA, poslanec KDH a predseda Ústavnoprávneho výboru NR SR /KDH/
--------------------
Ďakujem aj ja, dovidenia.

Robert FICO, predseda strany Smer-SD
--------------------
Ďakujem, dopočutia. 

Branislav DOBŠINSKÝ, redaktor
--------------------
No a príjemný zvyšok víkendu od mikrofónu praje Braňo Dobšinský.

19.2.2011
Rádio Slovensko
Zákon o dvojakom občianstve či privatizáciu teplárni chce opozícia zakázať
19.2.2011    Rádio Slovensko    str. 02   12:10 Sobotné dialógy
            
Jana POSPÍŠILOVÁ, moderátorka
--------------------
Príjemné sobotné popoludnie vážený poslucháči v štúdiu Rádia Slovensko vítam predsedu poslaneckého klubu KDH, Pavla Hrušovského. 

Pavol HRUŠOVSKÝ, predseda Kresťanskodemokratického hnutia
--------------------
Príjemnú dobrú sobotu. 

Jana POSPÍŠILOVÁ, moderátorka
--------------------
A predsedu Smeru, Roberta Fica. 

Robert FICO, predseda strany Smer-SD.
--------------------
Dobrý deň prajem.

Jana POSPÍŠILOVÁ, moderátorka
--------------------
Pre úplnosť pripomeniem, že sme reláciu pre pracovné povinnosti hostí predhrávali v piatok predpoludním. Politickú situáciu v posledných dňom by sme možno mohli konkretizovať ako dosť turbulentnú. Traja Obyčajní ľudia z klubu vládnej SAS sa síce rozhodli nevystúpiť na teraz. Koalícia tak má dočasne možno v parlamente možno väčšinu. De fakto to znamená 77 poslancov. Pán Hrušovský, sme asi svedkami toho, že vládna koalícia stráca na sile. Ono to skôr  v posledných dňoch vyzerá, že stále riešite len akýsi vnútro koaličný problém nejakého nerešpektovania dohôd. Dá sa takto vôbec ešte vládnuť?

Pavol HRUŠOVSKÝ, predseda Kresťanskodemokratického hnutia
--------------------
Hneď na úvod by som chcel povedať, že vládna koalícia má väčšinu a to považujem za to najdôležitejšie politické posolstvo aj do verejnosti, ale aj do vnútra slovenskej politickej scény. Áno, tie turbulencie sú. Máme problémy treba to otvorene povedať, ale pre mňa je v tejto chvíli to najdôležitejšie čo mňa povzbudzuje do ďalšieho obdobia, do budúcnosti fungovania tejto vládnej koalície je hľadať zhodu väčšiny poslancov koalície, ktorí na začiatku tohoto volebného obdobia dobrovoľne prevzali záväzok na 4 roky. Krajinu spravovať a zodpovedne vládnuť. 

Jana POSPÍŠILOVÁ, moderátorka
--------------------
Pred tými 7 mesiacmi to bolo 79 poslancov. Dnes je to už o 2 menej, ktorí reálne tvoria tú koaličnú väčšinu v parlamente. Aj pani premiérka povedala, že v tomto roku chcete prijať väčšinu dôležitých zákonov, veľké reformy. V takejto nestabilnej situácii to bude však trošku zložité, lebo už sa vyskytli situácie kedy ste nedokázali prijať to na čom ste sa dohodli. 

Pavol HRUŠOVSKÝ, predseda Kresťanskodemokratického hnutia
--------------------
Áno je to úplne nová situácia. Ja by som tú stratu väčšiny považoval za stratu zatiaľ len jedného z poslancov, ktorý bol vylúčený z poslaneckého klubu SAS a myslím tým pána Matoviča. Pán poslanec Ďurkovský stratil členstvo v KDH. Čo vrámci vnútrostraníckých predpisov znamená aj stratu členstva v poslaneckom klube, ale pán poslanec Ďurkovský veľmi otvorene a silno vyjadril ochotu podporovať ďalej túto vládnu koalíciu takže ja stratu tohoto mandátu pre vládnu koalíciu považujem len za stratu de jure nie de fakto a budeme sa, ale musieť a ja nechcem zľahčovať tú situáciu. Vôbec ma neteší zo situácie, ktorá je v poslaneckom klube SAS postupne riešiť. O to viac diskutovať, o to viac konzultovať s každým jedným poslancom prijímanie aj tých, o ktorých hovorí pani premiérka zákonov, ktoré sú nevyhnutné pre SR. 

Jana POSPÍŠILOVÁ, moderátorka
--------------------
Tieto vylúčenia alebo teda odchody poslancov z poslaneckých klubov sú teda jedná stránka mince a na druhej strane sa koalícia stretáva na rôznych koaličných radách, kde deklarujete určité dohody a reálne v parlamente ten výkon tej funkcie vyzerá absolútne tak ako keby ste sa vôbec nedohodli alebo ako by sa tie dohody nerešpektovali. Na čo sa potom stretáva koaličná rada.

Pavol HRUŠOVSKÝ, predseda Kresťanskodemokratického hnutia
--------------------
Treba skvalitniť a to je treba povedať veľmi otvorene. Systém fungovania vzťahov medzi vládou, parlamentom a vo vnútri medzi jednotlivými poslaneckými klubmi. Áno, koaličná rada je najvyšší politický orgán, ktorý zastrešuje politiky jednotlivých parlamentných politických strán, ktoré tvoria vládnu koalíciu a nemôže koaličná rada si myslieť, že automatický rozhodnutia na úrovni koaličnej rady bude rešpektovať aj poslanci. Tu sme sa ocitli v akomsi novom momente, ktorý doteraz nebol až tak v parlamente prezentovaný a to, že poslanci začali viac využívať svoj slobodný mandát pri postojoch k jednotlivým návrhom zákonov a tie sťažujú potom prijímanie dôležitých rozhodnutí a preto tak ako som povedal bude treba viac konzultovať, viac trpezlivosti, viac zodpovednosti, viac námahy, ale Slovensko si to zaslúži a považujem týchto aktuálnych politikov, ktorí nesú zodpovednosť za krajinu za zodpovedných ideme ďalej vládnuť. 

Jana POSPÍŠILOVÁ, moderátorka
--------------------
Na slobodný mandát vyplýva poslancom aj z Ústavy pretože je tam zákaz imperatívneho mandátu, ale pán Hrušovský potom prečo vylúčenie pána Matoviča za jeho slobodnú vôľu, že vlastne napríklad podporil aj opozičný návrh pri hlasovaní o zákone o dvojakom občianstve. 

Pavol HRUŠOVSKÝ, predseda Kresťanskodemokratického hnutia
--------------------
Problém pána Matoviča nechcem tu diskutovať preto, lebo tu nie je, ale pán Matovič sa dlhodobo hneď po parlamentných voľbách vymedzil ako iný politik, ako politik, ktorý nie je vždy v zhode a kompatibilný s programom strany, za ktorú na kandidátnej listiny kandidoval. Treba si pripomenúť, že pán Matovič mal na kandidátnej listine miesto, ktoré bolo na posledných miestach kandidátnej listiny a on sa už vtedy netajil, že vytvárala skupinu Obyčajných ľudí, ktorí majú svoj program. To, že neboli zohľadnené ich požiadavky pri tvorbe vládneho programu to je zodpovednosť pána predsedu strany Richarda Sulíka. 

Jana POSPÍŠILOVÁ, moderátorka
--------------------
Pán predseda Fico zatiaľ čo koalícia je relatívne dosť fragmentovaná aj vrámci jednotlivých politických strán. Ta jednota sa tam hľadá teda ťažko. Ste silnou opozíciou voči súčasnej vládnej koalície. Ste možno pripravený podporiť niektoré ich veľké reformy, prípadne zákony, ktoré prídu ešte len na rad do parlamentu? V prípade ak sa ťažko bude hľadať zhoda na strane koalície, aby teda získali tú väčšinu v parlamente?

Robert FICO, predseda strany Smer-SD
--------------------
Toto je zlá vláda. A my robíme všetko preto, aby bola čo najrýchlejšie vymenená. Preto sa dá ťažko očakávať od Smeru-SD, že bude pomáhať vláde pri privatizácii, pri zdražovaní a pri ďalších rozhodnutiach, kde máme diametrálne odlišný názor. Na druhej strane znovu zopakujem náš principiálny postoj pokiaľ ide o národno-štátne záujmy SR. Pokiaľ ide o obrovské projekty ako sú diaľnice, atómové elektrárne. Tú sa môže oprieť vládna koalícia určite aj o hlasy strany Smer-SD. Na niečo to čo sa teraz deje na Slovensku je to dobre. Viete ľudia môžu porovnávať. Môžu porovnávať čo to znamená mať vládu, ktorá má silný sociálno-demokratický obsah. Mať vládu, ktorá je silne pravicová a rovnako môžu porovnávať ako sú vlády stabilné. Naozaj ľudia by si mohli teraz spomenúť na roky 2006-2010, kedy nikto z nás nezaťažoval verejnosť žiadnymi vnútrokoaličnými spormi. Bola to mimoriadne stabilná vláda, ktorá si dôsledne plnila svoj program. Na viac ako som už uviedol bol to program sociálno-demokratický. Pani redaktorka, pán podpredseda parlamentu my sme na začiatku tohto volebného obdobia označili zostavu, ktorá dnes vládne za 6 koalíciu. Niekedy sme používali aj expresívny výraz, že zlepenec. Boli sme veľmi kritizovaný za to, že hovoríme o 6-tich politických subjektoch, ale pritom dnes je to úplná realita. Pretože sú 4 politické strany, 2 frakcie. Jedna vrámci strany Most-Híd a druhá vrámci strany, ktorá sa nazýva SAS. Čo mňa však najviac na tomto všetkom trápi je to, že vládna koalícia na miesto toho, aby vládla, na miesto toho, aby robila to čo  má robiť. Možno aj plnila svoj program, s ktorým mi nesúhlasíme, tak doslova a do písmena otravuje slovenskú verejnosť s vnútrokoaličnými spormi a hádkami, ktoré sú ich vnútornou záležitosťou. Čo ľudí do toho či oni sa majú radi alebo nemajú radi a či im to ide alebo neide. Ľudia chcú vidieť silného premiéra, funkčnú vládu, že sa budú stavať diaľnice, že sa budu starať vládne orgány o ceny energií, že tu nebude také zdražovanie aké je. A posledná poznámka v tom prvom vstupe. Pretože dúfam, že bude taký istý priestor ako mal pán podpredseda parlamentu Hrušovský. Myslím si, že vládna koalícia je do určitej miery aj rada, že dnes má tieto vnútrokoaličné spory, pretože tie úplne prebíjajú podstatu vládnutia tejto pravice a chcem to podčiarknuť. Najzákladnejších problém dnešných dní a týždňov je masívne zdražovanie, ktoré je okrem iného výraznou mierou spôsobené aj takzvaným konsolidačným zbytočným konsolidačným balíčkom tejto vlády. Ja by som preto naozaj ak by s tým súhlasil pán podpredseda parlamentu, odišiel od rôznych politikov, ktorých by som často nazval cirkusantmi. Ľudí, ktorí nemajú čo v politike robiť, len robia hmlu a robia tam spory, ktoré zakrývajú podstatu vládnutia. My musíme dnes slovenskej verejnosti otvorene odpovedať na otázky. Existujú alebo neexistujú nástroje na zastavenie tohto masívneho zdražovania? Aká miera zodpovednosti? Či to bolo DPH zvýšené, či to boli zvýšené spotrebné dane alebo niečo iné? Tu ja vidím podstatu a preto aby som to trosku ešte dostal do takého porovnania. Tu je nejaká koaličná rada, ktorá na miesto toho, aby dávala politické pokyny a odporúčania politickým stranám čo majú robiť, tak sa háda. Na druhej strane pozrite sa jedna solídna, stabilná strana Smer zvolá tieňový kabinet. Riešime pálčivé otázky. Zdražovanie privatizácie teplárni, výstavbu diaľnic. Je tu úplne diametrálny odlišný obraz toho ako sa správa opozícia, ako sa správa vládna koalícia, ale takto to je. Veď ľudia nech si vyberú. Ja verím, že v tých nasledujúcich voľbách či už budú skôr alebo neskôr veľmi rýchlo ľudia pochopia v čom je rozdiel vo vládnutí v rokoch 2006-2010 a v rokoch 2010 a rokoch nasledujúcich.

Jana POSPÍŠILOVÁ, moderátorka
--------------------
V súvislosti s tým čo ste povedali, že nebudete podporovať súčasnú vládu. Pozmeňujúci návrh pána Matoviča, s ktorým nesúhlasila ani súčasná koalícia si teda nenašiel u nich podporu, naopak ho podporili poslanci za stranu Smer-SD. Prečo ste mu dali tie podpisy na tento pozmeňovák? Čo Vás k tomu vlastne viedlo, keď teda nechcete? Bolo za tým niečo, že ste chceli naštrbiť možno tú jednotu?

Robert FICO, predseda strany Smer-SD
--------------------
Znovu, znovu musím povedať tú úvodnú vetu a myslím si, že mám na to právo ako opozičný líder. Túto vládu považujeme za zlú a na čele tejto vlády stojí zlá, slabá, nepripravená premiérka. My tu nie sme na to, aby sme plátali diery, ktoré si vytvárajú svojou neschopnosťou a nespôsobilosťou vládu. Ale tam kde pôjde o štát, kde pôjde o národné záujmy som ponúkol vo viacerých prípadoch pomocnú ruku. Určite potvrdí pán podpredseda parlamentu, keď sme sa bavili v parlamente o diaľniciach, že som ponúkol ministrovi dopravy pomocnú ruku napríklad pri schvaľovaním prípadných zákonov, ktoré by sme mohli potrebovať do budúcnosti. Pokiaľ ide o tému, na ktorú sa pýtate to je téma dvojakého občianstva. Je zlé, že v rôznych diskusných reláciách nie sme schopní verejnosti vysvetliť o čo tu ide a zavaľujeme verejnosť detailami, ktorými nemôže verejnosť rozumieť. Vec je veľmi jednoduchá Maďarská republika, Fides, premiér Orbán a parlament sa rozhodli, že v rozpore s medzinárodným právom a zo zaužívanými medzinárodnými tradíciami zákonom dajú možnosť občanom SR získať občianstvo Maďarskej republiky bez toho, aby čo len mali týždeň trvalého pobytu na území Maďarskej republiky alebo boli tu iné podmienky. My sme povedali, že odmietame takýto export interných maďarských vecí na územie Slovenska a prijali sme zákon, ktorý hovorí, že kto na základe takéhoto zákona príjme štátne občianstvo Maďarskej republiky stratí aj občianstvo SR. Zákon je veľmi účinný. Pretože tento zákon zapríčinil, že doteraz vieme iba o 1 osobe, ktorá sa rozhodla získať maďarské občianstvo. Ak takejto situácii opozícia nemá väčšinu a my ju nemáme. Máme len 71 hlasov zo SNS, chce zabrániť nezmyselným návrhom, ktoré prišli z vlády. Pretože čo chcela vláda. Vláda chcela ustúpiť Orbánovi.

Jana POSPÍŠILOVÁ, moderátorka
--------------------
Skúsme k tomu pozmeňovaciemu návrhu pána Matoviča?

Robert FICO, predseda strany Smer-SD
--------------------
Ja sa k tomu vraciam. Vláda prišla s návrhom, ktorí podali poslanci na NR SR, ktorý v podstate znamená to, že pán Dzurinda a pani Radičová úplne ustúpili vo všetkých veciach Orbánovi a Fidesu. Preto musela nastúpiť opozícia, ktorá povedala nie, nie, nie  my nemôžme predsa dovoliť teraz zrušenie slovenského zákona, ktorý bol reakciou na maďarský zákon a budeme sa pozerať ako sa Orbán usmieva v parlamente v Budapešti alebo vo vláde. Preto sme prijali a pripravili pozmeňujúci návrh. Tento pozmeňujúci návrh však pripravil aj spomínaný pán poslanec, ale on ho nemohol podať, lebo mu ho nikto nechcel podpísať. A keďže nám išlo o spoločnú vec, išlo nám o zachovanie dobrého slovenského zákona na ochranu slovenských národných záujmov bol daný politický pokyn, že môžeme podpísať k pánovi poslancovi Matovičovi jeho pozmeňujúci návrh, že zaň zahlasujeme.

Jana POSPÍŠILOVÁ, moderátorka
--------------------
Kto dal politický pokyn?

Robert FICO, predseda strany Smer-SD
--------------------
Prosím?

Jana POSPÍŠILOVÁ, moderátorka
--------------------
Kto dal ten politický pokyn?

Robert FICO, predseda strany Smer-SD
--------------------
Vedenie strany predseda strany veď sa tak má riadiť politika. Ja tu nie som pani redaktorka ako predseda strany na to, aby som sa pozeral čo vystrája vládna koalícia. Musím riadiť stranu aj ju riadim. Bolo správne lebo išlo o Slovensko, dali sme pokyn poslancom môžeme podpísať tento pozmeňujúci návrh. Podpísal sa pozmeňujúci návrh dohodli sme sa napriek tomu, že chceli klub by pánovi Matovičovi určite radšej niečo iné urobil ako by mu podporil nejaký zákon ak išlo o Slovensko. Zahlasovali sme za jeho pozmeňujúci návrh, čo znamenalo, že musela vláda stiahnuť svoj zákon, ktorý bol zlý a potom sme sa usilovali schváliť zákon, ktorý sme pripravili my. Najsmiešnejšie na tomto všetkom teraz je, že teraz je plne zodpovedná vláda SR za to, ak niektorý občania SR stratia slovenské občianstvo hoci nezískajú maďarské štátne občianstvo, ale štátne občianstvo niekoho iného pretože mali fantastickú šancu teraz zákon prijať, ale ako vidíte nie sú schopný sa ani len na základných národno štátnych veciach tejto republiky dohodnúť, preto ja si myslím, že je treba opätovne s týmto zákonom pracovať, ale urobiť ho tak, aby občan SR, ktorý získa maďarské občianstvo na základe Orbánovho zákona musí stratiť občianstvo SR iná cesta jednoducho neexistuje. 

Pavol HRUŠOVSKÝ, predseda Kresťanskodemokratického hnutia
--------------------
Ak dovolíte pani redaktorka krátko by som ešte zareagoval predtým ako sa vyjadrím k dvojitému občianstvu na tvrdú kritiku pána podpredsedu parlamentu a predsedu strany na adresu tejto vládnej koalície. Ja chápem tvoju opozičnú rétoriku, ktorá je známa, je veľmi silná, je veľmi tvrdá niekedy až povedzme presadzuje mieru únosnosti, ale ja by som takto jedným dychom túto vládu nepomenoval, že je to vláda zlá. Ja ani v tejto chvíli by som nerobil rozdiel medzi pravicovou a ľavicovou, ale ja by som robil rozdiel v politike a štýle a spôsobe vládnutia medzi zodpovedným a nezodpovedným vládnutím a ja túto vládnu koalíciu, túto politiku, ktorú dnes uskutočňujú strany vládnej koalície, ktoré majú svoje problémy. Netreba sa im vyhýbať za politiku zodpovednú. Vašu politiku a tvoju pán predseda v čase 4 predchádzajúcich rokov som považoval za politiku nezodpovednú. V tom je náš rozdiel pohľadu a postoja k mocenskému narábaniu s mocou a za tým si stojím. Preto, lebo aj dnes hneď na začiatku tejto relácie si vyjadril isté obavy dokonca strašíš znovu občanov SR zo zdražovania a kritizujete prijímané opatrenia, ktoré sú nevyhnutné na konsolidáciu slovenských verejných financií. Ty to veľmi dobre vieš. 4 roky si predsedal vláde, viedol si krajinu, že takéto vyjadrenia sú len bezohľadnou manipuláciou preto, lebo v roku 2008 sa enormný nárast cien zastavil len svetovou hospodárskou krízou a rovnako to dobre vieš. Nie reči o tom, že táto pravicová vláda si za každý cieľ stanovila znižovať sociálne istoty občanov SR. Ty si sľuboval, že znížiš DPH a urobíš ďalšie opatrenia. Za 4 roky ste neurobili prakticky v konsolidácií verejných financií takmer nič. Teraz, ale.

Robert FICO, predseda strany Smer-SD
--------------------
DPH sme znížili, jak že nie?

Pavol HRUŠOVSKÝ, predseda Kresťanskodemokratického hnutia
--------------------
DPH ste znížili, ale o koľko a ako?

Robert FICO, predseda strany Smer-SD
--------------------
Z 19% na 10% sme znížili DPH. U liekov, v zdravotníckych pomôckach. 

Pavol HRUŠOVSKÝ, predseda Kresťanskodemokratického hnutia
--------------------
Ale kde nie u všetkých, nie všade, ale vy ste hovorili všeobecné zníženie DPH. 

Robert FICO, predseda strany Smer-SD
--------------------
No tak pán predseda nehnevaj sa. Vy zdvihnete DPH na 19%, my ho ideme znižovať je ešte zle. Ja sa k tomu potom vrátim.

Jana POSPÍŠILOVÁ, moderátorka
--------------------
Ale len v niektorých oblastiach. 

Pavol HRUŠOVSKÝ, predseda Kresťanskodemokratického hnutia
--------------------
A tak ďalej a tak ďalej a preto, preto odmietam takúto tvrdú kritiku. Žiadneho politika neteší, keď musí robiť nepopulárne opatrenia, ale z hľadiska prístupu k zodpovednosti  za tú krajinu, ak ich považujeme za nevyhnutné. Z hľadiska nie len krátkodobého pôsobenia v politike, ale dlhodobej zodpovednosti aj za budúcnosť krajiny sú tieto opatrenia nevyhnutné. Teraz k dvojitému občianstvu. Áno urobili sme a treba si to priznať aj chybné rozhodnutia, keď sme prijali zákon, ktorý poškodzuje aj občanov SR, ktorí sa dostali vďaka prijatiu Orbanovho zákonu do nezávidenia hodnej situácii a dnes sme svedkami, že na základe legislatívy, ktorá bola prijatá ku koncu predchádzajúceho volebného obdobia dnes prichádzajú o štátne občianstvo aj tí občania SR, ktorí ho nadobudli s normálnymi medzinárodnými štandardami, preto ja by som oddelil tieto 2 veci od seba. Naozaj by som rád vyriešil problém Slovensko-maďarských vzťahov a ten spočíva v hľadaní nejakého kompromisu, ktorý by bolo dôležité v parlamente prijať na to, aby sme nepostihovali rovnako všetkých, tak ako by sme mali postihnúť tých, ktorý v rozpore s medzinárodným právom nadobudnú štátne občianstvo a to si myslím na základe Orbánovho zákona a tam som pripravený spolupracovať s každým komu na národno-štátnych záujmoch naozaj záleží a KDH chcem uistiť na týchto prioritách záleží.

Zákon o dvojakom občianstve či privatizáciu teplárni chce opozícia zakázať
19.2.2011    Rádio Slovensko    str. 03   12:10 Sobotné dialógy
            
Pavol HRUŠOVSKÝ, predseda Kresťanskodemokratického hnutia
--------------------
Ja som takýto postup označil za nešťastný a nepovažujem ho za múdry. A politicky rozumný. Taký, ako zvolil Most-Híd po tom, ako nebol v parlamente schválený jeden zo zákonov tak, ako si to želali oni. My sa nedáme vydierať. Naozaj. My chceme hľadať dobré rozhodnutie, ktoré bude tak vyhovovať občanom iných národností, ako väčšinovým občanom Slovenskej republiky a v tomto priestore si myslím, že je treba zobrať iniciatívu na politické rokovania do rúk a takto ďalej postupovať. Ak sa rozhodne ktorákoľvek zo strán zablokovať parlament a nerokovať, tak vtedy budeme musieť hovoriť o otvorenej kríze v koalícii a budeme ju musieť riešiť možno iným spôsobom, ako len zablokovať hlasovanie v parlamente.

Jana POSPÍŠILOVÁ, moderátorka
--------------------
Momentálnu situáciu teda nepovažujete za koaličnú krízu.

Pavol HRUŠOVSKÝ, predseda Kresťanskodemokratického hnutia
--------------------
Považujem ju za situáciu, ktorá mňa osobne neteší. Áno, je tu kríza zlyhávania dohôd. Toto je kríza, ale tú prekonám predpokladám. Ak by nedajbože sa stalo niečo, čo by túto vládnu koalíciu dostalo do totálneho menšinového postavenia, tak to by som už považoval za krajné riešenie hľadania iných možností.

Robert FICO, predseda strany Smer-SD
--------------------
Ja by som, môžem dodať jednu vetu k tomu, čo povedal pán podpredseda? V tomto bude mať určite Kresťansko-demokratické hnutie od nás podporu, ak bude držať pozíciu nenechať sa vydierať Bugárom, Mostom-Híd, alebo Orbánom, alebo kýmkoľvek iným. Tu ide o Slovensko. Tu nejde o Bugára. Čo mňa zaujíma Bugárov problém. Jeho vnútorný politický problém, pretože sa bije s SMK a teraz sa hrajú, že kto z nich je väčší Maďar na území Slovenskej republiky. Tu ide o Slovensko, o slovenské záujmy. Len musíme opraviť zákon, aby sa tento zákon nedotýkal občanov, ktorí získajú štátne občianstvo iného štátu a pritom prídu o občianstvo Slovenskej republiky. Táto vláda, podľa môjho názoru má jeden veľký problém. A to je problém jej riadenia a vedenia. Pozrite sa, kto je premiérom a kto je predsedom parlamentu. Ja to nebudem teraz charakterizovať, ale slovenská verejnosť veľmi dobre vidí, že táto vláda, to je už možno expresívny výraz, nemá ani otca ani matku. A takto sa nedá vládnuť do budúcnosti, a preto budeme svedkami ďalších a ďalších turbulencií. Ale nemôžem pani redaktorka nereagovať na to, čo povedal pred chvíľkou na moju adresu pán podpredseda parlamentu, pán Hušovský. A to pri všetkej úcte, poznáme sa dlhé roky. Ja budem však veľmi konkrétny. My máme právo v strane Smer-sociálna demokracia hodnotiť túto vládu a súčasne hovoriť o zdražovaní preto, lebo Smer bol dominantnou stranou vládnej koalície v rokoch 2006 až 2010. V čase, kedy sme držali stabilné ceny všetkého. V energii neprichádzalo k žiadnemu zdražovaniu, nerobili sme žiadne rozhodnutia, nezvyšovali sme dane. Ani spotrebné, ani DPH. Nezavádzali sme žiadne nové poplatky. Pán podpredseda parlamentu, prečo za každú cenu sa snažia predstavitelia vládnej koalície používať výrazy typu zodpovedná politika? Aká to je zodpovedná politika pán podpredseda parlamentu, keď máte naplánované, že v tomto roku miniete viacej, ako sa minulo v roku 2010. Čiže buďme veľmi konkrétni a povedzme, to sú všetko len reči. Keby ste chceli, že naozaj ako hovoríte, šetríte, tak by určite štát nemíňal viacej, ako míňal v roku 2010. Ďalej sa pýtam, o akej zodpovednej politike to hovoríme? A ja som tu očakával podporu zo strany Kresťansko-demokratického hnutia, pretože je to možno niečo, v čom máme rovnaký názor a to je určitý sociálny prístup, predsa len to je sociálna náuka katolíckej cirkvi, ktorá by mohla spájať sociálnu demokraciu spoločne s Kresťansko-demokratickým hnutím. Pýtam sa, prečo ste zdvíhali daň z pridanej hodnoty pre ľudí a neurobili ste rozhodnutie, ktoré sme ponúkali? Zaviesť osobitnú daň pre banky. Musím túto tému pani redaktorka otvoriť, pretože, ja ju dokončím, pretože v roku 2010 mali banky o 100% vyššie zisky ako v roku 2009, ale vláda namiesto toho, aby zaviedla osobitný podvod pre banky, tak sa rozhodla, že zavedie vyššiu DPH. Však nech to zaplatia tí chudáci ľudia. Treba chrániť banky. O akej zodpovednosti to tu hovoríme? Toto u nás nikto neurobil pani redaktorka, že poslanec Národnej rady Slovenskej republiky, ak si pamätám dobre jeho meno, pán Poliačik je to, pán podpredseda z SaS, on si urobil otca za prednostu krajského stavebného, či akého úradu v Trenčíne. Toto sa nikdy nedialo, takéto veci, že rodinný príslušník sa rovno použije a posadí sa na čelo nejakého orgánu. O akej zodpovednosti to hovoríme, keď sme svedkami takej normalizácie v súdnictve, na prokuratúre, čístky na prokuratúre, takže ja som z tohto trošku nervózny. Táto vláda tento rok nepostaví ani kilometer diaľníc. Zostanú po nej aj rozpredané teplárne, obrovské zdražovanie.l ten dopad na jednu rodinu, povedzme to tej slovenskej verejnosti veľmi jasne. To je oficiálny údaj. Na jeden mesiac, to už teraz je v januári 18 eur, z toho balíček zbytočných zdražovacích, ktoré táto vláda schválila, tvorí 12,5 eura a celkovo sa očakáva, pretože príde druhá vlna zdražovania, kvôli poľnohospodárskym veciam. Však poľnohospodárom zobrali úplne všetko. Zobrali štátnu pomoc, zobrali fondy. Ešte zobrali aj červenú naftu. Čiže na záver poviem, tento rok sa musia slovenské rodiny pripraviť, že vďaka našej krásnej pravicovej vláde budú potrebovať o 500 až 600 eur ročne viac, aby si pokryli náklady. Úplne zbytočné zdražovanie. Mohli sme ísť cestou zdanenia bánk. Prečo sme nezdanili banky? Toto ma naozaj veľmi zaujíma, že prečo sme nenašli v tejto téme spoločnú reč?

Pavol HRUŠOVSKÝ, predseda Kresťanskodemokratického hnutia
--------------------
Ale pán predseda, štyri roky ste vládli. Prečo ste to neurobili, ja si kladiem otázku.

Robert FICO, predseda strany Smer-SD
--------------------
Lebo sme nezvyšovali DPH, to je ten podstatný rozdiel.

Pavol HRUŠOVSKÝ, predseda Kresťanskodemokratického hnutia
--------------------
Ale my konsolidujeme verejné financie, nám ide o to, aby bola ekonomická bezpečnosť Slovenskej republiky stabilná. A toto sú opatrenia dlhodobé. Nikoho to neteší, ani nás. Ale sú nevyhnutné. Cena potravín od minulého roku vzrástla. Cena múky zo 185 eur za tonu, na februárových 330 eur za tonu. Za to môže vláda Slovenskej republiky? To sú ceny na svetových trhoch. Rovnako aj ceny iné, energií na svetových trhoch. Plyn, ropa, takže nemanipulujme tu s názormi, preto, lebo ja mám rád naozaj pravdu. Ja mám rád otvorenosť, nemám rád populizmus a demagógiu. Skúsme už sa konečne zamyslieť nad tým, že tieto atribúty by boli aj v dnešnej situácii, nenálepkujme sa tu, takí alebo onakí. Pre Slovenskú republiku a pre jej občanov, najdôležitejšie, ja by som si želal zhodu. Len pán predseda, vieš, tu sú dva rozdielne pohľady na spravovanie štátu a na uplatňovanie politickej zodpovednosti. Jeden je zodpovedný a druhý je taký ľahostajnejší. A ten ľahostajnejší je populárnejší a chápem prečo aj ty v tejto chvíli sa snažíš oslabiť maximálne túto vládnu koalíciu, vplyv tejto politiky spôsobom takým, že zneisťuješ a strašíš občanov. Budú zdražovať, bude zle, bude neistota, budú stúpať dane a tak ďalej a tak ďalej. Máme čo robiť, máme štyri roky pred sebou a predpokladám, že s tým som potešený, že ak to bude v prospech Slovenskej republiky, je aj opozícia,k konkrétne najsilnejšia opozičná strana Smer pripravená podporiť takéto konsolidačné opatrenia.

Robert FICO, predseda strany Smer-SD
--------------------
Ja som povedal, v národno-štátnych záujmoch, my nebudeme podporovať, to, čo robíte, pokiaľ ide o zdražovanie privatizácií. My sme nepotrebovali zavádzať žiadne nové dane, lebo my sme znižovali DPH. Prišla vláda pravicová a čo urobila? Automaticky zdvihla DPH z 19 na 20%, čo znamená obrovský vplyv na ceny. To môže rozprávať pani premiérka, čo chce, že to nebude mať vplyv na ceny v obchodoch. Ona asi nechodí do obchodu, dnes, bežný nákup, ktorý stál 30 eur, stojí 34, 35 eur v priebehu jedného mesiaca. Nevyhovárajme sa stále na svetové problémy s potravinami. V roku 2008 bola neuveriteľná potravinová kríza, napriek tomu sme pomohli slovenským poľnohospodárom. A to zachránilo aj ceny potravín. Prečo nepoviete všetci nahlas slovenskej verejnosti. Zrušenie červenej nafty, pán podpredseda parlamentu, teraz dobre počúvaj to číslo. Znamená pre poľnohospodárov na jeden hektár nový výdavok vo výške 800 korún, to znamená asi 27 eur. Toto všetko sa prejaví v cene potravín. Ďalej ej to zníženie o 40 miliónov štátnej pomoci.l o 40 milôiónov fondy, a vy mi tu rozprávate všetci o nejakých medzinárodných problémoch, však vy ste udreli poľnohospodárov pod pás a teraz budete vidieť. Nie, hovorme o vážnych číslach. 40 miliónov štátna pomoc, 40 miliónov fondy, 800 korún na hektár pokiaľ ide o červenú naftu. Toto všetko a plus k tomu ešte DPH, spotrebné dane a energia. Potom sa čudujete, že sú drahšie potraviny v slovenských obchodoch. No bodaj by neboli. Načo ste to robili? Načo ste zvyšovali to DPH, keď ste mohli dobrať bankám. Pán podpredseda, prosím ťa, na toto mi odpovedz. Banky a to DPH, nič iné nepotrebujem počuť. Nerozumiem tomu.

Pavol HRUŠOVSKÝ, predseda Kresťanskodemokratického hnutia
--------------------
Pán predseda, vieš, ak skĺzneme do roviny obviňovania, podozrievania a osočovania, tak táto relácia sa zvrhne naozaj na jeden zápas, nie na otvorenú diskusiu o zodpovednosti nás všetkých za túto krajinu. Ja by som sa mohol vracať a prečo, prečo, prečo? A prečo ste predávali emisie tak, ako ste predali? Prečo ste predávali pozemky pod Tatrami tak, ako ste predávali? Prečo si musel vymeniť štyroch ministrov Slovenskej národnej strany v životnom prostredí? Lebo kradli. Jednoducho, lebo sa tu kradlo. Toto povedzme otvorene.

Robert FICO, predseda strany Smer-SD
--------------------
Ja som narozdiel od tejto vlády aspoň menil ministrov. To je ten rozdiel.

Pavol HRUŠOVSKÝ, predseda Kresťanskodemokratického hnutia
--------------------
Toto je aj dôsledok toho, ako ste spravovali krajinu. Nikoho to neteší. Preboha, už nás tu nepodozrievajte z nejakého zdierania ľudí alebo s radosti z toho, že my chceme pomáhať bohatým a chceme ožobračovať ešte viacej chudobných. Veď, kde sme sa to ocitli. My tú krajinu takto kam dostaneme. Ako ten národ chceme trošku povzbudiť aj v čase, kedy tá kríza doľahne na nich? Na každého jedného. Ako ich chceme povzbudzovať a ako ich chceme pozitívne motivovať do budúcnosti?

Robert FICO, predseda strany Smer-SD
--------------------
Pán podpredseda, vieš v čom je medzi nami rozdiel? Rozdiel ej v tom, že keď sa niečo v minulosti pokazilo, však boli prípady. Samozrejme, že ľudia zlyhávali. Ja som nikdy netvrdil, že nezlyhávali. Napriek tomu, že postupovali v súlade so zákonom, tak som ich odvolal tých ľudí a konal som. Keď vy niečo pokazíte teraz, tak nám všetkým oznamujete, nič sa nestalo, nič neetické, nič nemorálne. Lebo to je v súlade so zákonom. Takže by som poprosil slová typu kradnúť a podobne, keby sme si možno naozaj nechali na nejakú predvolebnú kampaň alebo na niečo iné. Vo všetkých prípadoch, o ktorých teraz hovoríme išlo o postup v súlade so zákonom, len to bolo neetické a nemorálne konanie, za ktoré som vyvodzoval zodpovednosť. Také isté konania sú aj teraz a žiadna zodpovednosť sa z toho nevyvodzuje. A čo je na tom urážajúce pán podpredseda?

Pavol HRUŠOVSKÝ, predseda Kresťanskodemokratického hnutia
--------------------
Ja sa neurážam.

Robert FICO, predseda strany Smer-SD
--------------------
Nie, ale ja sa pýtam, čo je na tom urážajúce, keď sa ťa spýtam, ako podpredsedu Národnej rady, strany, ktorá má podľa môjho názoru aj sociálny rozmer, prečo ste nezobrali bankám a zobrali ste ľuďom. To je normálna principiálna otázka. Alebo chcem sa spýtať, prečo to nepodporíte, prečo nejdeme na 19% s DPH-čkou naspäť a nezoberieme bankám takú istú sumu peňazí. Nerozumiem tomu.

Pavol HRUŠOVSKÝ, predseda Kresťanskodemokratického hnutia
--------------------
Pán predseda, predložte, budeme o tom diskutovať.naozaj, predložte, budeme o tom diskutovať. Tu nikto nič neodmieta.

Robert FICO, predseda strany Smer-SD
--------------------
Už ste to odmietli.

Pavol HRUŠOVSKÝ, predseda Kresťanskodemokratického hnutia
--------------------
Rovnako, ako ty, som právnik. Ja každé porušenie zákona, kýmkoľvek, či už politikom, alebo občanom Slovenskej republiky, odsúdim, ale spomenul si ešte súdy. Zasahovanie politickej moci do súdnej moce. Ak si ty spokojný s tým, ako funguje súdna moc na Slovensku, s tým, ako funguje systém orgánov, činných v trestnom konaní, tak ja vyjadrujem isté počudovanie preto, lebo ťa považujem za odborníka na trestné právo a sám musíš vedieť, že minimálne v oblasti prokuratúry a justície to nefunguje tak, ako by si si želal ty, ako by sme si želali všetci. Ako by si v prvom rade želali občania Slovenskej republiky. Preto, lebo vymožiteľnosť práva je úbohá. A treba urobiť zásadné, nie politické, ale odborné rozhodnutia a nebáť sa, byť odvážni.

Robert FICO, predseda strany Smer-SD
--------------------
Ale čo je na tom odborné, pán podpredseda.ô takisto si právnik, veľmi ťa prosím, čo je na tom odborného, pokiaľ ide o súdnictvo a pokiaľ ide o prokuratúru, keď pripravujete zákon, na základe ktorého chcete vyhodiť všetkých okresných a krajských prokurátorov v priebehu jedného dňa zo svojich miest.

Pavol HRUŠOVSKÝ, predseda Kresťanskodemokratického hnutia
--------------------
Ale to je hlúposť.

Robert FICO, predseda strany Smer-SD
--------------------
Akože? Veď taký zákon sa pripravuje. A pokiaľ ide o súdnictvo, čo je na tom zodpovedné a odborné pán podpredseda, teraz dobre počúvaj. Čo je na tom odborné a zodpovedné, keď ste vytvorili politické komisie, kde troch členov si bude dávať v podstate vládna koalícia, dvoch ministerka spravodlivosti,k jedného vláda a dvoch budú dávať sudcovia. Piati ľudia, z toho traja nominovaní vládnou koalíciou budú rozhodovať, kto bude sudcom a kto nebude sudcom. A čo je ešte také zaujímavé, že ničím iným sa nezaoberáme, len čo s Harabiom, ako sa s ním vysporiada, a čo s ním všetko treba dorobiť, ale taká normalizácia súdnictva a prokuratúry, akú teraz predvádzate, tu ešte nikdy nebola a pritom zabúdate na najpodstatnejšiu vec. Najväčší problém slovenskej justície sú prieťahy v súdnom konaní. Pýtam sa, prečo premiérka a prečo ministerka spravodlivosti zatajila v decembri 2010 rezolúciu výboru ministrov spravodlivosti Rady Európy, ktorá povedala, že vďaka opatreniam, ktoré prijala moja vláda a vtedajší minister spravodlivosti, Harabin, sa stiahli prieťahy z priemerných 18 mesiacov na 13 mesiacov. To sú konkrétne výsledky a nie politické komisie, ktoré organizuje pani Žitňanská. A čo pani Žitňanskej do toho, čo sa deje na prokuratúre?

Pavol HRUŠOVSKÝ, predseda Kresťanskodemokratického hnutia
--------------------
Ak začneme zužovať tento problém na politickú analýzu stavu Slovenskej justície a súdnictva, tak by sme mohli vrátiť do obdobie znovu, ale nechcel som to v tejto relácii, tvojej vlády, keď sa tvárou spravodlivosti slovenskej justície stal Štefan Harabin. Preboha, však už sa spamätajme. Ak toto má byť imperatívom pre všetkých ostatných sudcov, ako sa majú chovať, správať a rozhodovať, tak potom, kde sme sa to ocitli. Takže, áno, pripravujú sa vážne a systémové zmeny, budeme o nich diskutovať a ja si len želám, aby sme všetci v tomto smere menej politizovali a viacej konali s dobrým úmyslom aj v tejto oblasti skvalitniť a vniesť do verejnosti väčšiu istotu.

Robert FICO, predseda strany Smer-SD
--------------------
Harabin bol ministrom mojej vlády, ja sa nebudem vyjadrovať k expresívnemu spôsobu jeho komunikácie s verejnosťou a médiami, ale fakt je ten, že sú za ním konkrétne výsledky. Pani Žitňanská nesiaha, pokiaľ ide o výsledky pánovi Harabinovi ani po päty. Toto je realita, na ktorú bohužiaľ budeme musieť v krátkom čase reagovať.

Pavol HRUŠOVSKÝ, predseda Kresťanskodemokratického hnutia
--------------------
Ja pani ministerku Žitňanskú považujem naozaj za jednu vysoko kvalifikovanú odborníčku.

Robert FICO, predseda strany Smer-SD
--------------------
Nič ešte neurobila. Len pripravuje politické komisie a čístky. Zatiaľ neurobila nič iné. Nič iné neurobila.

Pavol HRUŠOVSKÝ, predseda Kresťanskodemokratického hnutia
--------------------
Pán predseda, znovu, to je opozičná rétorika, to nie je odborný postoj.

Robert FICO, predseda strany Smer-SD
--------------------
To nie je opozičná rétorika, ja o ničom inom neviem zatiaľ.

Jana POSPÍŠILOVÁ, moderátorka
--------------------
Toto je agenda, v ktorej sa zrejme nezhodnete. Rovnaká nezhoda bude asi panovať aj pri ďalšej téme. Veľká diskusia aj na parlamentnej schôdzi zrejme bude okolo pripravovanej privatizácie teplární. SaS už avizoval, že chce zákonom zakotviť zákaz ich privatizácie a zaradiť ich medzi strategický majetok štátu. Pán predseda, ako bežný občan reálne spozná rozdiel v tom, či bude tepláreň vlastniť zahraničná firma alebo štát?

Robert FICO, predseda strany Smer-SD
--------------------
Veľmi jednoducho. Bude mať 20% vyššie ceny tepla.

Jana POSPÍŠILOVÁ, moderátorka
--------------------
Stojíte si za týmto názorom?

Robert FICO, predseda strany Smer-SD
--------------------
Pani redaktorka, tak snáď nie sme malé deti, ktoré nevedia, čo znamená privatizácia v praxi. Všetky privatizácie, ktoré do teraz prebehli, či to je privatizácia SPP elektrární Telecomu, znamenali v praxi prudké zvýšenie cien tých služieb, ktoré tieto inštitúcie ponúkajú občanom. Pretože, ak tam príde súkromný majiteľ a zaplatí štátu za to nejakú kúpnu cenu, samozrejme tú kúpnu cenu chce okamžite dostať naspäť v podobe vyšších cien. Všimnite si, ako pravicová vláda momentálne likviduje takzvaný regulačný rámec. My sme preto držali ceny štyri roky na určitej úrovni, lebo to bola veľmi efektívna štátna regulačná politika, ktorá bránila monopolom, aby prichádzali s návrhmi na zvyšovanie cien. Dám vám jeden živý príklad. Aby som bol veľmi konkrétny.

Jana POSPÍŠILOVÁ, moderátorka
--------------------
Toto je vaša verejne známa opozičná rétorika.

Robert FICO, predseda strany Smer-SD
--------------------
Nie, nie, nie. Ja poviem len konkrétny návrh,k konkrétnu vec. Keď sme boli vo vláde, došlo za nami SPP, už sprivatizovaní majitelia SPP a povedali. Dávame návrh na zvýšenie ceny plynu o 20% pre domácnosti. Viete ako skončila diskusia? Skončila tak, že sme na nej vytiahli podklady, robili sme efektívnu regulačnú politiku a nakoniec cena plynu nešla o 20% hore, ale išla o 4% dole. Preto.

Jana POSPÍŠILOVÁ, moderátorka
--------------------
Ak bude efektívna regulačná politika, tak ani teraz by nemala kolísať.

Robert FICO, predseda strany Smer-SD
--------------------
Ale veď žiadna nie je. Veď ju likvidujú. Veď teraz sú návrhy, ktoré likvidujú, pokiaľ ide o Úrad pre reguláciu sieťových odvetví.

Jana POSPÍŠILOVÁ, moderátorka
--------------------
Návrh o zmene zákona neprešiel v parlamente.

Robert FICO, predseda strany Smer-SD
--------------------
Ale sú tu ďalšie opatrenia, pozor na to. Treba sledovať, čo parlament prijíma. Ministerstvo hospodárstva napríklad už bolo vyradené z regulačného procesu. To, čo robil Jahnátek, už dnes minister hospodárstva nemôže robiť, pretože nemôže nemôže vstupovať do cenovej politiky. Privatizácia znamená len dve veci. Provízie pre politikov a vyššie ceny tepla. A nesiem plnú zodpovednosť za to, čo som teraz povedal. A nemá to absolútne žiadny zmysel. Sú to zdravé firmy, ktoré môžu fungovať, môžu dodávať ľuďom teplo. Prečo to musí mať za každú cenu zisk? Prečo to nemôže byť na nule? Veď to sú spoločnosti, ktoré sú verejnoprospešné, ktoré dodávajú takmer jednému miliónu ľudí na Slovensku teplo. My to odmietame, poznáte náš postoj k privatizácii. My sme nič neprivatizovali štyri roky. Nedotkli sme sa žiadnych majetkov, preto prichádzame s návrhom zákona, aby sa teplárne zaradili medzi strategický majetok a tento majetok nebol privatizovaný. Je to náš legitimný postoj.

Pavol HRUŠOVSKÝ, predseda Kresťanskodemokratického hnutia
--------------------
Pán predseda, tvojím veľkým umením je z nejakej domnienky urobiť pravdu a presvedčiť o tom celú slovenskú verejnosť. presne som čakal, čím začneš. Strachom zo zdražovania a zvyšovania cien energií, ak teplárne budú sprivatizované. Ja nie som nadšený privatizáciou. Privatizácia nie je pre mňa cieľ, ale prostriedok hľadania riešenia konkrétnych problémov, ktoré aj v oblasti teplárenskej politiky dnes reálne sú a do budúcnosti aj reálne isté riziká existujú. Kresťansko-demokratické hnutie vyjadrilo svoj názor, odlišný od ostatných koaličných partnerov na možný priebeh privatizácie šiestich teplární na Slovensku. Budeme sa tým vážne zaoberať, ale nemôžem súhlasiť s tým, že totálne likvidujeme aj regulačnú politiku, keď minister stráca schopnosť cez zmenu legislatívy usmerňovať vývoj cien energií zmenou zákona, ktorý sme prijali na ostatnom rokovaní Národnej rady Slovenskej republiky. Ja si myslím, že tento zákon dáva aj občanom Slovenskej republiky dostatočnú záruku na to, aby sa nemuseli obávať. Aby sa naozaj nemuseli báť a nemali strach, že ak sa niečo odštátní, že hrozí pre nich nejaké veľké riziko. Nie. Ešte musím odmietnuť aj ten názor, že ak niekto z toho výhody bude mať, to sú politici. Ja s týmto nemám skúsenosti. Ak teda máš, tak treba normálne verejnosti povedať.

Robert FICO, predseda strany Smer-SD
--------------------
Nemám, lebo my sme neprivatizovali nič.

Pavol HRUŠOVSKÝ, predseda Kresťanskodemokratického hnutia
--------------------
To, že ste neprivatizovali, ešte neznamená, že ste zodpovedne hospodárili, ale o tomto predpokladám, že bude veľká téma v parlamente a budeme sa veľmi otvorene.

Robert FICO, predseda strany Smer-SD
--------------------
Nerozumiem, prečo tu robíme stále nejaké rozdiely, treba si povedať, že pravicová vláda už predsa zabezpečila zvýšenie cien tepla. Ja som bol teraz na návšteve v martinskej teplárni. Inak by som naozaj niekedy odporúčal predstaviteľom vlády, choďte sa všetci pozrieť napríklad do Martina. Tepláreň, ktorá bola perfektne zmodernizovaná za 700 miliónov korún, je tam nový kotol na drevotriesku. Je to fabrika, ktorá je schopná normálne existovať a žiť. Je to fabrika, ktorá rozširuje svoju pôsobnosť na mesto a teraz najnovšie dodávajú teplo Priekope. Napriek tomu, štát zabezpečil, že v Martine, martinská tepláreň dodáva už o 13% drahšie teplo, ako to bolo za našej vlády. Kladiem len jedinú otázku.

Jana POSPÍŠILOVÁ, moderátorka
--------------------
Tam je ale rozdiel cena tých vstupov, ktoré...

Robert FICO, predseda strany Smer-SD
--------------------
Ale pani redaktorka, prečo stále. Regulačná politika je základom všetkého a mrzí ma, keď hovorí pán podpredseda, že napriek tomu, že sme Ministerstvo hospodárstva vyradili z regulačného procesu, že ľudia môžu byť spokojní. A kto ich bude chrániť preboha? Keď to ministerstvo tam nebude? Čo si myslíte, že monopoly a súkromní vlastníci sú ľudia, ktorí hľadia na dobro ľudí na Slovensku? Každý hľadí iba na svoj vlastný zisk. Aj preto sme trvali na tom, že musí byť regulačná politika veľmi silná. Regulačná politika sa teraz významne oslabuje, a preto náš názor je, privatizácia teplární je úplný, ale úplný nezmysel. Bude viesť len k zvýšeniu ceny tepla. A stavím sa o čokoľvek, že cena tepla po privatizácii pôjde hore.

Pavol HRUŠOVSKÝ, predseda Kresťanskodemokratického hnutia
--------------------
Pán predseda, aj tu sa ukazuje ten rozdiel postojov k tomu štátu. Vy nemáte rád súkromné vlastníctvo. Vy nemáte rád, ako socialisti súkromné vlastníctvo, a preto používate všetky argumenty a strašíte ľudí a strašili ste ich aj teraz pri téme možnej privatizácie Slovenských teplární. Áno, je pravda, vy ste neprivatizovali. Ale pozrite sa, ako ste pripravovali výstavbu diaľníc cez PPP projekty. Preboha, nikoho to neteší, že sme to museli zrušiť, ale museli sme to zrušiť preto, lebo sme cítili zodpovednosť za osud krajiny a za financie, ktoré sa nehoráznym spôsobom tam míňali a ktoré hrozili ako pre budúce generácie úplnou zadlženosťou a nemôžem súhlasiť ani s tým,...

Robert FICO, predseda strany Smer-SD
--------------------
Zase rétorika, len žiadne diaľnice.

Pavol HRUŠOVSKÝ, predseda Kresťanskodemokratického hnutia
--------------------
Pán predseda budú, nebojte sa. Budú. Budeme ich stavať a budeme ich stavať iným spôsobom a zodpovednejšie.

Robert FICO, predseda strany Smer-SD
--------------------
O 30 rokov.

Jana POSPÍŠILOVÁ, moderátorka
--------------------
Privatizácia teplární je téma, ktorá do istej miery rozdeľuje koalíciu, ako ste to vy naznačili pán Hrušovský. Je tam ešte v hre ten model, že by časť teplární prešla dajme tomu na samosprávy?

Pavol HRUŠOVSKÝ, predseda Kresťanskodemokratického hnutia
--------------------
Áno. Takýto model už bol za druhej Dzurindovej vlády spomínaný, ako možná alternatíva totálneho odštátnenia. Že časť by sa previedla istým percentom na samosprávy, alebo na vyššie územné celky. My pracujeme s takýmito alternatívami. Dnes sme v štádiu, kedy minister hospodárstva, spolu s fondom národného majetku má pripraviť analýzu, v akej sú ekonomickej kondícii a v akej perspektíve všetky teplárne a podľa toho sa rozhodne aj vláda, ale aj parlamentné politické strany.

Jana POSPÍŠILOVÁ, moderátorka
--------------------
Je prevod na samosprávy pre Smer schodná cesta? V súvislosti s teplárňami?

Robert FICO, predseda strany Smer-SD
--------------------
Pre nás je momentálne najpodstatnejšie zachovať kontrolu štátu nad týmito teplárňami a aký bude ďalší krok, to je na diskusiu, len treba urobiť všetko preto, aby pravicová vláda nepristúpila k privatizácii, ako to urobila pri SPP alebo pri ďalších podnikoch. Ja chcem len prisľúbiť za Smer.-sociálnu demokraciu, že ako najstabilnejšia a najsilnejšia strana budeme nastavovať zrkadlo tejto vláde, ale nebude to len v podobe kritiky, ale bude to aj v podobe alternatívnych návrhov, ktoré budeme podávať. Ja znovu opakujem, že na mimoriadnu schôdzu podávame zákon o dani pre banky, aby sme znížili DPH a rovnako dávame návrh na zastavenie privatizácie.

Pavol HRUŠOVSKÝ, predseda Kresťanskodemokratického hnutia
--------------------
Niekoľkokrát ste vyjadrili termínom pravicová vláda. Naozaj, nenazývajme dnes vlády. Veď vy ste vládou, ktorá bola sociálno-demokratickou. Dnes, v Európe a vo svete, tam , kde vládnu socialisti, musia robiť zásadné reformné zmeny, ktoré áno, majú aj sociálne dopady.

Robert FICO, predseda strany Smer-SD
--------------------
Mám sa hanbiť za to, že nazývam túto vládu pravicovou?

Pavol HRUŠOVSKÝ, predseda Kresťanskodemokratického hnutia
--------------------
Nie, aj by som túto vládu nazval zodpovednou, nie pravicovou. Tam, kde vládnu socialisti, padajú sociálno-demokratické vlády. Tam, kde vládnu pravičiari, tak majú problémy, pretože áno, táto zodpovedná politika bolí. Často krát bolí tých, ktorí nemôžu za to, v akom stave sa ocitla spoločnosť a v akom stave sa ocitli aj sociálne istoty, takže buďme...

Robert FICO, predseda strany Smer-SD
--------------------
Na Slovensku je zlá a nespôsobilá pravicová vláda. Je mi to ľúto, musím to opakovať a budem to opakovať.

Pavol HRUŠOVSKÝ, predseda Kresťanskodemokratického hnutia
--------------------
Na Slovensku bola a nechceme, aby sa vrátila zlá sociálno-demokratická vláda. Ak teda máme ísť touto cestou,

Jana POSPÍŠILOVÁ, moderátorka
--------------------
Čas pre dnešnú diskusiu sa naplnil. Ďakujem za diskusiu predsedovi poslaneckého klubu KD, Pavlovi Hrušovskému.

Pavol HRUŠOVSKÝ, predseda Kresťanskodemokratického hnutia
--------------------
Príjemný dobrý deň.

Jana POSPÍŠILOVÁ, moderátorka
--------------------
A predsedovi Smer-u-SD, Robertovi Ficovi.

Robert FICO, predseda strany Smer-SD
--------------------
Ďakujem, všetko dobré.

Jana POSPÍŠILOVÁ, moderátorka
--------------------
Ešte príjemný zvyšok víkendu, želá od mikrofónu Jana Pospíšilová.

12.3.2011
Rádio Slovensko
Sobotné dialógy
12.3.2011    Rádio Slovensko    str. 01   12:10 Sobotné dialógy
            
Branislav DOBŠINSKÝ, redaktor
--------------------
Prepúšťanie tisícok železničiarov, rušenie tratí a nárast cestovného, aj tak vyzerá ozdravná kôra, ktorú vysoko zadĺženým železniciam naordinoval rezort dopravy. Opozícia hovorí o likvidácii železníc, a prepúšťanie prirovnáva k vojnovým stratám. Rezort dopravy čelí aj problémom pri zháňaní financií na diaľničnú výstavbu. Bruselu sa totiž snaha o presun eurofondov zo  školstva či vedy nepáči. No a štátna kasa zasa zíva prázdnotou. Dámy, páni príjemné sobotné popoludnie, je sobota krátko po 12., teda čas Sobotných dialógov, tentoraz s ministrom dopravy a predsedom KDH Jánom Figeľom.

Ján FIGEĽ, predseda Kresťanskodemokratického hnutia, minister dopravy
--------------------
Ďakujem, pekný dobrý deň prajem všetkým. 

Branislav DOBŠINSKÝ, redaktor
--------------------
A expremiérom a predsedom Smeru -SD Robertom Ficom.

Robert FICO, predseda strany Smer-SD, expremiér SR
--------------------
Dobrý deň prajem. 

Branislav DOBŠINSKÝ, redaktor
--------------------
No a príjemný deň od mikrofónu praje aj Braňo Dobšinský. Doplním, že reláciu kvôli pracovným povinnostiam hostí predhrávame v piatok ráno. Páni, kým sa dostaneme k týmto veľkým vážnym témam, ktoré sme avizovali, veľmi krátko vás poprosím o reakciu k tej aktualite tohto týždňa, teda trestnoprávnej dohre nástenkového tendra. Polícia už obvinila skupinku osôb, medzi nimi dvoch exministrov bývalej vlády Roberta Fica z machinácií vo verejnom obstarávaní, zneužitia právomoci verejného činiteľa a tak ďalej. V súvislosti s tou takzvanou známou nástenkou. Pán expremiér, boli to ministri vašej vlády, jeden z nich teraz pravdepodobne bude čeliť návrhu na zbavenie imunity, takže vaša reakcia, prípadne aj to, teda, či Smer podporil by zbavenie imunity pána Štefanova?

Robert FICO, predseda strany Smer-SD, expremiér SR
--------------------
Asi si všetci dobre pamätajú, že v čase keď som bol predsedom vlády, som veľmi jasne vyhlásil, pokiaľ Najvyšší kontrolný úrad skonštatuje, porušenie zákona, pokiaľ ide o takzvaný nástenkový tender, odvolám príslušného ministra. Správa Najvyššieho kontrolného úradu skonštatovala porušenie zákona, preto som vyvodil okamžite zodpovednosť vôči vtedajšiemu ministrovi a minister bol odvolaný z funkcie ministra. A ja pokiaľ ide o ďalšie konanie trestnoprávne, to je plne v rukách orgánov činných v trestnom konaní. My teraz čakáme, že či návrh, ktorý bol prezentovaný mediálne naozaj zoberie do vlastných rúk aj generálny prokurátor, v tomto prípade prvý námestník, ktorý riadi Generálnu prokuratúru a či predloží  návrh na zbavenie imunity do parlamentu, potom podľa toho budeme konať. Zatiaľ takýto návrh v parlamente nie je. Ale ako predseda vlády som okamžite vyvodil zodpovednosť a minister musel odísť z funkcie.

Branislav DOBŠINSKÝ, redaktor
--------------------
A prekvapilo vás, že vaši ministri vtedajší môžu de facto skončiť takýmto spôsobom? 

Robert FICO, predseda strany Smer-SD, expremiér SR
--------------------
Pán redaktor, prípady podobného typu pokiaľ ide o zodpovednosť politika za  určité úkony sa stávali a budú sa stávať aj ďalej. Mňa nemôže nič prekvapiť, opakujem, došlo k porušeniu zákona, ak si myslia orgány činné v trestnom konaní, že bola naplnená skutková podstata niektorého z trestných činov je povinnosťou  konať a proti tomu nikdy nebudeme namietať. 

Branislav DOBŠINSKÝ, redaktor
--------------------
Pán Figeľ, predpokladám, že vaši poslanci budú  hlasovať za zbavenie imunity, ak takýto návrh príde do parlamentu. Ale predsa len si neodpustím jednu otázku v súvislosti s prezentáciu tých obvinení. Opäť sa to dialo takým spôsobom, že ich prezentovali dvaja politici, štátny tajomník a minister vnútra. Nebol tam ani jeden vyšetrovateľ ani jeden prokurátor v tej kauze činný a zangažovaný. SNS na to už reagovala vlastne, že je to istým spôsobom vybavovanie si účtov, ale predsa len , bola ta prezentácia šťastná z vášho pohľadu? 

Ján FIGEĽ, predseda Kresťanskodemokratického hnutia, minister dopravy
--------------------
Myslím, že podstata je ten obsah, respektíve vecná stránka a je treba povedať, že ide o skôr výnimočný prípad. A zároveň potvrdzuje, že korupcia za bývalej vlády siahá na najvyššie miesta. A to, čo hovoril pán predseda Fico sa viac týkalo toho, čo bolo predtým, pretože ide o dvoch bývalých ministrov, pričom pôvodného nahradil ten, ktorý bol vlastne strojcom  celého výberového konania. Kde pána Janušeka nahradil pán Štefanov. KDH vtedy už vopred pred vymenovaním vyzývalo aj premiéra, aj prezidenta republiky, aby neurobili capa záhradníkom, stalo sa. Potom potvrdil dvakrát Najvyšší kontrolný úrad, že došlo k porušeniu zákonov viacerých, potvrdil to aj Brusel, že takéto transakcie nepodporí a vlastne Slovensko nielenže si poškodilo meno, ale hlavne prišlo o veľa peňazí, ktoré aj tak odišli do konkrétnych firiem. A poukázalo to na to, čo nakoniec nedávno vyjadril aj jeden z koaličných partnerov, že v tej dobe bola na Slovensku zatiaľ najvyššia miera korupcie. A toto sa nemôže ani pripustiť, respektíve s tým treba konať tak, aby už či takéto osobitné prípady alebo mnohé iné boli dôsledne  stíhané. KDH samozrejme bude hlasovať ak príde návrh do parlamentu tak, aby imunita  bola odobratá členovi parlamentu. Tak ako sme vždy podporovali aj systémové zmeny  čo sa týka imunity, aby bola eliminovaná alebo zoslabená. 

Robert FICO, predseda strany Smer-SD, expremiér SR
--------------------
Môžem? Pretože zase sme pri štandardnej téme, pán minister poprosím vám, keby ste veľmi jemne narábali so slovami . Pretože hovoríte zase o korupcii. Bolo vznesené obvinenie v tomto prípade pre trestný čin úplatkárstva, alebo korupcie? Odpovedzte na otázku. Pán  minister, keď všetci rozprávate o korupcii, bolo v tomto prípade vznesené obvinenie pre korupciu? 

Ján FIGEĽ, predseda Kresťanskodemokratického hnutia, minister dopravy
--------------------
Išlo o manipulácie výberového konania.

Robert FICO, predseda strany Smer-SD, expremiér SR
--------------------
No tak prosím vás veľmi vás teda naozaj požiadam o korektnosť vo vyjadreniach, pretože táto obohratá platňa, s ktorou otravujete už 7 mesiacov slovenskú verejnosť vždy končí pri vyjadreniach typu korupcia, korupcia, korupcia. V tomto prípade je celý problém v tom, pán minister  a vy to veľmi dobre viete, že či bol prístup k nástenke, alebo nebol prístup k nástenke. A či zverejnenie informácií o tomto  tendri o tejto verejnej súťaži  bolo alebo nebolo v súlade so zákonom. O akej korupcii na najvyšších miestach to prosím vás   hovoríte? Ja si to už naozaj vyprosujem, tieto neustále útoky, ktoré sú tu od rána do večera, pretože nič nie ste schopní urobiť v tej vláde, nestaviate diaľnice, nestaviate železnice, nerobíte nič. Tak len hádžete špinu. V tomto prípade o žiadnu korupciu totiž nejde. Ide len o to, že či si minister splnil alebo nesplnil  povinnosti, ktoré vyplývali zo zákona pri vyhlasovaní konkrétnej súťaže a ak si myslí polícia , že takéto porušenie zákona je trestnoprávna zodpovednosť, my im v tom jednoducho brániť nebudeme. Ale naozaj si vyhrazujem, a vyprosujem, aby neustále niekto hádzal blato na mňa, a na moju vládu. Všade tam, kde bolo treba, som vyvodzoval politickú zodpovednosť, ale prestaňte s touto obohratou platňou, lebo nič nerobíte v tej vláde, robíte len zlé veci , zdražujete a keďže to nemáte ako vysvetliť, tak prichádzate neustále s týmito nezmyseľnými obvineniami, takže ešte raz prosím pozrite si obvinenia, ktoré boli vznesené a potom veľmi jemne narábajte so slovami, keď niekoho obviňujete. To som musel povedať, lebo ide o túto vec. 

Ján FIGEĽ, predseda Kresťanskodemokratického hnutia, minister dopravy
--------------------
Neviem ako sa nazýva to, keď 3,5 miliardový tender  sú konkrétne osoby obvinené z trestnej činnosti, nech sa to formálne nazýva akokoľvek, ale bolo tam toľko krokov, ktoré hovoria o nekalých zámeroch, ktoré samozrejme treba ďalej dovyšetriť a dostíhať, že to je veľký, veľký výkričník nad tým, čo sa robilo dlhé roky vo vláde. A ja som za to rád, že dnes to vychádza na svetlo.

Robert FICO, predseda strany Smer-SD, expremiér SR
--------------------
A že vám nevadí pán minister, že vám nevadí keď bolo podané trestné oznámenie vo veci privatizácie SPP, kde pán Mikloš pri organizácii privatizácie SPP spôsobil 7  miliardovú kurzovú stratu tohto štátu a orgány činné v trestnom konaní to zastavili pre to, lebo pri novelizácii trestného zákona ste vypustili z trestného zákona ten trestný čin, ktorý sa na pána Mikloša mohol týkať. Takže veľmi opatrne s týmito vecami. 

Branislav DOBŠINSKÝ, redaktor
--------------------
Páni, poďme hovoriť aj o tých témach, ktoré ľudí zaujímajú, to znamená zmeny v železniciach, to je veľká téma, takže 

Ján FIGEĽ, predseda Kresťanskodemokratického hnutia, minister dopravy
--------------------
Chcem povedať, že novelizujeme aj trestný zákon, aby sa na Slovensku hmotnoprávne stíhali verejní činitelia za rozhodnutia, ktoré prijímajú, verím, že takýto návrh získa podporu nielen parlamentnej väčšiny, ale aj aspoň časti opozície. 

Branislav DOBŠINSKÝ, redaktor
--------------------
Tam možno bude problém aké vysoké poistné by musel niektorí verejní činitelia platiť, ale poďme teda vážne k železniciam. Pán minister, prepustenie viac ako 5100 ľudí, zrušenie vyše 370 tratiach sa nemýlim. Postupný nárast cestovného o 5 %, teraz v lete, potom ďalšie percentá viac. To je ozdravná kôra, ktorú ste naordinoval železniciam, dôvod takmer miliardová sekera, cieľ do troch rokov vyrovnané hospodárenie. Ta prvá základná otázka je, ta situácia v železniciach tak vážna, že bez tak dramatických drastických krokov lebo prepustiť 5 tisíc ľudí je pomerne drastická kôra. Je to tak vážne, že bez toho to nešlo? 

Ján FIGEĽ, predseda Kresťanskodemokratického hnutia, minister dopravy
--------------------
Je to veľmi vážne. A nehovorím to preto, aby sme mohli prijímať nepopulárne alebo nepríjemné opatrenia. Ja sám by som mal radšej dedičstvo, kde sú skôr pozitívne čísla, alebo pozitívne trendy naštartované, ale žiaľ situácia aj v jeseni, aj postupne bola opakovane taká, že nie je ťažké vyvolať bankrot napríklad Železničnej spoločnosti Cargo, respektíve ta zadĺženosť siahá k úrovni 80 %.

Branislav DOBŠINSKÝ, redaktor
--------------------
Čiže keby ste to neurobili, tak môžu zbankrotovať? 

Ján FIGEĽ, predseda Kresťanskodemokratického hnutia, minister dopravy
--------------------
Bankrot už hrozil opakovane v nedávnych mesiacoch, samozrejme robili sme všetko preto, aby nebol spustený, pretože to je proces, potom ktorý má svoje pravidlá a ťažko do neho vstupovať. Ja chcem povedať, že to, čo sa v troch železničných spoločnostiach naakumuľovalo, alebo súhrne vytvorilo, siahá nielen do minulých rokov,ale zhruba do dvoch desaťročí, keď štát na jednej strane sľuboval, ale nenapĺňal svoje záväzky.

Branislav DOBŠINSKÝ, redaktor
--------------------
/nezrozumiteľné/ to čo si objednal, to je 

Ján FIGEĽ, predseda Kresťanskodemokratického hnutia, minister dopravy
--------------------
Áno, železnice , železnice pomaly upadali z hľadiska konkurencieschopnosti už i vôči cestnej doprave, alebo vôči okolitej medzinárodnej doprave. A tieto straty už ďalej nie je možné nabaľovať. Lebo to je ako snehová guľa. A preto prijatie ozdravného programu bolo nevyhnutné, respektíve rokuje o ňom aj vláda, v nasledujúcom týždni. My sme prijímali množstvo opatrení od začiatku. Počnúc tým, že sa celkom inak obstaráva.

Branislav DOBŠINSKÝ, redaktor
--------------------
Dostaneme,ale aby to bol dialóg.

Ján FIGEĽ, predseda Kresťanskodemokratického hnutia, minister dopravy
--------------------
Že, že zoštíhľujeme najprv manažment a administratívu. Je prebujnelá . Na železniciach je nielen neúmerné zadĺženie, ale aj výrazná miera prezamestnanosti, konkrétne Cargo žilo napríklad s voľnými piatkami a mnohé, mnohé javy, ktoré hovoria o tom, že sa negazdovalo zodpovedne. Toto zmeniť je nevyhnutné, tu nejde len o tie negatívne reštrikčné opatrenia, ktoré tak ľahko sa spomínajú, ale o ozdravenie a o záchranu  zamestnanosti, pretože my potrebujeme síce  prepustiť, ale  zachrániť 27 tisíc zamestnaných na železniciach.

Branislav DOBŠINSKÝ, redaktor
--------------------
Pán Fico, vy ste ten ozdravný plán veľmi ostro skritizovali, po tie prirovnanie ste si išli dokonca aj k vojnovým časom. Opäť logická otázka, ak existuje takmer  miliardová sekera, tých troch spoločností 952 ak sa nemýlim miliónov eur, viete si vy predstaviť keby ste to museli  urobiť, to znamená nejakú revitalizáciu železníc, urobiť alebo sanovať, ten miliardový dlh bez toho, aby sa prepúšťalo, škrtalo, trate a tak ďalej? A ak áno, tak ako.

Robert FICO, predseda strany Smer-SD, expremiér SR
--------------------
Pokiaľ ide o pokles počtu zamestnancov napríklad v Cargu , opäť sa tu vytvára nejaký obraz, že v posledných rokoch tento počet iba stúpal a teraz prišla najmúdrejšia vláda na svete a všetko ide riešiť. 

Branislav DOBŠINSKÝ, redaktor
--------------------
Klesal o 1800 ľudí. 

Robert FICO, predseda strany Smer-SD, expremiér SR
--------------------
No je to viacej. Ak si zoberieme len Cargo, tak v roku 2006 v Cargu pracovalo 12245 zamestnancov, a do roku 2010 tento počet klesol na 9553, teda my sme o 22 % znížili počet  zamestnancov v rámci železničnej nákladnej dopravy a tento postup bol veľmi vyvážený, išlo predovšetkým o odchod ľudí do dôchodku, do predčasného dôchodku, ale  nepristupovali sme k takýmto antisociálnym krokom, ako je masové prepúšťanie, ku ktorému ide súčasná vláda. Pozrite sa, celý problém tejto vlády je, že nie je schopná získať finančné prostriedky. Železnice nie sú bufetom, že keď mi bufet nejde, tak ho zatvorím. Železnice majú strategickú hodnotu pre Slovenskú republiku a k takémuto strategickému majetku sa treba aj primerane správať. Je pravda, že vďaka kríze klesli veľmi výrazne výkony Carga, dá sa povedať o 40-50 %. 

Branislav DOBŠINSKÝ, redaktor
--------------------
No menej , okolo 25.

Robert FICO, predseda strany Smer-SD, expremiér SR
--------------------
No to nie je pravda. Ja hovorím o , ja hovorím o reálnych číslach v rokoch 2009,2010, pretože sme s tým boli konfrontovaní a museli sme predsa potom aj poskytnúť pomoc finančnú tejto železničnej spoločnosti. Čiže vnímame a pozeráme na túto spoločnosť ako na strategickú spoločnosť, ktorú by sme nikdy neprivatizovali. Už počúvam od pána ministra, že chcú aj toto predať. To bude naozaj vynikajúce, že už aj po vlastných železniciach nebudeme chodiť my, ale budú chodiť nejakí zahraniční vlastníci. 

Branislav DOBŠINSKÝ, redaktor
--------------------
Čiže ako by ste to

Robert FICO, predseda strany Smer-SD, expremiér SR
--------------------
No ja sa teraz dostávam k tomu najpodstatnejšiemu. Jednoducho je evidentné, že táto vláda nie je schopná získať finančné prostriedky. Nakoniec ako aj môže byť schopná získať finančné prostriedky, keď som bol veľmi nemilo prekvapený, keď vyšli najnovšie čísla Eurostatu, ktorý hovorí, že Slovensko už kleslo z hľadiska hospodárskeho  rastu na 8.miesto. Dostali krajinu s najvyšším hospodárskym rastom , čo prinášalo financie do štátneho rozpočtu, my sme nemuseli zvyšovať dane.

Branislav DOBŠINSKÝ, redaktor
--------------------
Dobre,ale poďme teraz k

Robert FICO, predseda strany Smer-SD, expremiér SR
--------------------
Ale veď ja vám na to odpovedám. 

Branislav DOBŠINSKÝ, redaktor
--------------------
Tak veľmi široko. 

Robert FICO, predseda strany Smer-SD, expremiér SR
--------------------
Ja odpovedám veľmi presne. Dnes vláda má krajinu už na mieste číslo 8, pokiaľ ide o hospodársky rast, čiže nemá finančné prostriedky. 

Branislav DOBŠINSKÝ, redaktor
--------------------
Čiže by ste požičali železniciam?

Robert FICO, predseda strany Smer-SD, expremiér SR
--------------------
Pokiaľ ide o  Cargo. Prepúšťanie zamestnancov, likvidácia tratí, zvyšovanie cestovného, a ďalšie veci, toto len úplne likviduje železnice a opät zvýhodňuje nákladnú automobilovú dopravu, ktorú stále kritizujeme, že cesty sú prehustené, a treba ísť opačne opačným smerom. Čiže môj názor je, že poďme sa správať k železniciam ako k majetku, ktorý treba zvelaďovať, aby boli vyššie tržby, aby boli železnice konkurencieschopnejšie, aby železnice poskytovali kvalitnejšie služby. Ukazuje sa, že toto , táto vláda jednoducho nemá žiadny záujem.

Branislav DOBŠINSKÝ, redaktor
--------------------
Ale za čo pán Fico? 

Robert FICO, predseda strany Smer-SD, expremiér SR
--------------------
A dám konkrétny príklad, ale pán redaktor vy mne nekláďte otázku za čo, prečo keď sa pýtate, že za čo, a to je veľmi jednoduchá otázka. Pán minister tu hovorí, že treba revitalizovať železnice. Dobre, pýtam sa, prečo navrhuje v operačnom programe doprava presunúť peniaze myslím, že to je 250 miliónov eur v rámci operačného programu doprava zo železníc na výstavbu diaľníc. Takže na jednej strane sem príde minister alebo na tlačovej konferencii oznamuje verejnosti nemáme čo s tým robiť, pretože musíme prepustiť 5 tisíc ľudí, musíme porušiť trate, musíme zvýšiť cestovné a rovnako tou istou rukou  ako oznamuje toto masové prepúšťanie, berie železniciam z operačného programu 250 miliónov eur, ktoré sa mali použiť na , to je jasná odpoveď. Ja som vám napríklad odpovedel. 

Branislav DOBŠINSKÝ, redaktor
--------------------
Pán Figeľ, reakcia teda dá sa teda Robert Fico by sanoval železnice nejakou finančnou výpomocou doplním to ešte jednou otázkou.

Robert FICO, predseda strany Smer-SD, expremiér SR
--------------------
Pretože my by sme mali hospodársky rast vysoký a mali by sme finančné zdroje narozdieľ od tejto vlády.

Ján FIGEĽ, predseda Kresťanskodemokratického hnutia, minister dopravy
--------------------
Áno, pán Fico je majster v týchto posunoch čísieľ. A tu mám napríklad krajiny eurozóny, podľa Európskej komisie, odhadovaný rast na budúci rok teda v roku 2011 ,pardon. Slovensko je na treťom mieste, v roku 2012 Slovensko je na prvom mieste. To je oficiálna štatistika respektíve 

Robert FICO, predseda strany Smer-SD, expremiér SR
--------------------
Koľkí sme teraz pán minister, koľkí sme teraz?

Ján FIGEĽ, predseda Kresťanskodemokratického hnutia, minister dopravy
--------------------
Prosím? 

Ján FIGEĽ, predseda Kresťanskodemokratického hnutia, minister dopravy
--------------------
Na budúci rok 2012

Robert FICO, predseda strany Smer-SD, expremiér SR
--------------------
Ale ja sa pýtam, ako sme teraz na tom? 

Ján FIGEĽ, predseda Kresťanskodemokratického hnutia, minister dopravy
--------------------
Tretí, teda v priebehu tohto roku 2011 tretí, a v 12., prví v eurozóne. Ja to len preto hovorím, lebo  s číslami a vy sami hovoríte, že z číseľ sa nenajeme. Je dôležité, aby táto krajina mala rast, udržateľný, zdravý, nie na dlhoch, nie na kolapsových pôžičkách. Ak by sme znovu robili to, čo vy, tak jednoducho musíme zobrať možno lekárom, možno učiteľom , možno iným, a dať do firmy, ktorá nie je zdravá. Ktorá nehospodárila s peniazmi tak, aby sa rozvíjala. Ale cez ňu pretiekli. Ja len pripomeniem, keď odchádzali vaši manažéri z tejto firmy, dostali neuveriteľné, neuveriteľné odstupné. Matej Augustýn 154 tisíc, Jozef Pavúk 130 tisíc, Ján Šimčo 111 tisíc eur. To je  naraz 12 miliónov slovenských korún. My nemôžeme dať 5 miliárd ako vtedy pre firmu, ktorá  nie je pripravená na zdravé gazdovanie . Odkiaľ peniaze. To, čo ste zase spomínali, a vrátim sa k téme, lebo to nie celé o zoštíhľovaní. Futbalista, alebo športovec musí byť štíhly, ale svalnatý a dávať výkon. Nie len mať nejakú váhu. Tieto firmy môžu a budú mať väčšie výkony Cargo napríklad  už zvyšuje tržby, respektíve január 2010 aj január 2011 znamenajú vyše 11 % nárast. Keď som bol v Kijeve a Moskve, rokoval som o tom, ako vrátiť na slovenské železnice tie tovary, a tie prepravy, ktoré odišli, napríklad cez Bielorusko a Poľsko do Českej republiky. Do Ostravy. A odišli preto, lebo tu boli najdrahšie kilometre železníc v rámci európskej "27". Tak samozrejme, že malé Slovensko poobchádzajú  potom už všetky vážnejšie dlhodobé dohody. Toto vrátiť a už sa to deje, znamená priniesť nové zisky a novú prácu aj na železnice. Ale to neznamená, že budeme fungovať na železniciach ako v sociálnom ústave. To musia kvalitné , atraktívne, moderné služby. K tým peniazom. My nechceme brať železniciam, ale tam, kde projekty pripravované v  predchádzajúcom období sa ukazujú ako neprimerané alebo nereálne na vyčerpanie teraz, tak chceme využiť tieto prostriedky pre Slovensko tam, kde ich využiť vie  a potrebuje. Tak plánovanie veľkého tunela po pod Dunaj

Robert FICO, predseda strany Smer-SD, expremiér SR
--------------------
Vy žartujete. 

Ján FIGEĽ, predseda Kresťanskodemokratického hnutia, minister dopravy
--------------------
Nežartujem, veľmi vážne. Plánovanie veľkého tunela po pod Dunaj, ktorý mal byť súčasťou veľkého koridoru sa ukazuje ako poddimenzované z hľadiska ceny a nereálne z hľadiska rozpočtového obdobia, za ktoré môžeme využiť peniaze. Preto sme sa vlastne s primátorom mesta a mestom Bratislava dohodli, že pôjdeme radšej povrchovou variantou, na tu električku,  o ktorej už bola aj reč, ktorá by mala rozmer vlakových koľají, aby sa dala využiť a spojiť ľavá a pravá strana Dunaja tak, ako to potrebuje  mesto a zároveň časť týchto prostriedkov  môže poslúžiť pre rozvoj cestnej infraštruktúry. To je všetko.

Robert FICO, predseda strany Smer-SD, expremiér SR
--------------------
Mne sa páči ako sa pán minister vy viete priznať v priamom prenose. Takže ešte raz, urobíme sumár toho, čo bolo povedané. Na jednej strane necitlivo pri rastúcich výkonoch Carga, čiže začína oživenie teraz naozaj je pravda, že začína oživenie, pretože sa spamätali aj ekonomiky aj trhy a postupne to bude lepšie a lepšie. O tom ja  nepochybujem. 

Ján FIGEĽ, predseda Kresťanskodemokratického hnutia, minister dopravy
--------------------
Zmenili sme k prvému januáru cenu zásadne o dve tretiny smerom nadol, za kilometer železničnej trate.

Robert FICO, predseda strany Smer-SD, expremiér SR
--------------------
Pokiaľ ide o oživenie, ktoré je spôsobené tým, že rastie svetová ekonomika, dáva predpoklad, že táto spoločnosť do budúcnosti môže opäť byť zisková ako to bolo aj v minulosti. Ale po prvé, hovoria o tom, že  /nezrozumiteľné/ predaju, čiže najprv treba  povyhadzovať ľudí,  urobiť tam všetko treba , čo treba urobiť a potom túto firmu niekomu dáme za 5 korún do zahraničia, čo je typický postup tejto vlády. To je prvé priznanie. Druhé priznanie jednou rukou prepúšťam 5 tisíc ľudí, lebo tvrdím, že firma to potrebuje, ruším železničné trate, zvyšujem cestovné a tou istou rukou podpisujem, že železniciam beriem 250 miliónov eur, ktoré by inak mohli byť použité v rámci operačného programu doprava práve na projekty, ktoré pomôžu zvýšiť konkurencieschopnosť slovenských železníc. To je jednoducho čosi neuveriteľné, že sa takto dokáže minister v priamom prenose priznať . A ešte 

Ján FIGEĽ, predseda Kresťanskodemokratického hnutia, minister dopravy
--------------------
Tam neuveriteľné sú vaše porovnania, pretože začať projekt, ktorý nič nevyrieši, je skôr nezodpovedné vôči štátu.

Robert FICO, predseda strany Smer-SD, expremiér SR
--------------------
Ešte dokončím to ŽTV, pretože aj k tomu niečo povedať . Slovensko má jedinečnú možnosť sa napojiť na medzinárodný koridor, ktorý zabezpečí, že z  Bratislavy budú môcť ľudia cestovať v budúcnosti rýchlym vlakom až povedzme do Paríža a ďalej je prakticky celá Európa prepojená týmto širokým koridorom. A boli rôzne projekty, ako využiť finančné zdroje, ktoré na to boli určené. Myslím, že to bolo vo výške 500 miliónov eur v rámci tohto programu a boli rôzne projekty. Že či sa má ísť pod Dunaj, alebo neviem ako. A nakoniec sa dozvedáme, že namiesto toho, aby sme   mali prepojenie Slovenska na európsku trasu smerom na Paríž budeme mať nejakú električku z Petržalky do Bratislavy. No vynikajúce. Ak sa vám teraz zdá byť tunel drahý pán minister, tak teda hľadajte iné alternatívy, alternatíva môže byť predsa Rakúsko, Petržalka,  potom môžme ísť  na Prístavný most a skončíme na Letisku. Toto sú projekty, ktoré hýbu Slovenskom. Konečne niečo stavajte. My sme stavali atómovú elektráreň ,diaľnice, a vy idete robiť električku z Petržalky do Bratislavy. To je typické prirovnanie. 

Branislav DOBŠINSKÝ, redaktor
--------------------
Čo sa týka, lebo podľa mňa toto je 

Ján FIGEĽ, predseda Kresťanskodemokratického hnutia, minister dopravy
--------------------
Toto je dôležité pre ľudí, toto je veľmi dôležité pre ľudí. 

Robert FICO, predseda strany Smer-SD, expremiér SR
--------------------
Veľmi dôležité pre ľudí aj vlak, aby ľudia mali možnosť chodiť po Európe, nielen 

Branislav DOBŠINSKÝ, redaktor
--------------------
Aby som dostal ešte /nezrozumiteľné, hovoria všetci/ 

Robert FICO, predseda strany Smer-SD, expremiér SR
--------------------
To sú európske peniaze.

Branislav DOBŠINSKÝ, redaktor
--------------------
A u toho prepúšťania, pán Fico taká konkrétna otázka, ak teda klesli železniciam najmä Cargu výkony výrazným spôsobom , zatiaľ sa ukazuje to oživenie,ale stále je to v tom poklese. Ak sa ukazuje, že na  železniciach je prezamestnanosť a cieľom železníc nie je zamestnávať ľudí, ale to, aby podávali nejaké výkony, prečo by teda mali daňoví poplatníci iní z iných oblastí ja neviem tesári, murári a tak ďalej zo svojich daní sanovať proste železničiarov za to, že chodia do práce? 

Robert FICO, predseda strany Smer-SD, expremiér SR
--------------------
Keby som , keby som prijal vašu filozofiu, pán redaktor, v dobrom to hovorím, keby som prijal vašu filozofiu, tak v roku 2009, kedy naozaj bol vážny problém , pretože bol vrchol  svetovej hospodárskej krízy, by som si bol býval zavolal šéfov železničných spoločností a povedal im páni, máte obrovský pokles výkonov, máte tam príliš veľa ľudí lebo nemáte výkony.  Vôbec ma  nezaujíma čo bude s ľuďmi, okamžite prepustite 5 tisíc ľudí, a možno by sme boli bývali dosiahli úsporu pár korún. Ale filozofia, ktorej sa my držíme je úplne iná. Ľudia železničiari, ktorí tam robia celý život, nemôžu za to ,že bola svetová hospodárska kríza. A nemôžu za to, že bol taký veľký pokles  výkonov. Aj preto som principiálne odmietol ako predseda vlády  akékoľvek prepúšťanie  z tohto dôvodu, že je pokles výkonov. A hľadali sme finančné zdroje a našli sme ich, pretože my sme mali vysoký hospodársky rast na rozdieľ od tejto vlády. A to isté je teraz. Cítime, že nastáva nejaké oživenie a namiesto toho by sme tým ľuďom dali nádej a povedali, že ľudia, už to bude lepšie, len ešte chvíľku spolu vydržme, tak namiesto toho prídu a necitlivo vyhodia  5 tisíc ľudí na ulicu. V tomto je ten principiálny rozdieľ medzi nami, vládou, ktorá mala sociálny rozmer a touto pravicovou vládou, ktorá je tu v tomto okamihu. Ja pripúšťam, že je treba urobiť program ozdravenia, revitalizácie, ale čo je to za revitalizáciu keď rušíte železničné trate, zvyšujete cestovné a vyhadzujete 5 tisíc ľudí. Pod revitalizáciou rozumiem, že použijem peniaze z operačného programu doprava na zvýšenie konkurencieschopnosti železníc, jednoducho budem robiť kroky, aby tie železnice boli atraktívnejšie. Veď robia všetko  opačne. Dnes bude  opäť výhodnejšie ak sa zvýši cestovné na železniciach, aby zase ľudia chodili autobusmi , aby chodili autami a bude sa opäť prepĺňať cestná premávka ako taká. Čiže medzi nami je principiálny rozdieľ 

Branislav DOBŠINSKÝ, redaktor
--------------------
Dobre, pán Figeľ, 

Robert FICO, predseda strany Smer-SD, expremiér SR
--------------------
Ja nie som , ešte jednu myšlienku ja nie som proti tomu, predsa existuje možnosť odchodu  ľudí do dôchodku, do predčasného dôchodku, sú rôzne alternatívy, len nevyhadzujte na ulicu ľudí, ktorí majú 50, 51 rokov a ktorí sa nikdy nikde  nezamestnajú, tie medové motúziky , ktoré dáte, že  všetko máte pripravené nič nemáte pripravené pán minister a vy to dobre viete. Tí ľudia skončia na ulici.

Branislav DOBŠINSKÝ, redaktor
--------------------
Pán Figeľ presne kvôli tomuto sa vás spýtam a posuniem túto otázku. Ešte stále nie je vylúčená hrozba štrajku, železniční odborári zatiaľ akceptovali  do istej miery tej plán s tým, ale veľmi neveria tým sľubom, že  vláda teda pán Mihál im nájde minister práce im nájde prácu. Otázka na vás, pripúšťate, že ešte zjemníte ten plán revitalizačný, to znamená, menej ľudí prepustiť, alebo nejaký špeciálny fond, prípadne menšia redukcia tých tratí v súvislosti s tým, že pre župy to je  mnohé problém, problém pre mnohé mestá. 

Ján FIGEĽ, predseda Kresťanskodemokratického hnutia, minister dopravy
--------------------
Ja sa budem veľmi usilovať, aby v dialógu  v spolupráci a v spoločnej zodpovednosti sme hľadali aj kroky, aj napĺňali jednotlivé dôležité rozhodnutia. Je to s ľuďmi, je to pre ľudí. Aj keď to môže znieť zložito a niekedy až paradoxne, ale ozdravenie aj z ľudského hľadiska niekedy bolí , operácia však je nevyhnutná , /nezrozumiteľné/no nie, veď samozrejme to strašenie tu prebieha, niektoré politické niektoré možno z obáv, čo môže prísť. Ale , ale

Branislav DOBŠINSKÝ, redaktor
--------------------
Vydržíte ten tlak a nebude sa to zjemňovať? 

Ján FIGEĽ, predseda Kresťanskodemokratického hnutia, minister dopravy
--------------------
Dialóg sme mali, aj máme aj budeme mať. Ja som vďačný tým odborárom, ktorí vnímajú kriteriálne alebo veľmi kriticky túto situáciu , že takto ďalej sa už nedá. Obviňujú často veľmi oprávnene štát, ktorý buď nekonal, alebo zle konal,alebo politicky konal namiesto toho, aby bol vecne ekonomický. 

Branislav DOBŠINSKÝ, redaktor
--------------------
/nezrozumiteľné / milionárov z rezortu  dopravy, myslím teraz z oblasti, ale dobre. 

Ján FIGEĽ, predseda Kresťanskodemokratického hnutia, minister dopravy
--------------------
No ja len popripomínam, že také veci sa diali, že napríklad Cargo si robilo daňové priznanie cez outsorcing. Vonku sa najímali služby takmer na všetko, pretože to bolo pre niekoho výhodné. Pijavice vysávali peniaze  zo systému a preto mnohí

Branislav DOBŠINSKÝ, redaktor
--------------------
Lebo chcem ešte diaľnice, tak preto chcem len veľmi krátko odpoveď na moju otázku, či teda pripúšťate zjemnenie toho   prepúšťania, prípadne rušenia tratí?

Ján FIGEĽ, predseda Kresťanskodemokratického hnutia, minister dopravy
--------------------
Chcem len dopovedať, že my robíme pôjdu ďalej modernizačné programy konkrétnych koridorov ,teda konkrétnych úsekov železníc, pôjdu ďalej nové vlaky,ktoré prichádzajú a budú  znamenať obmenu vagónov a vozňov a teda vlastne celých súprav, štvrtina vozidieľ sa vymení. Prídu záležitosti, ktoré pozdvihnú železnice teda ako napríklad zvýšenie rýchlosti. To, že úprava cien je tiež jednou súčasťou hlavne v tých kratších vzdialenostiach pretože tam sú iné náklady, tak je súčasťou toho vyvažovania lebo štát dotuje len tak, že odkiaľsi zoberie, a kamsi presunie peniaze. A je logické, narovnávať tieto záležitosti tak, aby platili tí, ktorí užívajú samozrejme za konkurencieschopné ceny, tak aby ľudia išli na železnice, nie pretože len musia, ale že je to dobrá, pekná, atraktívna služba. Tento trend tu je , ja chcem všetky ubezpečiť, že

Branislav DOBŠINSKÝ, redaktor
--------------------
Na západe sa to stáva módou, chodiť železnicami, ale 

Ján FIGEĽ, predseda Kresťanskodemokratického hnutia, minister dopravy
--------------------
Áno, áno, áno. K tomu programu, ministerstvo práce a Ústredie práce pripravilo taký špeciálny pilotný projekt, národný program pre železnice  v rámci ktorého bude riešiť všetky postupné kroky v priebehu troch rokov, to je celé obdobie, tak, aby sa s konkrétnymi osobami, nie ako že všeobecne,ale s konkrétnymi osobami stretávalo už počas doby, keď sú ešte na železnici,  pripravovalo možné zmeny, alebo riešenia tak, aby nešli na ulicu, ale pokračovali ďalej na trhu práce. Je tu mnoho podnetov, ja ich nechcem príliš detailne rozvíjať. Napríklad investičné zámery, ktoré v priemysle , priemyseľ je veľmi blízky železniciam. 

Branislav DOBŠINSKÝ, redaktor
--------------------
Dobre, zhrniem to chcete nájsť všetkým tým prepusteným ľuďom prácu. Tak, dobre. 

Ján FIGEĽ, predseda Kresťanskodemokratického hnutia, minister dopravy
--------------------
Siahá zoznam toho, čo idú investovať konkrétne firmy od Devínskej Novej Vsi cez Spišskú Novú Ves , Košice, Nitru, Trenčín. 

Branislav DOBŠINSKÝ, redaktor
--------------------
Pán minister, musíme sa posunúť.

Ján FIGEĽ, predseda Kresťanskodemokratického hnutia, minister dopravy
--------------------
Na vyše 13 tisíc , 13 tisíc miest. Tí,ktorí prácu hľadajú, a ktorí budú mať záujem, tí podľa mňa ju nájdu. Samozrejme chceme tomu napomáhať a osobitnou kategóriou sú tí starší, pred dôchodkovým vekom , kde budú osobitné programy, respektíve zľavy, alebo výhody uplatňované.

Branislav DOBŠINSKÝ, redaktor
--------------------
Pán Fico krátko, uzavrieme,lebo ešte diaľnice máme.

Robert FICO, predseda strany Smer-SD, expremiér SR
--------------------
Ja čím ďalej tým viac otváram oči. Keď počúvam, čo hovorí pán minister. Pán minister ja by som vám veľmi rád veril, ale ako vám môžu veriť železničiari a ľudia, ktorí vás možno aj teraz počúvajú, keď beriete ešte aj to málo peňazí, ktoré železnice majú z toho operačného programu. To je pre mňa.

Ján FIGEĽ, predseda Kresťanskodemokratického hnutia, minister dopravy
--------------------
Ale to nie, to je

Robert FICO, predseda strany Smer-SD, expremiér SR
--------------------
Nechajte ma dohovoriť pán minister.

Ján FIGEĽ, predseda Kresťanskodemokratického hnutia, minister dopravy
--------------------
Tunel po pod Dunaj, ktorý bude stať o veľa viac. 

Robert FICO, predseda strany Smer-SD, expremiér SR
--------------------
Nechajte ma, ja hovorím o niečom úplne inom. 

Ján FIGEĽ, predseda Kresťanskodemokratického hnutia, minister dopravy
--------------------
My chceme dať železničiarom na povrchu.

Robert FICO, predseda strany Smer-SD, expremiér SR
--------------------
Nechajte ma dohovoriť. Tvrdíte, že nemáte peniaze, samozrejme nemáte, pretože nemáte  hospodársky rast. A máte v operačnom programe doprava peniaze, pomerne veľa, ktoré sú určené práve pre železnice. A vy z týchto peňazí beriete 250 miliónov eur, a tieto peniaze chcete dať na úplne niečo iné, len nie na železnice. Tak o čom to tu rozprávate? Ako si môžete  na jednej strane dovoliť prepustiť 5 tisíc ľudí a na druhej strane hoci máte peniaze na to, aby ste tým železniciam pomohli, tie peniaze presunúť niekde inde. O to viac máme právo my hovoriť, že likvidujete tie železnice. Pretože to, čo robíte, nie je žiadne ozdravenie. To je obyčajná likvidácia a ja už sa teším na to, ako poviete v nejakom okamihu, no už sa s tým nedá nič len robiť, už to len musíme sprivatizovať. Viete, toto vyjadrenie som už počul aj od vás, že treba sprivatizovať Cargo.

Branislav DOBŠINSKÝ, redaktor
--------------------
No to nie je žiadna novinka.

Ján FIGEĽ, predseda Kresťanskodemokratického hnutia, minister dopravy
--------------------
Ja som nehovoril, o privatizácii, hovorím celý čas o strategickom partnerstve. A strategické partnerstvo Slovensko potrebuje. 

Branislav DOBŠINSKÝ, redaktor
--------------------
66 % /nezrozumiteľné, hovoria obidvaja/

Ján FIGEĽ, predseda Kresťanskodemokratického hnutia, minister dopravy
--------------------
Tak, ako ho potrebuje pri doprave plynu alebo ropy

Robert FICO, predseda strany Smer-SD, expremiér SR
--------------------
Aký je rozdieľ medzi , pán minister, pán minister prosím aký je rozdieľ medzi strategickým partnerstvom , keď odovzdáte zahraničnému strategickému partnerovi 66 % akcií a privatizáciou , keď odovzdáte partnerovi 66 % to je presne to isté.

Ján FIGEĽ, predseda Kresťanskodemokratického hnutia, minister dopravy
--------------------
Predáme. 

Robert FICO, predseda strany Smer-SD, expremiér SR
--------------------
Takže je to obyčajná privatizácia. 

Ján FIGEĽ, predseda Kresťanskodemokratického hnutia, minister dopravy
--------------------
Keď sa dajú do kopy firmy, ktoré v podstate sú štátne tak to nie je privatizácia, a po ďalšie, vytvárajú 

Robert FICO, predseda strany Smer-SD, expremiér SR
--------------------
Držím vám palce.

Ján FIGEĽ, predseda Kresťanskodemokratického hnutia, minister dopravy
--------------------
Vytvárajú nový vzťah , novú firmu a o to ide, aby Slovensko nebolo ostrovom v strede Európy, aj čo sa týka železníc, tak ako ste to dokázali svojimi cenami najdrahšími v EÚ  "27", to je teda veľká politika, tak sa to zmenilo, menia sa aj vzťahy je záujem o spoluprácu so Slovenskom. Ja som veľmi rád, že je to aj na východe aj na západe. Budem  tomu napomáhať spolu s tímy v železniciach, ktorí takto seriózne chcú vytvárať partnerstvo. Nie pre kšefty, ale pre rast , rozvoj a aj zdravú zamestnanosť. 

Branislav DOBŠINSKÝ, redaktor
--------------------
Dobre, páni prejdeme ešte na diaľnice, je to dobrá téma o ktorej rozprávame, a ešte sa o nej veľa hovoriť, ale predsa len chcem prebrať trošku aj diaľnice. Pán minister, vy ste po nástupe do funkcie hovorili veľa o tom, teda, že nie cestou PPP projektov, ktoré sa ukazovali podľa vás ako drahé, ale cestou eurofondov, ktoré sú de facto zadarmo. Zrušili ste projekt , tretí balík PPP a  mal sa stavať cez eurofondy, a štátny rozpočet. Naakumuľovali sa peniaze z iných operačných programov, veda, školstvo, informatizácia . No jeden problém je, že o tom rozhoduje Európska komisia, pretože to sú európske peniaze a Európska komisia zatiaľ predbežne by som ocitoval: Európska komisia je podľa  Cathrin "Daevoej" zdržanlivá pri odsúhlasení presunu v rámci rôznych cieľov, rôznych operačných programov. To sú vaše slová, po stretnutí s paní "Daevou", čiže možno to vyzerá tak, že ste pili na kožu medveďa, ktorý  ešte behal po lese. Ta logická otázka znie, že ak ste zodpovedný politik,musíte mať plán B. To znamená, že ak teda naozaj nevyjde ten presun eurofondov, nebude mať tie peniaze trebárs na ten tunel Višńové , z čoho budete stavať? 

Ján FIGEĽ, predseda Kresťanskodemokratického hnutia, minister dopravy
--------------------
Chcem začať tým, že staviame, lebo už predtým dvakrát aspoň zaznelo v relácii, že nič nerobíme, nestaviame. Staviame aj nové úseky, aj dokončujeme  aj budeme ďalej otvárať bežia súťaže už na nové diaľničné úseky, na D1, pri Levoči, ďalší pôjde do súťaže tohto mesiaca a následne pôjdu postupne ďalšie . Som presvedčený, že tento rok môže byť otvorením zásadného rozsahu pri výstavbe diaľníc a tým pádom aj zamestnanosti  a miestneho alebo regionálneho rozvoja. A súvisí to aj s predchádzajúcou témou, lebo zamestnanosť. 

Branislav DOBŠINSKÝ, redaktor
--------------------
Ale z čoho? 

Ján FIGEĽ, predseda Kresťanskodemokratického hnutia, minister dopravy
--------------------
Ale z čoho. Tohto mesiaca doručíme Európskej komisii pripravenosť tých projektov, ktoré pôjdu do súťaží, alebo sú v súťažiach, tak aby bolo potvrdené, že tých zostávajúcich vyše 700 miliónov eur v operačnom programe doprava na výstavbu diaľníc z Kohézneho fondu vieme využiť. Vieme vyčerpať. Zároveň to otvára tému, vnútorných zmien v rámci dopravy. A ja len preto pripomínam, že chcem, aby doprava na Slovensku, či železničná či cestná boli vitálne, vyvážené , ekonomické, ekologické , to všetko, čo 

Branislav DOBŠINSKÝ, redaktor
--------------------
Čiže ak to zhrniem, chápem to správne tak, že ak teda aby ste nezískali tie dodatočné /nezrozumiteľné/ miliónov, tak budete stavať z tých 700 miliónov, čo zostáva v operačnom programe na diaľnice? 

Ján FIGEĽ, predseda Kresťanskodemokratického hnutia, minister dopravy
--------------------
Z tých musíme aj chceme , to je samozrejme základné  zameranie. A lepší spôsob ako stavať z eurofondov, nie je, aj keď je náročný administratívne. Je tam množstvo kontroly predtým, potom, počas. Ale toho sa nebojíme. Pretože to je o transparentnosti  . Zároveň to otvára možnosť vnútorných zmien v rámci operačného programu a ja teda len pripomínam, že ta téma železničné cesty tu nie je otváraná preto, že by sme preferovali ale ak máme prísť preto lebo jeden megaprojekt nie je možné stihnúť v krátkej dobe a vyžaduje si o veľa viac financií, než bolo plánované v predchádzajúcom období, tak je rozumné ho prehodnotiť a ja som rád, že aj mesto Bratislava to tak vníma a chce mať aspoň to, čo je pre ľudí veľmi aktuálne a potrebné v krátkom čase v nasledujúcich rokoch. Do tretice, vtedy to otvára tému, či je možné diskutovať a odsúhlasiť s Európskou komisiou aj ďalšie zmeny, lebo ja sám už i ako bývalý komisár alebo otec detí, alebo jednoducho politik viem, že niet lepšej investície ako do vzdelania. Že potrebujeme internet, všade aj v chudobnejších regiónoch

Branislav DOBŠINSKÝ, redaktor
--------------------
Tak, aby to bol dialóg.

Ján FIGEĽ, predseda Kresťanskodemokratického hnutia, minister dopravy
--------------------
Ale to je celé o tom, že ak by sme nevedeli využiť prostriedky v týchto programoch, napríklad informatizácia

Branislav DOBŠINSKÝ, redaktor
--------------------
No len ak nám to dovolí Európska komisia, zatiaľ nechce.

Ján FIGEĽ, predseda Kresťanskodemokratického hnutia, minister dopravy
--------------------
Áno, tak táto téme nie je vylúčená, ale má svoju postupnosť a je videná ako súčasť istého procesu. Nie predbiehania, že teraz  presúvať, ale postupne prichádzať k týmto stupňom realokácií. A už len podčiarknem, že  Európska komisia potvrdzuje svoj postoj aj z minulosti, že keď je kríza, a zároveň sme uprostred celkového obdobia, štáty majú logický dôvod hodnotiť a prípadne prehodnotiť svoj národný rámec vo vzťahu k dopadom krízy. 

Branislav DOBŠINSKÝ, redaktor
--------------------
Necháme sa prekvapiť Európskou komisiou. Dobre, pán Fico ako vy teda hodnotíte  tu ambíciu stavať z eurofondov, povedzme aj vzhľadom na ten zaujímavý fakt, že 700 miliónov z eurofondov nebolo vyčerpaných. Ale napriek tomu sa trebárs išlo do tých PPP projektov, čo sú pôžičky, fakticky za úroky. 

Robert FICO, predseda strany Smer-SD, expremiér SR
--------------------
Mne vyhovuje, keď pán minister hovorí dlho,pretože čím viacej slov z neho vyteká, tak tým viacej neuveriteľných skutočností sa dozvedáme. Predovšetkým treba slovenskej verejnosti povedať, že táto vláda si postavila na rok  2011 mimoriadne ambiciózny cieľ pokiaľ ide o výstavbu diaľníc .5,2 kilometre. 

Branislav DOBŠINSKÝ, redaktor
--------------------
Čo R1?

Robert FICO, predseda strany Smer-SD, expremiér SR
--------------------
Prosím vás R1, veď všetky PPP projekty hádzali do koša a tvárili sa, že to je najväčšie peklo ako kedy existovalo. R1 bude hotová teraz v auguste, ale to je projekt, ktorý bol pripravený, zafinancovaný a z podstatnej časti postavený za vlády , takže nehovorme, ja  hovorím o cestách, ktoré sami si pripravia, pripravia si dokumentáciu, vyvlastnia si pozemky a postavia. 5,2 kilometra a v roku 2012 5,2 kilometra. Takže ak tu niekto hovorí o tom, že sa stavajú diaľnice, jednoducho klame . Pretože  samotná vláda si takýto ambiciózny plán nastavila. Po druhé, ukázalo sa, že jediný  dôvod  pre ktorý vláda zrušila dva pripravené PPP projekty , kde sa mohlo veľmi intenzívne stavať, tak ako sa stavia na R1 bola obyčajná spupnosť tejto vlády. Pretože všetko, čo urobila predchádzajúca vláda je zlé, všetko treba zrušiť a ideme to my robiť podľa vlastných predstáv. Aká je realita? Ministerstvo dopravy nemá peniaze. A preto prišlo s návrhom, že zoberie z iných  operačných programov, myslím ,že ide o sumu asi 350 miliónov eur, ktorá  sa mala naakumuľovať z operačných programov ako je informatizácia alebo veda a výskum. A tieto peniaze sa mali dať na výstavbu diaľníc. No len stal sa taký malý problém. Že naša vláda o tom rozhodla, ako keby to boli jej peniaze. Ale to sú peniaze daňových poplatníkov  Európskej únie a samozrejme

Branislav DOBŠINSKÝ, redaktor
--------------------
Rozhoduje o tom Európska komisia.

Robert FICO, predseda strany Smer-SD, expremiér SR
--------------------
Samozrejme, že keď prišli s tým do Európskej komisie, tak Európska komisia ich s tým poslala preč. Je úplne zjavné, že presun peňazí z operačných programov nebude. A ešte bude mať minister problém aj so samotným presunom peňazí v rámci operačného programu doprava. O ktorom sme hovorili, že berie železniciam, hoci ide prepustiť 5 tisíc ľudí a že tieto peniaze sa používal

Branislav DOBŠINSKÝ, redaktor
--------------------
A tých 700 miliónov, čo je  rezerva na cestnej infraštruktúru.

Robert FICO, predseda strany Smer-SD, expremiér SR
--------------------
Ale veď to je v poriadku, veď operačný program doprava, keď porovnáme  všetky operačné programy je najväčší z hľadiska finančných prostriedkov, ale tieto peniaze nepostačujú na dokončenie siete diaľníc na Slovensku . Preto sa  domnievame, že jediná cesta ako možno stavať momentálne cesty na Slovensku sú PPP projekty. A R1 medzi Nitrou a Zvolenom to  potvrdzuje. A pokiaľ si nepriznajú chybu, ako to už urobili niekoľkokrát, pretože najnovšie si priznali chybu keď idú rušiť zákon, ktorý platí od prvého januára 2011, kde zdaňujú prenájmy a nahnali 40 tisíc ľudí na daňové úrady. Ja som presvedčený, že príde okamih, kedy povedia, že nejde to inak stavať. Len cez PPP projekty, pretože nemajú peniaze. Európska komisia im to neodsúhlasí, naviac klamali, pretože napríklad premiérka povedala, že presun peňazí z vedy a výskumu na  diaľnice bol odkonzultovaný so Slovenskou akadémiou vied. Nikto s riaditeľom Slovenskej akadémie vied nehovoril. 

Branislav DOBŠINSKÝ, redaktor
--------------------
/nezrozumiteľné/

Robert FICO, predseda strany Smer-SD, expremiér SR
--------------------
Ja hovorím o predsedovi Slovenskej akadémie vied, nič také nebolo. Že by oni to odsúhlasili, že je to všetko  v poriadku. Veda a výskum nikdy nesúhlasia s presunom  peňazí. Preto  vidíme to mimoriadne komplikovanú situáciu, ale je to len a len preto, že my sme sami zistili, keď sme boli vo vláde, že sa dajú stavať cesty len cez PPP. A ja už som teraz zvedavý, keď sa bude v auguste strihať páska, na R1, ako tam v prvom rade bude sedieť a stáť paní Radičová a pán Figeľ a budú strihať tu pásku, na PPP projekte, ktorý označovali za peklo. Dva takéto PPP projekty zrušili. 

Branislav DOBŠINSKÝ, redaktor
--------------------
Tu sa zaujímavo opakuje história, lebo vy ste tiež ako strana Smer veľmi ambivalentný postoj k PPP projektom bývalého Prokopovičovho ministerstva, potom ste to zmenili. 

Robert FICO, predseda strany Smer-SD, expremiér SR
--------------------
Nie, nie to nie je pravda, pozor, my sme povedali,že PPP projekty sú zaujímavé, ale v tom čase bol obrovský hospodársky rast, keď diaľnice sa v minulosti mohli robiť cez prostriedky štátneho rozpočtu.

Branislav DOBŠINSKÝ, redaktor
--------------------
Ale už to nejde. Dobre a teraz logická otázka na pána Figeľa, respektíve možno dve. Tá prvá vy ste boli nedávno v Izraeli a potom sa objavili také vaše slová o tom, že kde ste chválili PPP projekty, myslím izraelské nejaké . Ak som zaregistroval správne v tlači. A naozaj, logickou otázkou možno je, že ak sa naozaj ukáže, že tie peniaze z eurofondov nebudú dostatočné, lebo keď naozaj prepočítame tie peniaze z operačného programu  doprava na diaľnice, tak to na tie projekt nestačí. Ani keď naakumuľujete zdroje z tých iných projektov, to je na ten tunel Višňové a tak ďalej. Tiež to nestačí na tu dynamiku výstavby, ktorú avizujete. Preto logickou otázkou je, pri prázdnej štátnej kase, či sa opäť nevrátite k PPP projektom? Pripúšťate to? 

Ján FIGEĽ, predseda Kresťanskodemokratického hnutia, minister dopravy
--------------------
Pripúšťam a nie, že pripúšťam, ja som o PPP projektoch vždy hovoril ako o jednej z možností jednej z variant, ktorá má logiku, ale musí byť výhodná aj pre štát. Nielen pre zhotoviteľa, alebo koncesionára, teda firmy, alebo pre banky, ktoré sú za nimi, ale aj pre štát. To znamená pre ľudí na Slovensku. A toto  žiaľ  predtým nebolo. Z viacero vecí tu zaznelo, musím na to aj zareagovať, ale aj ten obraz popísať a dôjdem k PPP. Ak mi dovolíte. 

Branislav DOBŠINSKÝ, redaktor
--------------------
Tak krátko vzhľadom na čas, lebo končíme už postupne.

Ján FIGEĽ, predseda Kresťanskodemokratického hnutia, minister dopravy
--------------------
Tie číslá 5,2 v tabuľke sú vlastne od úradníkov pán predseda Fica ,ktorí na ministerstve boli, ale zároveň chcem povedať, že my už sme ich dávno svojim spôsobom prekonali. Ja len pripomeniem, pretože čas plynie a vy keď ste začínali tak ste tiež rátali s eurofondami. Až potom ste v roku 2007 všetko otočili na PPP projekty. Rozmýšľam prečo, ale nechám to už na možno inú  ďalšiu debatu. Ale z prehľadu toho, čo sa posledné roky od 2005 zahajovalo, a potom dokončovalo, vyplýva, že vy ste za rok a pol, opakujem, za jeden a pol roka zahájili 11,6 kilometra v Mengusovce-Jánovce v plnom profile a 2 polovičné profily obchvatov pri Fige a pri Svidníky. Tri kilometre a 4,5 kilometra. My sme za pol roka , my sme za pol roka zahájili už viac než vy za 1,5 roka. Takmer 15 kilometrový  plný profil pri Košiciach smerom na maďarskú hranicu. A vyše 5 kilometrový polovičný profil na diaľnici D1 na Spiši pri Studenci. A hovorím, že v súťaži už sú ďalšie veľké ťažké drahé úseky, za zhruba 350 miliónov pri Levoči, to je vyše 18 kilometrový náročný úsek na dva rozdelený. Teraz idú ďalšie, samozrejme dostanem sa aj k financovaniu, ale len chcem povedať

Branislav DOBŠINSKÝ, redaktor
--------------------
Už naozaj máme posledné dve minútky, preto 

Ján FIGEĽ, predseda Kresťanskodemokratického hnutia, minister dopravy
--------------------
Tie reči o tom, že nerobia, dokončili sme úseky pri Hornej Štubni, Trstenej , Žiari nad Hronom ,pri Svidníku sme opravili , pri Studenci sme opravili a zahájili tieto dva dôležité úseky. Dokončíme R1 medzi Nitrou a vždy je to tak, že niekto začína a niekto dokončuje. Ale majster nie je ten, kto začína, ale ten, kto dokončí.

Branislav DOBŠINSKÝ, redaktor
--------------------
Pán Figeľ naozaj čas, 

Ján FIGEĽ, predseda Kresťanskodemokratického hnutia, minister dopravy
--------------------
Vidím to ako zaujímavú formu

Branislav DOBŠINSKÝ, redaktor
--------------------
/nezrozumiteľné/ ako jednu otázku, veľmi krátko, skúsim krátku odpoveď. Ak vám nevyjdu ten presun eurofondov, sú dve možnosti buď nebudete stavať v takej dynamike ako avizujete, alebo siahnite  po PPP . Ktorú si vyberiete? Siahnete po PPP alebo nebudete stavať? 

Ján FIGEĽ, predseda Kresťanskodemokratického hnutia, minister dopravy
--------------------
Dve odpovede vám poviem. Jednu vo forme PPP tak, aby bola vyvážená a výhodná aj pre spoločnosť, pre Slovensko, tam , kde nemôžeme použiť eurofondy. A to je Bratislava a celý región okolo Bratislavy, lebo je ekonomicky silnejší.

Branislav DOBŠINSKÝ, redaktor
--------------------
Ale na tu D1, lebo to zaujíma ľudí .

Ján FIGEĽ, predseda Kresťanskodemokratického hnutia, minister dopravy
--------------------
Okruh Bratislavy, D4 treba pripravovať a to považujem za námet pre PPP formu, ale inú než bola tá použitá. A po druhé ak si požičať, tak priamo štát z Európskej investičnej banky ale nie cez firmy , respektíve s ďalším  vysokým úrokom ako je to u koncesionára . My tu R1 dokončíme, ale štát bude platiť  30 rokov po 124 miliónov eur čo je naozaj vysoká úroveň.

Robert FICO, predseda strany Smer-SD, expremiér SR
--------------------
Už vidím ,ako vám to  Mikloš dovolí. Pretože ide to všetko do deficitu, len PPP projekty umožňujú robiť diaľnice bez zadĺžovania.  /nezrozumiteľné, hovoria obidvaja/ ja jednu myšlienku, jednu vetu na záver. Jednu vetu na záver poviem môžem? Chodím teraz po Slovensku, pretože máme na to dôvod, chodíme na stretnutia s ľuďmi, na najpodstatnejších častiach slovenských diaľníc,ktoré treba dokončiť sa nedeje nič. Výstavba diaľníc je zastavená. My sme odovzdali 140 kilometrov diaľníc aj rýchlostných komunikácii za 4 roky a 90 kilometrov rozostavaných ďalších ciest v podobe diaľníc a R1. Zablahoželám ministrovi dopravy, ak bude môcť oznámiť po 4 rokoch, že urobili to isté 140 kilometrov hotových a 90 kilometrov rozrobených nedeje sa nič, tento rok neurobia ani 5,2 kilometra. To je úplne evidentný záver, oni nemajú peniaze a nevedia tie peniaze získať.

Ján FIGEĽ, predseda Kresťanskodemokratického hnutia, minister dopravy
--------------------
Majte otvorené oči a uvidíte, že sa robí. A bude sa robiť, bude sa robiť na cestách prvej triedy, ktoré sú veľmi dôležité a zanedbávané  tak ako mnohé veci 

Robert FICO, predseda strany Smer-SD, expremiér SR
--------------------
Hovoríme o diaľníciach a R-ky,nie o cestách prvej triedy.

Branislav DOBŠINSKÝ, redaktor
--------------------
Páni, bohužiaľ čas je v tejto relácii naším pánom. Dobrá téma, ale bohužiaľ. Za účasť ďakujem ministrovi dopravy  a predsedovi KDH Jánovi Figeľovi. 

Ján FIGEĽ, predseda Kresťanskodemokratického hnutia, minister dopravy
--------------------
Ďakujem pekne, všetko dobré.

Branislav DOBŠINSKÝ, redaktor
--------------------
A predsedovi Smeru-SD Robertovi Ficovi. 

Robert FICO, predseda strany Smer-SD, expremiér SR
--------------------
Ďakujem pekne, všetko dobré.

Branislav DOBŠINSKÝ, redaktor
--------------------
No a pekný zvyšok víkendu od mikrofónu praje Braňo Dobšinský.

16.4.2011
Rádio Slovensko
Sobotné dialógy
16.4.2011    Rádio Slovensko    str. 01   12:10 Sobotné dialógy
            
Jana POSPÍŠILOVÁ, redaktorka
--------------------
Premiérka Iveta Radičová vyzvala šéfa Daňového riaditeľstva Miroslava Mikulčíka pre kauzu prenájmu budov v Košiciach, prijať politickú zodpovednosť . Opozícia žiada hlavu ministra financií Ivana Mikloša, v opačnom prípade iniciuje v parlamente hlasovanie o dôvere vláde. Koalícia sa stále nedohodla na šéfovi NBÚ, kedy nájde vhodného kandidáta, ale aj o voľbe generálneho prokurátora. Dobrý deň vážení poslucháči, na Rádiu Slovensko počúvate diskusnú reláciu Sobotné dialógy. Do štúdia prijali pozvanie predseda Výboru pre európske záležitosti Ivan Štefanec z SDKÚ-DS. 

Ivan ŠTEFANEC, predseda Výboru pre európske záležitosti /SDKÚ-DS/
--------------------
Pekný deň želám. 

Jana POSPÍŠILOVÁ, redaktorka
--------------------
A podpredseda parlamentu Robert Fico zo Smeru-SD.

Robert FICO, podpredseda NR SR Smer-SD
--------------------
Dobrý deň. 

Jana POSPÍŠILOVÁ, redaktorka
--------------------
Od mikrofónu pozdravuje Jana Pospíšilová. Premiérka Iveta Radičová požiadala šéfa Daňového riaditeľstva Miroslava Mikulčíka, aby teda prijal politickú zodpovednosť a odstúpil v stredu však kauzu obhajovala a považovala ho za uzavretú. Pán Štefanec neprišlo toto všetko trošku neskoro? 

Ivan ŠTEFANEC, predseda Výboru pre európske záležitosti /SDKÚ-DS/
--------------------
Predovšetkým mi dovoľte zosumarizovať zopár skutočností o tomto prípade,  o ktorom hovoríme nebyť prístupu súčasnej vlády, ktorá zvolila transparentnosť vo všetkých oblastiach a ktorá zvolila povinnosť zverejňovať všetky zmluvy na nete. Čiže ináč by sme sa zrejme o tomto prípade dnes asi  nebavili. A chcel by som zdôrazniť, že ten prípad, o ktorom tento týždeň bolo toľko rôznorodých informácií nepovažujem za prípad súčasnej, ale minulej vlády. Pretože minulá vláda dva dni pred skončením funkčného obdobia podpísala zmluvu s predchádzajúcim prenajímateľom alebo poskytovateľom  nehnuteľnosti v Košiciach, o ktorých sa bavíme. 

Jana POSPÍŠILOVÁ, redaktorka
--------------------
Pán Štefanec, ale súčasná vláda podpísala zmluvu so spoločnosťou Nitra Invest, kde tie majetkové pomery nie sú možno až tak transparentné ako hovoríte, že sa k tomu staviate transparentne. Sú tam určité schránkové firmy. Je to v poriadku?

Ivan ŠTEFANEC, predseda Výboru pre európske záležitosti /SDKÚ-DS/
--------------------
Áno, vyjadrím sa k tomu. Nie sú tam schránkové firmy, vyjadrím sa aj k tomu pozadiu, ale dovoľte mi  najskôr povedať to, čo som považoval za potrebné zdôrazniť na začiatku a to je , že to považujem za kauzu minulej vlády, pretože predstavitelia minulej vlády nominanti Smeru podpísali dva dni pred skončením funkčného obdobia zmluvu s firmou VSH Development, ktorá bola o 3,5 milióna eur vyššia, ako podpísali nominanti súčasnej vlády. A nemali na to oprávnenie ani peniaze. Práve preto včera bolo podané trestné oznámenie za toto konanie na nominantov bývalej vlády. To je po prvé. Ďalej keď sa pýtate na pozadie súčasného výberu, áno, súčasný výber bol urobený podľa postupu, ktorý zvolila minulá vláda a 3,5 milióna eur sa ušetrilo. Keď sa pýtate na pozadie, tak tie pochybnosti vznikajú tým, že firma Nitra Invest, ktorá uspela tak je vlastnená členom SDKÚ-DS. Čo nikto nezastiera a práve preto z toho dôvodu táto firma odstúpila tento týždeň od zmluvy. A paní premiérka presadila výzvu a možnosť prihlásiť sa aj ostatným firmám do 10.mája.

Jana POSPÍŠILOVÁ, redaktorka
--------------------
Áno, ale toto upratovanie tak povediac prišlo až potom, čo opozícia upozornila  na tento prípad. Vy ešte jednu otázku pán Štefanec, vy ste povedali, že ste ušetrili, ale znamená to teda, že účel  , že svätí prostriedky? Že ak ušetríme, tak to môžme prenajať od kohokoľvek? Lebo vy ste boli, vaša vláda na prvých 100 dní, teda vaša strana ste povedala, že už žiadne Interblue ani Ibertax nebude na občanoch Slovenska zarábať stovky miliónov eur. Na rozdieľ od kamufláže, ktorú na konci volebného obdobia schválila súčasná vláda, garážové firmy skutočne zo vzťahov so štátom vylúčime, toľko citát z vašich riešení na prvých 100 dní. 

Ivan ŠTEFANEC, predseda Výboru pre európske záležitosti /SDKÚ-DS/
--------------------
Áno. 

Jana POSPÍŠILOVÁ, redaktorka
--------------------
A toto bolo čo pán Štefanec, ako? 

Ivan ŠTEFANEC, predseda Výboru pre európske záležitosti /SDKÚ-DS/
--------------------
Toto bola skutočnosť, že ponuka, ktorá vybratá nominantami súčasnej vlády o 3,5 milióna  nižšia, čiže je to ušetrené. Sú tu ušetrené prostriedky, keď sa pýtate na to podozrenie, že firma je vlastnená členom SDKÚ-DS to nezastierame. A práve z toho dôvodu bolo vyhlásené nové výberové konanie, aby sa mohli do neho prihlásiť, ak sú lepšie ponuky aj ostatní.

Jana POSPÍŠILOVÁ, redaktorka
--------------------
A nemalo byť to výberové konanie vyhlásené ešte skôr, ako sa vôbec začalo riešiť to, že sa podpíše zmluva práve s Nitra Investom? 

Ivan ŠTEFANEC, predseda Výboru pre európske záležitosti /SDKÚ-DS/
--------------------
No výberové konanie bolo vyhlásené v súlade s tým, jednak  v súlade so zákonom a jednak v súlade s postupom, ktorý zvolila minulá vláda. To by som rád zdôraznil. 

Jana POSPÍŠILOVÁ, redaktorka
--------------------
Áno boli tam viaceré firmy, ktoré sa prihlásili do toho verejného prieskumu, bývalá vláda si vybrala VSH Development. Vy ste potom dali možnosť teda spoločnosti Nitra Invest, ale prečo vtedy ste nevypísali novú súťaž, keď ste neboli spokojní s podmienkami, ako to nastavila bývalá vláda? 

Ivan ŠTEFANEC, predseda Výboru pre európske záležitosti /SDKÚ-DS/
--------------------
No veď daná súťaž bola, len bola súťaž formou, ktorú posvätil Úrad pre verejné obstarávanie. A ktorá bola formou urobená rovnakou, ako to robila minulá vláda. Však tá nová firma neuspela práve v súťaži, ktorú zvolila minulá vláda a to považujem osobne za aj chybu súčasných nominantov, že pokračovali v postupe, ktorý zvolila minulá vláda. Aj keď bol zákonný, tak pokračovali v  tomto postupe.

Jana POSPÍŠILOVÁ, redaktorka
--------------------
SDKÚ sa ešte tento týždeň odvolávala na nejakú správu komisie, ktorá údajne práve spoločnosť Nitra Invest odporučila, ale v tej správe komisie nič také vyslovene napísané exaktne nie je. Pán predseda Fico, ako vnímate krok premiérky, že vyzvala teda riaditeľa aby odstúpil, vy ste vlastne volali po tom , aby  zotla tak povediac hlavu až ministrovi, stačí vám takáto politická zodpovednosť? 

Robert FICO, predseda strany Smer-SD, podpredseda NR SR
--------------------
Ja mám jednu prosbu na pána predsedu výboru, ktorého si osobne veľmi vážim a chcem ho poprosiť, aby sa nestrápňoval. Pretože v tomto prípade je potrebná sebareflexia, pán poslanec. Viete, mne skoro vypadlo pero z ruky teraz na úvod vášho vstupu, keď ste povedali, že vlastne za všetko zodpovedá moja vláda. Takže moja vláda pán predseda klubu zodpovedá za to, že osobný priateľ Ivana Mikloša, s ktorým chodia pravidelne lyžovať na vrtuľníku na Aljašku,  podpíše zmluvu s okresným predsedom SDKÚ v Nitre, ktorý je osobný priateľ Gaba Palacku a Mikuláša Dzurindu, za 200 miliónov korún, pričom spoločníkom tohto okresného predsedu v Nitre je neznáma cyperská spoločnosť s prepojením na Panenské ostrovy a boh vie akých ešte pirátov z Karibiku. Za toto zodpovedá moja vláda. Ja by som naozaj chcel poprosiť aj my sme robili chyby,pán predseda a nebolo to  príjemné, keď sme museli priznať, že boli chyby. Ale prosím nestrápňujte sa v priamom prenose, pretože toto je príklad absolútneho straníckeho zlodejstva, kde ste sami sebe zorganizovali za 200 miliónov korún prenájom  budovy, ktorý bol mimochodom predražený.  Pozrite si  dnešné vyhlásenia znalcov, ktorí hovoria, že v tých lokalitách, kde táto budova bola prenajatá stojí prenájom na meter štvorcový a na mesiac maximálne 5-6 eur vrátanie energií. Vy ste  prenajali za 11,50 bez  energií. Je to čisté ako ľalia. 

Jana POSPÍŠILOVÁ, redaktorka
--------------------
Pán predseda stačí vám teda ta politická zodpovednosť? 

Robert FICO, predseda strany Smer-SD, podpredseda NR SR
--------------------
Ja vám odpoviem na vašu  otázku, odpoviem asi takto, že z tohto prípadu a ja nikto nie je bez viny, veď aj my sme mali problémy. Ja by som teraz tu nechcel stať a byť v polohe nejakého etalónu, čistoty  a transparentnosti. Veď každý z nás má problémy, ale SDKÚ je posledná politická strana, ktorá by sa mala teraz stavať do tejto pozície. Paní redaktorka, dva závery. Prvý záver je, potvrdzuje sa mechanizmus financovania SDKÚ cez nastrčené cyperské a iné firmy. Pretože toto išlo opäť o prípad financovania SDKÚ. Sami sebe 200 miliónov, predražená vec, cyperská firma, Panenské ostrovy. Druhý záver, ktorý ma naozaj mimoriadne zaujal je záver, že premiérka otvorene klamala. Aj Ivan Mikloš otvorene klamal. Ivan Mikloš otvorene klamal keď povedal, že zmluva so spoločnosťou VSH, o ktorej ste hovorili , bola vysporiadaná bez nároku na náhradu škody. Nič také nie je a samotná firma VSH dala stanovisko, vyjadrenie, že sa o tom iba ešte len rokuje. Iveta Radičová klamala o tomto, a klamala ešte aj o tom, že cyperská firma je v poriadku , ukázala nejaký výpis s dvoma nastrčenými osobami, na ktoré keď sa médiá spýtali, pána Ščurku z Nitry, tak ten ich ani nepoznal,hoci sú to jeho spoločníci v tejto nitrianskej spoločnosti. Preto, paní redaktorka a pán poslanec, nie je možné a tu sa dúfam zhodneme pán predseda výboru, nie je možné žiadať vyvodenie politickej zodpovednosti vôči úradníkovi, pretože riaditeľ Generálneho riaditeľstva daňového, osobný priateľ pána Mikloša nie je politik. On je úradník. Preto nám to nemôže postačovať a politická zodpovednosť sa musí vždy vyvodzovať vôči tomu, kto riadi príslušný rezort a na čele tohto rezortu stojí Ivan Mikloš, ktorý klamal a zatĺkal, takisto ako zatĺakal pán Dzurinda, ako zatĺkala a klamala paní Radičová.

Jana POSPÍŠILOVÁ, redaktorka
--------------------
Trváte teda na ultimáte, že buď odvolajú pána Mikloša, alebo budete teda snažiť sa odvolať, alebo teda vysloviť nedôveru vláde? 

Robert FICO, predseda strany Smer-SD, podpredseda NR SR
--------------------
Celé to je  čím ďalej tým viacej podozrivé, pretože najskôr premiérka celou svojou vahou sa za tento prípad postaví, ako že všetko je v poriadku, máva všelijakými cyperskými výzvami. Potom si asi prečítala noviny a prišla k tomu, že treba niečo robiť. Áno, trváme na tom, že v  tomto prípade tak ako to som to ja robil, musí padnúť minister. Za mojej vlády 

Jana POSPÍŠILOVÁ, redaktorka
--------------------
Mali ste tiež

Robert FICO, predseda strany Smer-SD, podpredseda NR SR
--------------------
Som odvolal, ja sa , ja som sa tomu bránil? Ja som odvolal 11 ministrov, ja chcem o tomto hovoriť. Ak bol podobný príklad, odvolal som ministra.

Jana POSPÍŠILOVÁ, redaktorka
--------------------
Rovnako to nebolo do troch dní, častokrát to trvalo viac ako niekoľko mesiacov, pán Fico.

Robert FICO, predseda strany Smer-SD, podpredseda NR SR
--------------------
Ale paní redaktorka, teda asi viete, ja som napríklad vyhlásil v prípade /nezrozumiteľné/, že keď bude stanovisko Najvyššieho kontrolného úradu , ktoré potvrdí porušenie zákona, tak sa tak stane. Ale  o čom teraz ideme hovoriť? Ako ideme porovnávať? To chcete porovnávať vládu v roku 2006,2010 s vládou Mikuláša Dzurindu v rokoch  98-2006? Veď je rok 2011, my sme v opozícii a máme tu vládnu stranu SDKÚ, ktorá sa vyhlasuje za najčistejšiu  a najtransparentnejšiu, hoci minulý rok musel predseda strany odstúpiť z volebného líderstva, kvôli financovaniu stranu. Ja o ničom inom nehovorím. 

Jana POSPÍŠILOVÁ, redaktorka
--------------------
Pán predseda vlády sa striedajú, ale tie problémy, sú de facto to isté, schránkové firmy tu boli predtým, sú tu teraz a zaujímavé je možno to, že keď ste vo vláde, to môžeme niekedy /nezrozumiteľné/, kritizujete? 

Robert FICO, predseda strany Smer-SD, podpredseda NR SR
--------------------
Počkajte, ja s vami nemôžem súhlasiť. Povedzte mi príklad, kedy bol priamo okresný predseda strany, ako to je v prípade SDKÚ napojený na neznámu cyperskú spoločnosť a na neznámu spoločnosť na Panenských ostrovoch. Takýto prípad tu ešte nikdy nebol, takže zase pozor na porovnávania, ak sa o niečom bavíme. A pýtam sa prečo, má odísť absolútne bezvýznamný úradník, a prečo sa nevyvodzuje   zodpovednosť za tento prípad vôči ministrovi financií. My nič iné nechceme, len vyvodenie politickej zodpovednosti vôči ministrovi Miklošovi. 

Jana POSPÍŠILOVÁ, redaktorka
--------------------
Pán Štefanec, kto má niesť tu zodpovednosť, teda podľa vás? Má odstúpiť aj pán Mikloš ako šéf rezortu? 

Ivan ŠTEFANEC, predseda Výboru pre európske záležitosti /SDKÚ-DS/
--------------------
Tu zodpovednosť nesie SDKÚ-DS a vôbec sa pred ňou neskrýva. My otvorene o tom hovoríme, my otvorene konáme.

Jana POSPÍŠILOVÁ, redaktorka
--------------------
Nesiete zodpovednosť, ešte vám do toho skočím, prečo bol možno problém, aby prišieľ niekto do relácie obhajovať možno  práve túto kauzu? 

Ivan ŠTEFANEC, predseda Výboru pre európske záležitosti /SDKÚ-DS/
--------------------
Veď som tu, ste pozvali zástupcu SDKÚ-DS a my

Jana POSPÍŠILOVÁ, redaktorka
--------------------
Pozvali sme viacerých

Ivan ŠTEFANEC, predseda Výboru pre európske záležitosti /SDKÚ-DS/
--------------------
A my nie sme stranou jedného muža. Takže nikto u nás  nemá patent na pravdu. Takže verím, že vás uspokojím svojimi odpoveďami a najmä poslucháčov. Ale dovoľte mi , aby som reagoval na niekoľko bodov, ktoré boli vznesené. Predovšetkým keď hovorím o predraženom výbere, áno, ten bol, ten predražený  výber bol, výber bol, ale za minulej vlády. Preto sme podali trestné oznámenie, nielen predražený, ale aj protizákonný , nominanti Smeru naň ho nemali oprávnenie, a nemali ani peniaze , nebolo to kryté  v rozpočte. Preto je to  zodpovednosť minulej vlády. Čo sa týka akéhosi stále škandalizovania akýchsi pirátov z Karibiku, čo tu bolo spomínané, tak rád by som upozornil na fakt, že keď sa objavili informácie o tom , že Nitra Invest má 20% Cyperský investičný fond, tak premiérka paní premiérka Radičová sa obrátila na cyperskú vládu, so žiadosťou , o výpis z Obchodného registra, kto sú tieto osoby a sama ho zverejnila. 

Jana POSPÍŠILOVÁ, redaktorka
--------------------
Pán Štefanec a čo bolo , čo bolo v tom registry? Opäť ďalšie schránková firma, ktorá má sídlo niekde na Britských panenských ostrovoch. To je v poriadku? 

Ivan ŠTEFANEC, predseda Výboru pre európske záležitosti /SDKÚ-DS/
--------------------
Ale ja chcem  , ja nevidím na tom nič zlé, keď v slovenskom podnikateľskom subjekte majú takisto podieľ zahraničné, alebo podnikateľské subjekty z ďalších krajín Európskej únie. Sme na spoločnom európskom trhu, to je po prvé. Po druhé, nikto sa pred nikým neskrýva, dovoľte mi porovnanie napríklad s firmami okolo Ibertaxu, pri výbere mýta. Kedy vtedajší pán premiér , pán predseda , ktorý tu sedí so mnou v žiadnom prípade nehovoril kto je za tými firmami, zisťovali to novinári, zisťovala to opozícia  a dodnes nevieme, kto je za tým Ibertaxom. Vieme len, že nejaké slečny, ktoré pracovali v J and T a vieme, že ten tender bol predražený o 200 miliónov eur. Tu došlo k úspore 3,5 milióna eur a paní premiérka išla aktívne po tom, kto je za tým . A ešte, tak koncovka z tohto týždňa je predsa v tom, že samotný pán Ščurka povedal, že od zmluvy odstupuje a že aby rozptýlil akékoľvek pochybnosti, tak odkupuje týchto 20 %, čiže z Nitra Invest bude jeho 100 % majetkom. Myslím si, že to je takisto dostatočný dôkaz o tom, že ten investičný fond to boli ľudia z mäsa a kostí , to neboli žiadne nastrčené spoločnosti.

Jana POSPÍŠILOVÁ, redaktorka
--------------------
Ale kto bol skutočný majiteľ? Pretože za investičným fondom sa skrývajú osoby, ktoré možno verejne vystupovali už v médiách, ale reálne skutočný majiteľ, viete vylúčiť, že je to niekto blízky SDKÚ?

Ivan ŠTEFANEC, predseda Výboru pre európske záležitosti /SDKÚ-DS/
--------------------
Ale veď človek blízky SDKÚ , člen SDKÚ-DS za to vôbec neskrývame je pán Ščurka, tak ja neviem, kto je za  20 % , kto je majiteľom

Jana POSPÍŠILOVÁ, redaktorka
--------------------
Ale hovoríme o spoločnosti TP Holding.

Ivan ŠTEFANEC, predseda Výboru pre európske záležitosti /SDKÚ-DS/
--------------------
Veď nevieme kto ja majiteľom investičného fondu, ale ešte raz to zopakujem, pán Ščurka sa za to vôbec nehanbí, on hovoril, že odkúpi týchto 20 % a znova sa pokúsi uspieť so svojou ponukou v ďalšom výbere, lebo pokiaľ existuje najlepšia ponuka, tak samozrejme každý môže sa o ňu uchádzať. Doteraz bola vybratá ponuka, ktorá je o 3,5 miliónov eur nižšia ako bola prijatá podľa mne nezákonne za minulej vlády. To je dosť podstatné.

Jana POSPÍŠILOVÁ, redaktorka
--------------------
Pán Štefanec, vy hovoríte stále o tom, ako je dôležité byť transparentný, túto tu transparentnosť začínate uplatňovať ako keby až potom, čo vlastne to vyšlo všetko  na povrch, ako ta situácia celá vyzerá.

Ivan ŠTEFANEC, predseda Výboru pre európske záležitosti /SDKÚ-DS/
--------------------
Ale nie, nie, nie. Veď na webe to bolo zverejnené, celá táto zmluva s pánom Ščurkom. 

Jana POSPÍŠILOVÁ, redaktorka
--------------------
Ja si dovolím citovať vašeho predsedu: príslušníci politických strán by nemali byť vo verejných obstarávaniach štátnymi orgánmi zvýhodňovaní, na druhej strane však ani diskriminovaní. Teda povedal to v reakcii na kritiku podozrivého prenájmu, teda budovy Daňovým riaditeľstvom. A pozrime sa na taký malý návrat do minulosti. 

Mikuláš DZURINDA, predseda SDKÚ-DS
--------------------
Je to neslýchané, neviem si predstaviť miliardové obchody robiť s nastrčenou garážovou firmou. Samozrejme, že tie indície sú a samozrejme, že to všetko smeruje k politickým špičkám vládnej koalície, je možné toto zatĺkať, takéto obrovské mesiace? 

Jana POSPÍŠILOVÁ, redaktorka
--------------------
Toto bol názor teda Mikuláše Dzurindu ešte pred voľbami, kedy označil obchodovanie štátu so schránkovými firmami za neslýchanosť. Prečo? Alebo teda ako na to budete vôbec reagovať, lebo aj vo volebnom programe ste presadzovali ako strana transparentnosť, odmietanie klientelizmu, a teraz  už sa niečo stalo a zrazu až teraz sme transparentní, čo to je pán Štefanec? 

Ivan ŠTEFANEC, predseda Výboru pre európske záležitosti /SDKÚ-DS/
--------------------
Nie, že až teraz, ja to veľmi rád vysvetlím, veď zmluva na webe bola zavesená predtým, než to pán predseda Smeru otvoril. 11 dní tam visela na webe, takže ta otvorenosť prišla predtým, nie až po tomto , po prvé. Po druhé, vláda koná, dovolím si  upozorniť na to, že vláda koná. Paní premiérka poslala na Daňové riaditeľstvo, aby vyvrátila akékoľvek pochybnosti, poslala kontrolu z Úradu vlády a  zároveň požiadala predsedu Národnej rady, aby požiadal Národnú radu,Najvyšší kontrolný  úrad, takisto o preverenie kontroly a vykonanie kontroly v tomto prípade. Takže my nemáme žiadne pochybnosti a ak sú  nejaké pochybnosti, tak rozhodne nemáme čo skrývať . To je zásadný rozdieľ v porovnaní s prístupom minulej vlády. My šetríme, sme otvorení a hlavne, hlavne konáme. 

Jana POSPÍŠILOVÁ, redaktorka
--------------------
Prečo keď nemáte skrývať, ešte sekundu, teda ste obchodovali so spoločnosťou, kde sú majiteľmi nejakí cypruskí ľudia plus majú potom majiteľa, ktorý  je niekde na Britských panenských ostrovoch? Schránkové firmy, prečo poctivý podnikateľ sa má dôvod skrývať za nejakú schránkovú firmu, keď je však tak transparentné, výhodné, prečo? 

Ivan ŠTEFANEC, predseda Výboru pre európske záležitosti /SDKÚ-DS/
--------------------
A prečo myslíte paní redaktorka, že to je schránková firma? 20 % doteraz vlastná táto firma vo firme Nitra Invest, vo firme pána Ščurku, 20 %. Je to realitný fond. Je to legálny realitný fond, žiadna schránková firma a žiadne tajnosti, sú to ľudia, ktorí sa k tomu sami hlásia. Ja na tom nevidím nič netransparentné. 

Jana POSPÍŠILOVÁ, redaktorka
--------------------
Pán predseda, nech sa páči.

Robert FICO, predseda strany Smer-SD, podpredseda NR SR
--------------------
Nebudem sa už vracať  k obvineniam, že za to zodpovedá moja vláda, že  Ivan Mikloš, pán Mikulčík a pán Ščurka všetko predstavitelia SDKÚ urobili takéto zlodejstvo, ale ja už som zvyknutý ako to povedal jeden novinár byť univerzálnym zloduchom. A byť zodpovedný aj za rozmnožovanie králikov v Austrálii. S týmto vláda nemá absolútne nič spoločné, pokiaľ ide o vládu, ktorej som bol predsedom. A musím reagovať na niekoľko slov, ktoré povedal pán predseda výboru. Po prvé chcem veľmi jasne povedať, že ide o typický mechanizmus financovania politickej strany. Pretože okresný predseda si dá do svojej vlastnej spoločnosti neznámu cyperskú spoločnosť, ktorá má majiteľov niekde na Panenských ostrovoch. My nepoznáme takzvaného "beneficily owner" nepoznáme toho, kto má skutočne úžitok z týchto firiem na Panenských ostrovoch, alebo na Cypre. Ale paní redaktorka ak dovolíte môžem vás poprosiť o ten výpis z toho Cypru na sekundu? Viete čo je najšokujúcejšie? Že novinári zavolali , pán predseda novinári zavolali vašemu okresnému predsedovi SDKÚ v Nitre a spýtali sa ho, dobrý deň pán Ščurka, viete kto  je Eleny Savidow, poznáte ho? On že nie, že vôbec nič o ňom nevie. Viete kto je Mário Sarys? Že nie, to prvýkrát v živote počuje. A to sú spoločníci v 

Ivan ŠTEFANEC, predseda Výboru pre európske záležitosti /SDKÚ-DS/
--------------------
Áno. 

Robert FICO, predseda strany Smer-SD, podpredseda NR SR
--------------------
Počkajte, dokončím. Vydržte, vydržte

Robert FICO, predseda strany Smer-SD, podpredseda NR SR
--------------------
To je presne ten výpis, ten výpis, ktorým mávala paní premiérka. 

Robert FICO, predseda strany Smer-SD, podpredseda NR SR
--------------------
Áno, tak premiérka mávala  a hovorila všetko je na Cypre v poriadku, všetko je na  Cypre v poriadku, lebo za cyperskou spoločnosťou cez  ktorú chcelo urobiť SDKÚ kšeft je Eleny Savidow a Mário Sarys, spoločníci pána Ščurku a pán Ščurka ich vôbec nepozná. Vôbec nevie o koho ide. Čiže ten scenár je veľmi  jednoduchý. Urobí sa predražený prenájom budovy, pretože sú znalecké posudky, pozrite si pán predseda znalecké posudky potvrdzujú, že v lokalite , kde pán Mikulčík s kuratelou Ivana Mikloša prenajal okresnému predsedovi a cyperskej firme túto budovu, stojí meter štvorcový 6 eur vrátanie , 6 eur vrátanie energií. Vy ste prenajali za 11,50.

Ivan ŠTEFANEC, predseda Výboru pre európske záležitosti /SDKÚ-DS/
--------------------
A prečo ste vy prenajali o 3,5 milióna viac? 

Robert FICO, predseda strany Smer-SD, podpredseda NR SR
--------------------
Ale veď, viete prečo? Ja vám poviem prečo, lebo je rozdieľ prenajať Primaciálny palác v strede mesta a je rozdieľ prenajať budovu niekde na periférii technického skla. Trošku majte, trošku majte , trošku majte súdnosti pán predseda. Prenájom budovy, o ktorej sa bavíme za našej vlády je budova, ktorá je presne oproti Zimnému štadiónu v Košiciach, je to nová moderná budova s výborným prístupom , s 200 parkovacími miestami. 

Ivan ŠTEFANEC, predseda Výboru pre európske záležitosti /SDKÚ-DS/
--------------------
Bohužiaľ prenajatá nezákonne. 

Robert FICO, predseda strany Smer-SD, podpredseda NR SR
--------------------
Vy ste, vy ste prenajali budovu úplne na periférii mimoriadne predraženú. Dokončím tu  myšlienku. Ak je trhová cena  6 eur  vrátanie energií, a  vy ste to prenajali za 11,50 ešte bez energií, a je tam cyperská spoločnosť s koreňmi na Britské panenské ostrovy, je to jasná vratka. Jednoducho sami sebe ste si prenajali  budovu, Mikloš, Mikulčík, okresný predseda SDKÚ Ščurka a cez cyperskú a spoločnosť na Panenských ostrovoch ide vratka  naspäť do straníckej pokladnice, ale bude vratka naspäť do súkromných vrecák, konkrétnych politikov. Však ten mechanizmus pán predseda, veď je to mechanizmus, kvôli ktorému  musel odstúpiť pán Dzurinda z pozície volebného lídra. Tento istý mechanizmus, len ste používali 

Ivan ŠTEFANEC, predseda Výboru pre európske záležitosti /SDKÚ-DS/
--------------------
Môže sa vyjadriť k tomu?

Robert FICO, predseda strany Smer-SD, podpredseda NR SR
--------------------
Len ste používali  iné ostrovy, bol Svätý ostrov , Svätý Kryštof a Névis. Používali ste schránkové firmy vo Veľkej Británii, o ničom inom nehovoríme, len o tom, že sme opäť potvrdili spôsob financovania SDKÚ. Hovoríme o tom, že otvorene Iveta Radičová klamala, otvorene klamal Ivan Mikloš najmä pokiaľ išlo o zmluvu a my chceme len, aby vyvodila politickú zodpovednosť. A nie je možné politickú zodpovednosť vyvodzovať vôči úradníkovi, ktorý tam je len preto, lebo je osobný priateľ Ivana Mikloša. Politická zodpovednosť sa musí vyvodzovať

Ivan ŠTEFANEC, predseda Výboru pre európske záležitosti /SDKÚ-DS/
--------------------
Rád by som reagoval. 

Robert FICO, predseda strany Smer-SD, podpredseda NR SR
--------------------
Sa musí vyvodzovať vždy len vôči , len vôči politikovi a predseda, alebo riaditeľ Generálneho riaditeľstva daňového, nie je politik. Ja nechcem nič , len nech sa vyvodí zodpovednosť politického charakteru a je to Mikloš. Nič iné.

Jana POSPÍŠILOVÁ, redaktorka
--------------------
Pán Štefanec, čo vy na to? 

Ivan ŠTEFANEC, predseda Výboru pre európske záležitosti /SDKÚ-DS/
--------------------
No, 

Jana POSPÍŠILOVÁ, redaktorka
--------------------
Mal by pán Mikloš odstúpiť? Alebo teda mal by byť odvolaný pán Mikloš?

Ivan ŠTEFANEC, predseda Výboru pre európske záležitosti /SDKÚ-DS/
--------------------
Ja na to nevidím najmenší dôvod.

Jana POSPÍŠILOVÁ, redaktorka
--------------------
Áno alebo nie? 

Ivan ŠTEFANEC, predseda Výboru pre európske záležitosti /SDKÚ-DS/
--------------------
Nie, z môjho pohľadu.

Jana POSPÍŠILOVÁ, redaktorka
--------------------
Čiže nie. 

Ivan ŠTEFANEC, predseda Výboru pre európske záležitosti /SDKÚ-DS/
--------------------
Z môjho pohľadu ja nevidím na to najmenší dôvod za to, že sa správal transparentne, šetril peniaze daňových poplatníkov, a takisto prispel k tomu, že  predstavitelia SDKÚ konali. 

Jana POSPÍŠILOVÁ, redaktorka
--------------------
Napriek tomu

Ivan ŠTEFANEC, predseda Výboru pre európske záležitosti /SDKÚ-DS/
--------------------
Ale veľmi rád by som sa vyjadril k tomu, čo hovorí pán predseda Fico, ktorý zasvätene hovorí o financovaní politických strán. Samozrejme, že sú to absurdné obvinenia. Opäť ako bola absurdné obvinenia ako sa dokázalo, že to boli absurdné obvinenia  z januára 2010.

Robert FICO, predseda strany Smer-SD, podpredseda NR SR
--------------------
A prečo odstúpil Mikuláš Dzurinda potom? 

Ivan ŠTEFANEC, predseda Výboru pre európske záležitosti /SDKÚ-DS/
--------------------
Mikuláš Dzurinda odstúpil z kandidátky, práve kvôli tomu

Robert FICO, predseda strany Smer-SD, podpredseda NR SR
--------------------
No. 

Ivan ŠTEFANEC, predseda Výboru pre európske záležitosti /SDKÚ-DS/
--------------------
Práve kvôli tomu, aby sa zbavil týchto absurdných obvinení, aby sme nehovorili už o týchto nezmysloch, aby sme hovorili o tom, o čom , čo zaujíma občanov Slovenska, pán predseda. A tieto absurdné obvinenia vidíme, že pokračujú, ale je zaujímavé, že to hovorí pán Fico, ktorý hovoril, že vie zohnať peniaze vlastnou hlavou, kedy je hlas podobný jemu hovoril o 85 miliónov /nezrozumiteľné/ financovania, čiže ja rovnako ako on sa pýta, že čo je na tomto podozrivé. Ja rovnako tak môžem povedať, že o 3,5 milióna vyššia ponuka, ktorá bola v tomto , v prípade podpísaná nominantami Smeru, môže byť  takisto použitá na financovania politickej strany Smer. To je to isté. A keď o tom zasvätenie pán predseda hovorí, zrejme o tom niečo vie. 

Jana POSPÍŠILOVÁ, redaktorka
--------------------
Pán predseda 

Robert FICO, predseda strany Smer-SD, podpredseda NR SR
--------------------
Pán predseda prepáčte

Jana POSPÍŠILOVÁ, redaktorka
--------------------
Ešte vám do toho skočím, vy ste mali takisto problémy so schránkovými firmami, vaši nominanti vo vláde, napríklad pán minister Vážny tieto obchody do istej miery obhajoval,môžme sa na to pozrieť zo záznamu.

Ľubomír VÁŽNY, ex-minister dopravy, pôšt a telekomunikácií /Smer-SD/
--------------------
Keby mala táto firma sídlo garáž, schránku, alebo hoci aj vajcovú škrupinu, ja ich nemôžem vylúčiť ak spĺňa pravidlá hry. 

Ivan MIKLOŠ, minister financií SR /SDKÚ-DS/
--------------------
Sámer je renomovanou firmou, len chcem pripomenúť, že má v tomto konzorciu len 10 %. 90 % majú firmy,o ktorých buď nevieme nič, alebo vieme to, že sú to firmy, ktoré zastupujú rôzne slečinky a "ofšorové "schránky. 

Jana POSPÍŠILOVÁ, redaktorka
--------------------
V čom boli možno kauzy, v ktorých figurovali určité schránkové firmy iné ako tá, o ktorej hovoríme dnes? 

Robert FICO, predseda strany Smer-SD, podpredseda NR SR
--------------------
Lebo tam boli renomované medzinárodné spoločnosti, ako ste dobre počuli, aj teraz z vyjadrenia Ivana Mikloša, veď sa priznávate všetci v priamom prenose, pane bože. Išlo o renomovanú zahraničnú spoločnosť, ktorá sa zaoberala mýtom a má mala spoločníka. My hovoríme, že podstatný rozdieľ v tejto kauze

Ivan ŠTEFANEC, predseda Výboru pre európske záležitosti /SDKÚ-DS/
--------------------
To pozadie nepoznáme. 

Jana POSPÍŠILOVÁ, redaktorka
--------------------
Ale 90 % firiem aj to bolo v tom zázname. Boli "ofšorové " spoločnosti.

Robert FICO, predseda strany Smer-SD, podpredseda NR SR
--------------------
Ale paní redaktorka ja vás chcem o niečo poprosiť. Renomovaná medzinárodná spoločnosť, pôjde do takejto obrovskej zákazky verejného charakteru ako je mýto, so schránkovou firmou? Veď prosím vás uvažujme. Je predsa nemožné, je nemožné, aby renomovaná spoločnosť zahraničná si išla pokaziť meno tým, že by išla s niekym, o kom nikto nič nevie. Ale my tu hovoríme opakovane o prípade okresného predsedu SDKÚ v Nitre. Veď my tu nehovoríme o nejakom, o nejakej medzinárodnej  spoločnosti, ktorá má vedľa seba  nejakého partnera, naviac pán predseda , opatrne so slovami. To chcete povedať, že v prípade budovy VSH,ktorá bola prenajatá tej spoločnosti, bol spoločníkom tej firmy okresný predseda Smeru v Košiciach? To chcete povedať, že to organizoval niekto zo Smeru? Dobre viete, ako sa to celé urobilo. 

Ivan ŠTEFANEC, predseda Výboru pre európske záležitosti /SDKÚ-DS/
--------------------
My sme podali trestné oznámenia. 

Robert FICO, predseda strany Smer-SD, podpredseda NR SR
--------------------
Však vy už nič iné nerobíte, len podávate trestné oznámenia, na mňa ste ich podali už ani neviem koľko.

Ivan ŠTEFANEC, predseda Výboru pre európske záležitosti /SDKÚ-DS/
--------------------
Dva dni pred končením /hovoria obidvaja/

Robert FICO, predseda strany Smer-SD, podpredseda NR SR
--------------------
Pán predseda, vy si hlavne porovnajte to, čo ste  rozprávali o transparentnosti  a hlavne paní Radičová, ktorá už je typická svojimi podvodmi a klamstvami od samého začiatku  sa musí spamätať. 

Jana POSPÍŠILOVÁ, redaktorka
--------------------
Skúste reagovať tuná zástupcu SDKÚ, paní Radičová tu nie je, takže

Robert FICO, predseda strany Smer-SD, podpredseda NR SR
--------------------
Ale počkajte, prečo tu nesedí, veď tu mohla sedieť. No ja chcem len povedať, veď je to  premiérka.

Jana POSPÍŠILOVÁ, redaktorka
--------------------
Sedíte tu s pánom Štefancom. 

Robert FICO, predseda strany Smer-SD, podpredseda NR SR
--------------------
Kto  má odvolať? Pán Štefanec nemôže odvolať Mikloša. Mikloša môže odvolať len premiérka, nikto iný. Premiérka sa postavila celým chrbtom  , postavila sa, a povedala, že všetko je v poriadku, mávala nezmyseľnými papiermi, a klamala. Mikloš klamal , a vy sa nám čudujete teraz, potom, ako ste si pripravili túto zlodejnu v SDKÚ, s vratkou naspäť do straníckej pokladnice

Ivan ŠTEFANEC, predseda Výboru pre európske záležitosti /SDKÚ-DS/
--------------------
Nikto neklamal, nikto neklamal pán predseda.

Robert FICO, predseda strany Smer-SD, podpredseda NR SR
--------------------
Akože neklamal? Akože neklamal? Ja vám poviem jedno klamstvo. 

Ivan ŠTEFANEC, predseda Výboru pre európske záležitosti /SDKÚ-DS/
--------------------
Keby sme to nedali na web, tak by sme ani tu dnes nesedeli a nehovorili o tom.

Robert FICO, predseda strany Smer-SD, podpredseda NR SR
--------------------
Pán predseda, je klamstvo, a ja vám poviem príklad. 

Jana POSPÍŠILOVÁ, redaktorka
--------------------
Prečo ste to nedali na web? 

Ivan ŠTEFANEC, predseda Výboru pre európske záležitosti /SDKÚ-DS/
--------------------
My sme to dali na web. Však ešte raz hovorím, na webe to bolo 11 dní, až potom sa začalo o tomto hovoriť. Však my sme to k tomu predišli, však keby sme nezačali prístupom tomu, že sme otvorení a že zmluvy dávame na web, tak o tom ani dnes nehovoríme. 

Jana POSPÍŠILOVÁ, redaktorka
--------------------
A prečo /nezrozumiteľné/ hovoria obidvaja

Ivan ŠTEFANEC, predseda Výboru pre európske záležitosti /SDKÚ-DS/
--------------------
Veď toto sa udialo za minulej vlády, veď to sa 

Jana POSPÍŠILOVÁ, redaktorka
--------------------
To, čo rieši premiérka teraz de facto a 

Ivan ŠTEFANEC, predseda Výboru pre európske záležitosti /SDKÚ-DS/
--------------------
To sa udialo za tejto vlády, to sa udialo za tejto vlády. No ale ešte raz paní redaktorka, my konáme tak,  a dovolím si to zopakovať, že náš člen SDKÚ, ktorý vlastnil túto firmu a za to  sa ani on ani nikto neskrýva, tak odstúpil od  zmluvy, s tým, že bola vypísaná nová súťaž a s možnosťou prihlásenia ďalších firiem. Hocikto sa môže prihlásiť, ak je na , nižšia ponuka, on dal o 3,5 milióna nižšiu než to bolo predtým. Ďalej paní premiérka konala tak, že okrem toho, že  novú verejnú súťaž  presadila, tak poslala tam kontrolu zo svojho Úradu vlády na Daňové riaditeľstvo a požiadala predsedu Národnej rady, k vykonaní kontroly Najvyšším kontrolným úradom. My nemáme ozaj čo skrývať a ak sú pochybnosti, nech sa ukážu. 

Jana POSPÍŠILOVÁ, redaktorka
--------------------
To ste urobili teraz, ja sa ešte vrátim k tomu vašemu programu, k programu SDKÚ, ktorej bola paní Radičová volebnou líderkou, sa píše, že chcete pre štát nakupovať čo najvýhodnejšie a preto budete využívať súťažné metódy verejného obstarávania aj tam, kde to dnes nie je povinné. Tá prax teraz bola, že teda najvýhodnejšia ponuka sa hľadala oslovením možno straníckeho kolegu? 

Ivan ŠTEFANEC, predseda Výboru pre európske záležitosti /SDKÚ-DS/
--------------------
Ja priznávam, že toto bola chyba, že sa pokračovalo v metóde, ktorá bola zvolená za minulej vlády. Že sa nepokračovalo verejnou súťažou, ale že tá súťaž bola urobená takzvaným prieskumom trhu. Aj keď vyslovene pán predseda Úradu pre verejné obstarávanie a mimochodom opozičný nominant povedal, vyhlásil, že je to v súlade so zákonom. Zákon nebol porušený, ale bolo to urobené tak, ako to bolo doteraz začaté, ako to urobila najskôr a ako to rozbehla minulá vláda. Ja to nepovažujem za správne, toto považujem skutočne za chybu, ale tá sa teraz napráva tým, že je vyhlásené , vyhlásená nová súťaž. 

Jana POSPÍŠILOVÁ, redaktorka
--------------------
A chyba sa napraví aj tým, že odstúpi len pán Mikulčík, čiže zodpovednosť zaňho nemusí mať už nikto ďalší, hej? Povedali ste, že nevidíte dôvod na to, aby odstúpil pán minister Mikloš. 

Ivan ŠTEFANEC, predseda Výboru pre európske záležitosti /SDKÚ-DS/
--------------------
Nevidím najmenší dôvod, veď ja sa snažím vysvetliť práve, že čo sú konania

Jana POSPÍŠILOVÁ, redaktorka
--------------------
Čiže všetko je vyriešené tým, že požiadala premiérka o odstúpenie Mikulčíka? 

Ivan ŠTEFANEC, predseda Výboru pre európske záležitosti /SDKÚ-DS/
--------------------
Čo ako koná súčasná vláda a ako sa k tomu správa, absolútne otvorene, nemáme  , nemáme skutočne čo skrývať. A pán predseda  Fico hovoril, o tom, že odvolal 11-tich ministrov, no pán predseda, ale dovolím si vám pripomenúť,že vašich ľudí ste neodvolali. Pána Počiatka za to, že za 24 hodín poslal 500 miliónov korún na Cyprus, za to ste ho neodvolali v kauze Tipos. Za 70 miliónovú škodu , 70 miliónov eur v kauze emisií, takisto ste neodvolali práve naopak, keď minister Chrbet  chcel zrušiť zmluvu, tak vtedy ste ho odvolali. Keď chcel konať. Sociálne podniky, 11 miliónov škody a paní Tomanová. Proste tam boli evidentné iné prístupy ako v súčasnosti. 

Robert FICO, predseda strany Smer-SD, podpredseda NR SR
--------------------
Samozrejme, vy ste najlepší na svete, najčistejší, najtransparentnejší  a my sme tí najhorší. Aj kedy po tejto Zemeguľi chodili. Predovšetkým to máte pomýlené, pretože v prípade emisií padli traja ministri , aby len tak medzi nami . A vy nie ste 

Ivan ŠTEFANEC, predseda Výboru pre európske záležitosti /SDKÚ-DS/
--------------------
Ale ktorí chceli konať.

Robert FICO, predseda strany Smer-SD, podpredseda NR SR
--------------------
A vy nie ste schopní odvolať ani , ani riaditeľa Daňového úradu. Ale tie klamstvá, pretože sa vám to zle počúva. Ivan Mikloš a Iveta Radičová povedali, že bola vysporiadaná zmluva so spoločnosťou VSH tak, že nevzniknú žiadne nároky na náhradu škody a že preto  bolo možné  podpísať  zmluvu s okresným predsedom Ščurkom. Veľké klamstvo po prvé. Zmluva so Ščurkom, nie je vaším členom, vaším okresným predsedom, a predsedom poslaneckého klubu vo VUC Nitra za SDKÚ, významný nitrianský funkcionár a podnikateľ mimochodom vo veci ktorého bolo zastavené trestné stíhanie vašou vládou, to je tiež veľmi zaujímavá príhoda z minulého roku. Čiže chcem len tým povedať, že to klamstvo, to klamstvo spočíva v tom, ešte raz, klamstvo spočíva v tom, že Radičová aj Mikloš povedali, že bola vysporiadaná zmluva VSH. Ale v čase, keď ste podpisovali s okresným predsedom Ščurkom zmluvu, táto zmluva stále platila, čo potvrdila aj spoločnosť VSH konkrétnym vyhlásením. Veď to je do neba volajúce klamstvo, keď premiérka  a Ivan Mikloš takto hovoria pred slovenskou verejnosťou. Klamstvo bolo v tom, keď Iveta Radičová  mávala týmto nezmyseľným výpisom a tvrdila , že na Cypre lebo to je demokratická krajina, členský štát Európskej únie, všetko v poriadku. Nič tam nie je v poriadku. Pretože týchto ľudí ani pán Ščurka nepozná , takže tam naozaj nič nie je  v poriadku, ako povedala paní redaktorka, ďalší krok išla na pirátov z Karibiku. Na Britské panenské ostrovy. Čo je na tom čudné a prečo sa tomu tak bránite, keď my nechceme nič iné, vyvodiť politickú zodpovednosť za toto nesie  zodpovednosť celá SDKÚ s tým súhlasím, to je vaše bahno. Ale predovšetkým nesie zodpovednosť človek, ktorý stojí na čele rezortu, v rámci ktorého sa nachádza Daňové riaditeľstvo. Aj preto bol náš postoj veľmi legitímny a povedali sme paní premiérke, paní premiérka, urobili ste chybu, vy sama nesiete lebo ste klamali v tejto veci zodpovednosť, odvolajte  Ivana Mikloša a vtedy budeme považovať vyvodenie politickej zodpovednosti za dostatočné. 

Jana POSPÍŠILOVÁ, redaktorka
--------------------
Pán Štefanec , budete možno aj vy na strane žiadať nejaké vysvetlenie tých vyhlásení, ktoré boli v priebehu týždňa nakoniec sa ukázali  ako nie celkom pravdivé? Aj v súvislosti s vyvodením  

Robert FICO, predseda strany Smer-SD, podpredseda NR SR
--------------------
/nezrozumiteľné/ klamstvá, aby sme boli teda presní.

Ivan ŠTEFANEC, predseda Výboru pre európske záležitosti /SDKÚ-DS/
--------------------
No, ja by som tiež pán predseda volil iné slová. Ale je realitou, že došlo k niektorým informačným nedorozumeniam v súvislosti s zrušením zmluvy o budúcej zmluve práve tej, na ktorú naši ľudia podali trestné oznámenia, lebo sme presvedčení, že nemali na ňu oprávnenie. Nebola v súlade so zákonom, a nemali najmä na ňu peniaze. A táto zmluva je pravdou, že bola v riešení, že bola urobená dohoda o jej ukončení a pravda je taká, že k tejto dohode o ukončení už došlo. Je pravdou, že zmluva o budúcej zmluve so spoločnosťou VSH Development, o ktorej sa teraz bavíme, bola ukončená, pán generálny riaditeľ z Daňového riaditeľstva bude o tom podrobne informovať a samozrejme aj táto zmluva tak ako všetky bude zavesená na internete, začiatkom budúceho týždňa.

Ivan ŠTEFANEC, predseda Výboru pre európske záležitosti /SDKÚ-DS/
--------------------
Pán predseda, mám len takú veľmi logickú otázku jednu na vás, ak dovolíte, lebo ja mám rád logiku. Rozťahujete ruky teraz ako Ježiš Kristus a hovoríte, že ste podali trestné oznámenie vo vzťahu k mojej vláde. 

Ivan ŠTEFANEC, predseda Výboru pre európske záležitosti /SDKÚ-DS/
--------------------
K vaším nominantom pán predseda. 

Robert FICO, predseda strany Smer-SD, podpredseda NR SR
--------------------
Prečo ste, prečo ste to trestné  oznámenie nedali predtým, ako celá táto vec  vyšla na povrch? Prečo keď ste teda presvedčení, že zlyhali nominanti niekedy v máji alebo v júni roku 2010 zrazu idete na Generálnu prokuratúru všetci a podávate trestné oznámenia, až potom, čo vám trčia už  iba vlasy z toho bahna, do ktorého ste sa za posledný týždeň všetci dostali? Však to je úplne účelové, je to úplne účelové a je to smiešne, pretože zmluva s okresným predsedom Ščurkom a s cyperskou spoločnosťou na ktorú malo ísť 200 miliónov korún bola podpísaná 8.marca , nadobudla účinnosť 31.marca 2011. A zrazu teraz, keď už neviete kam z konopí, keď premiérka sa schováva, Mikloš ušieľ do Ameriky, 

Jana POSPÍŠILOVÁ, redaktorka
--------------------
/nezrozumiteľné/ hovoria všetci zrejme nezhodnete. 

Ivan ŠTEFANEC, predseda Výboru pre európske záležitosti /SDKÚ-DS/
--------------------
Nikto sa neschováva, paní premiérka sa dvakrát vyjadrila k tomuto, takisto aj pán Mikloš aj pán generálny riaditeľ. 

Robert FICO, predseda strany Smer-SD, podpredseda NR SR
--------------------
Raz, aj to sa jej podarilo trikrát zaklamať. Tak sa vyjadrila paní premiérka, to je asi tak všetko. 

Jana POSPÍŠILOVÁ, redaktorka
--------------------
Ako to všetko dopadne, uvidíme, v najbližších   dňoch. Možno táto kauza trošku zatienila rozhodovanie Ústavného súdu, ktoré tento týždeň mal rozhodnúť o tom, či fotenie hlasovacích lístkov a iné spôsoby kontroly koaličných poslancov počas tajnej voľby boli v súlade s ústavou. Nestalo sa tak, má byť, to byť v najbližších dňoch, pán Štefanec, čo ak súd dá za pravdu pánovi bývalému prokurátorovi Dobroslavovi Trnkovi? Čo bude potom? Máte nejaký plán B? Ak dá za pravdu, že to fotenie hlasovacích lístkov  tie dvojičky pri hlasovaní neboli v súlade s ústavou.

Ivan ŠTEFANEC, predseda Výboru pre európske záležitosti /SDKÚ-DS/
--------------------
Tak budú konať príslušné orgány, ale myslím si, že to je to podstatné, čo sa tu udialo a to na čom sa  zrejme nezhodneme, je verejná voľba. Lebo vieme, že v tajnej voľbe

Jana POSPÍŠILOVÁ, redaktorka
--------------------
Vy ste zmenili rokovací poriadok.

Ivan ŠTEFANEC, predseda Výboru pre európske záležitosti /SDKÚ-DS/
--------------------
Presne tak, lebo ja som presvedčený, že poslanci by mali voliť   transparentne , osobne sa nehanbím za to, ako volím. A som pripravený zložiť účty  svojim voličom tak, aby som im vždy ukázal ako volím . Neviem prečo by sa mal niekto hanbiť z poslancov, za to, ako hlasuje. 

Jana POSPÍŠILOVÁ, redaktorka
--------------------
Rokovací poriadok tu zmenu chcete vy pán predseda Smeru Fico, napadnúť rovnako? 

Robert FICO, predseda strany Smer-SD, podpredseda NR SR
--------------------
Pán poslanec zase, ja vás považujem za naozaj inteligentného človeka, a ja vás prosím,  o to, aby sme sa alespoň trošku správali k sebe úctivo

Ivan ŠTEFANEC, predseda Výboru pre európske záležitosti /SDKÚ-DS/
--------------------
Verím, ani vy sa nehanbíte za to, ako hlasujete. 

Robert FICO, predseda strany Smer-SD, podpredseda NR SR
--------------------
Úctivo, úctivo ale ja vás veľmi poprosím o jednu vec. Povedzte mi, kedy ste začali hovoriť o zmene tajnej voľbe na verejnú voľbu? Povedal niekto z vás, vy, pán Dzurinda, paní Radičová, alebo ktokoľvek iný pred prvou voľbou generálneho prokurátora, že ideme voliť verejne a nie tajne, nie? Všetci ste išli do voľby generálneho prokurátora tajne, lebo ste sa spoliehali, že si zvolíte vlastného straníckeho nominanta pána Čentéša, ktorého ste si vybrali  na koaličnej rade. Zrazu sa rozhodlo niekoľko poslancov vládnej koalície, v tajnej voľbe, že si dovolia mať iný názor, ako im dala koaličná rada. Vy ste začali hľadať zradcov , neboli ste schopní v tajnej voľbe nič zvoliť a ako výsledok vašej neschopnosti ,ako výsledok toho, že nie ste schopní zvoliť generálneho prokurátora, ste zmenili tajnú voľbu na verejnú voľbu. Prosím nehrajte sa tu s nami, vyjadreniami typu, že ja sa nehanbím za to, ako hlasujem, nech verejnosť vie. Keby ste toto hovorili  pred voľbou generálneho prokurátora, pred prvou, môžme sme sa o tom rozprávať. Za týchto podmienok je verejná voľba jednou jedinou cestou ako ste schopní vydierať poslancov vládnej koalície, pretože nikto z poslancov 

Jana POSPÍŠILOVÁ, redaktorka
--------------------
Pán predseda,  ale ta

Robert FICO, predseda strany Smer-SD, podpredseda NR SR
--------------------
Dokončím myšlienku, nehnevajte sa. Nikto z poslancov , to je vážna vec. Nikto z poslancov vládnej koalície si nedovolí, vo verejnej voľbe, hlasovať inak, ako  im prikážete, takže nerozprávajte tu o transparentnosti, otvorenosti , vy sa chcete ukázať akí ste krásni, len preto  to ste zmenili, aby ste boli schopní zvoliť si Čentéša, lebo nie ste schopní sa  dohodnúť s opozíciou a nie ste schopní tajne zvoliť  si generálneho prokurátora. Hovorme si aspoň pravdu v týchto základných veciach. 

Ivan ŠTEFANEC, predseda Výboru pre európske záležitosti /SDKÚ-DS/
--------------------
Pán predseda jediné pravdivé, čo ste povedali je, že k verejnej voľbe sa pristúpilo po neúspechu tajnej voľby. Keď nebol zvolený ani jeden kandidát. Ani kandidát, ktorého navrhovali  zástupcovia opozície, ani kandidát, ktorého navrhovala koalícia. 

Robert FICO, predseda strany Smer-SD, podpredseda NR SR
--------------------
Však máte 79 hlasov, tak si zvoľte. 

Ivan ŠTEFANEC, predseda Výboru pre európske záležitosti /SDKÚ-DS/
--------------------
Ale áno, veď vieme ako to bolo, a tento kandidát nebol úspešný, práve  preto, lebo niektorí poslanci  hlasovali ináč ako deklarovali, nikto to nepovedal otvorene. Preto som presvedčený, že verejná voľba spôsob, kedy celé Slovensko vidí, ako kto hlasuje je dobrá a je aj spôsob riešenia tejto otázky. Ja verím, verím, že,  ani vy sa  nehanbíte za to, ako hlasujete, tak ja nerozumiem tomu, prečo má niekto problém s verejnou voľbou.

Robert FICO, predseda strany Smer-SD, podpredseda NR SR
--------------------
No preto máme problém s verejnou voľbou, pretože

Jana POSPÍŠILOVÁ, redaktorka
--------------------
Ale ta voľba môže byť aj tajná, podľa súčasného toho, tej úpravy pán predseda má tiež, že  15 poslancov dá návrh a koalícia nebude 

Robert FICO, predseda strany Smer-SD, podpredseda NR SR
--------------------
A kto o tom hlasuje potom? 

Jana POSPÍŠILOVÁ, redaktorka
--------------------
No plénum.

Robert FICO, predseda strany Smer-SD, podpredseda NR SR
--------------------
A kto má v pléne väčšinu? 

Jana POSPÍŠILOVÁ, redaktorka
--------------------
Máte 62 poslancov, zo 

Robert FICO, predseda strany Smer-SD, podpredseda NR SR
--------------------
Prosím to sú tiež také hrátky, toto nespomínajme pred verejnosťou, to nemá žiadny význam. Pán poslanec, vy ste sa rozhodli, nielen dať na Generálnu prokuratúru vlastného nominanta, straníckeho, lebo pán Čentéš je výberom koaličnej rady. Ale ste sa rozhodli, že  podriadite  generálnu prokuratúru pod ministerstvo spravodlivosti. Ja rešpektujem, že nie ste právnik, ja nie som ekonóm, ja sa nebudem s vami hádať o nejakých ekonomických, alebo  integračných veciach. Ale môžem vám povedať, že niet  nebezpečnejšieho systému, keď minister vnútra bude zodpovedať za to, alebo rozhodovať, kto bude obvinený a ministerka spravodlivosti  bude rozhodovať, kto bude obžalovaný. To je koniec nezávislosti, uvedomte si čo robíte. A preto my namietame a tvrdíme, že generálny prokurátor by mal byť volený naprieč celým politickým spektrom, prečo sme boli schopní zvoliť Trnku, Hanzela predtým, Dušana Kovačíka, špeciálneho prokurátora, 120,115 poslancami. A zrazu teraz máte 79 hlasov a vy nie ste schopní v tajnej voľbe zvoliť kandidáta na generálneho prokurátora, lebo máte vo vnútri poslancov, ktorí majú na to iný názor. V tom je to nebezpečné, že vy potrebujete 

Ivan ŠTEFANEC, predseda Výboru pre európske záležitosti /SDKÚ-DS/
--------------------
A ak majú, môžu ho prezentovať. 

Ivan ŠTEFANEC, predseda Výboru pre európske záležitosti /SDKÚ-DS/
--------------------
Vy potrebujete verejne dovydierať , potrebujete verejne dovydierať svojich vlastných  poslancov, aby vám zvolili kandidáta na generálneho prokurátora, ktorého ste si stranícky vybrali, kandidáta, ktorý sa podriadi ministerke spravodlivosti a ktorá mu bude dávať pokyny, koho obžalovať alebo koho neobžalovať. To je koniec nezávislosti  prokuratúry, veď trošku uvažujte , čo zavádzate za štýl, aké je to nebezpečné , ako politizujete trestný systém Slovenskej republiky.  

Ivan ŠTEFANEC, predseda Výboru pre európske záležitosti /SDKÚ-DS/
--------------------
Pán predseda pre mňa verejná voľba rozhodne  nie je vydieranie, pre mňa je to  transparentnejší spôsob, hlasovania, ako   ktorýkoľvek iný. 

Robert FICO, predseda strany Smer-SD, podpredseda NR SR
--------------------
Tajná voľba je jeden z najväčších výdobytkov demokracie. My to dobre všetci vieme. Čo , prečo zaväzujete poslancov, aby hlasovali  podľa príkazu koaličnej rady? V Ústave Slovenskej republiky 

Ivan ŠTEFANEC, predseda Výboru pre európske záležitosti /SDKÚ-DS/
--------------------
Nič iné sa nedeje, len všetci budú vedieť, ako kto hlasoval.

Robert FICO, predseda strany Smer-SD, podpredseda NR SR
--------------------
V Ústave Slovenskej republiky  je napísané veľmi jasne, každý vykonáva svoj mandát  slobodne, a nie je viazaný žiadnymi príkazmi.

Ivan ŠTEFANEC, predseda Výboru pre európske záležitosti /SDKÚ-DS/
--------------------
A to sa mení pán predseda? Veď to sa nemení. 

Robert FICO, predseda strany Smer-SD, podpredseda NR SR
--------------------
Ale veď ste označili ľudí, ktorí sa rozhodli slobodne hlasovať v tajnej voľbe za zradcov. 

Ivan ŠTEFANEC, predseda Výboru pre európske záležitosti /SDKÚ-DS/
--------------------
Ale veď ich môžu, môžu hlasovať teraz, takisto, ako chcú, akurát všetci budú vidieť, ako kto hlasuje. To je celé.

Robert FICO, predseda strany Smer-SD, podpredseda NR SR
--------------------
No ale aké je to slobodné rozhodovanie? Keď pod tlakom

Ivan ŠTEFANEC, predseda Výboru pre európske záležitosti /SDKÚ-DS/
--------------------
/nezrozumiteľné, hovoria obidvaja/ rozhodujete, len keď o tom ľudia nevedia? 

Robert FICO, predseda strany Smer-SD, podpredseda NR SR
--------------------
/hovoria obidvaja/ keď pod tlakom Ivety Radičovej, ktorá sa vyhráža, že odstúpi z funkcie. Slobodné hlasovanie je v takýchto personálnych otázkach je tajné hlasovanie. A opakujem, robíte to len preto, aby ste dovydierali svojich vlastných poslancov. 

Jana POSPÍŠILOVÁ, redaktorka
--------------------
Hovoríte o protiústa

Ivan ŠTEFANEC, predseda Výboru pre európske záležitosti /SDKÚ-DS/
--------------------
Robíme to preto, aby všetci videli, ako kto hlasuje. 

Jana POSPÍŠILOVÁ, redaktorka
--------------------
Hovoríte o protiústavnosti , pán Fico,dáte to na Ústavný súd ten rokovací poriadok, ktorý bol schválený, hovorili ste o tom, že to podáte , už ste to podali? 

Robert FICO, predseda strany Smer-SD, podpredseda NR SR
--------------------
Pozrite sa, prvý krok musí urobiť pán prezident. Ja predpokladám, že pán prezident tento  zákon nepodpíše a vráti sa zákon naspäť do parlamentu. A potom sa bude ďalej rozhodovať o tom, že ako sa postavíme k tomuto zákonu. Najprv chceme  zabojovať v parlamente na základe vráteného návrhu.  Myslím, že pán  prezident to už oznámil, že tento   návrh vracia. 

Jana POSPÍŠILOVÁ, redaktorka
--------------------
Čiže v prípade, že by koalícia   prelomila veto, a schválila by ho  v rovnakom znení, je reálne, že to dáte na Ústavný súd, lebo to považujete striktne za protiústavné? 

Robert FICO, predseda strany Smer-SD, podpredseda NR SR
--------------------
Veľa do tohto vnesie  rozhodnutie Ústavného súdu teraz, ktoré príde vo štvrtok, pretože predpokladám, že toto rozhodnutie bude obsahovať právne vety, ktoré môžu navodzovať pravdepodobnosť alebo nepravdepodobnosť podania takéhoto návrhu. Budeme čakať opakujem na pána prezidenta a na rozhodnutie Ústavného súdu 20.apríla vo veci podania bývalého generálneho prokurátora pána Trnku.

Jana POSPÍŠILOVÁ, redaktorka
--------------------
Ešte možno  ku konkrétnym osobám pri voľbe bude koalícia , má znova rovnakého kandidáta pána Čentéša, alebo budú v hre aj iné mená? 

Ivan ŠTEFANEC, predseda Výboru pre európske záležitosti /SDKÚ-DS/
--------------------
Každý poslanec má ústavné právo navrhnúť 

Jana POSPÍŠILOVÁ, redaktorka
--------------------
Bude spoločný koaličný kandidát?

Ivan ŠTEFANEC, predseda Výboru pre európske záležitosti /SDKÚ-DS/
--------------------
Navrhnúť kohokoľvek,ale pokiaľ viem, tak budeme opäť presadzovať pána Čentéša, tak ako doteraz. Považujem to za dobrú voľbu.

Jana POSPÍŠILOVÁ, redaktorka
--------------------
Príde opozícia s nejakou nomináciou, pán Fico? 

Robert FICO, predseda strany Smer-SD, podpredseda NR SR
--------------------
Náš návrh je, aby sme hľadali spoločného kandidáta.

Jana POSPÍŠILOVÁ, redaktorka
--------------------
To koalícia odmietla, de facto pretože povedali, že nemáte rovnaký názor na osobu bývalého prokurátora, myslím, že pán Sulík to povedal, že nemá , nemá to zmyseľ hľadať spoločného kandidáta s opozíciou, lebo sa aj tak nedohodnete, za predpokladu, že by s vami nechceli rokovať, o tom, dáte vlastného? 

Ivan ŠTEFANEC, predseda Výboru pre európske záležitosti /SDKÚ-DS/
--------------------
Ako môže povedať politik, že nemá zmyseľ hľadať dohodu na generálnom prokurátorovi? Tým paní redaktorka, že si zvolia sami vlastného generálneho prokurátora, tak ho onálepkujú a to bude generálny prokurátor  vládnej koalície, ktorý bude viazaný príkazmi ministerky spravodlivosti, veď počúvajme sa navzájom, čo tu hovoríme. Že do akého šialenstva v trestnom systéme ideme. My neponúkame  teraz konkrétnu osobu, ale hovoríme, poďme rokovať, vládna koalícia a opozícia, o spoločnom kandidátovi, ktorý by bol naprieč, pretože ako som to už aj uviedol, my sme boli schopní v minulosti zvoliť v tajnej voľbe , v tajnej voľbe generálnych prokurátorov. Pán Hanzel, pán Trnka, špeciálny prokurátor Dušan Kovačík boli zvolení. Pýtam sa prečo  nechce teraz vládna koalícia sa dohodnúť s opozíciou na spoločnom kandidátovi? Prečo? 

Ivan ŠTEFANEC, predseda Výboru pre európske záležitosti /SDKÚ-DS/
--------------------
Ešte k tomu jednu vetu. Dovolím si upozorniť, na skutočnosť, že pred 7 rokmi pán Trnka bol zvolený, áno v tajnej voľbe, a bol zvolený tým, že deklarovali mu podporu opoziční poslanci a časť koalície, čiže v tomto nie je problém. Problém je v tom, že sme sa dostali do patovej situácie, kedy neprešieľ žiadny kandidát. Preto považujeme verejnú voľbu za východisko z tejto situácie. 

Robert FICO, predseda strany Smer-SD, podpredseda NR SR
--------------------
Hľadajme spoločného kandidáta, nepresadzujte tvrdohlavo človeka, ktorý bude viazaný príkazmi ministerky spravodlivosti. My máme z tohto strach. Z toho , čo robíte.

Ivan ŠTEFANEC, predseda Výboru pre európske záležitosti /SDKÚ-DS/
--------------------
Pán Fico, môžte prísť s návrhom, ako veď

Robert FICO, predseda strany Smer-SD, podpredseda NR SR
--------------------
Toto sú absolútne nedemokratické postupy.

Ivan ŠTEFANEC, predseda Výboru pre európske záležitosti /SDKÚ-DS/
--------------------
Každý má právo prísť s návrhom a my sa debatám nikdy nebránime.

Robert FICO, predseda strany Smer-SD, podpredseda NR SR
--------------------
Toto sú  nedemokratické postupy.

Ivan ŠTEFANEC, predseda Výboru pre európske záležitosti /SDKÚ-DS/
--------------------
My sa debatám nebránime. 

Robert FICO, predseda strany Smer-SD, podpredseda NR SR
--------------------
Ktoré nemajú obdobu.

Jana POSPÍŠILOVÁ, redaktorka
--------------------
Čas pre dnešnú  diskusiu sa naplnil, za návštevu v štúdiu ďakujem poslancovi Ivanovi Štefancovi z SDKÚ-DS a predsedovi Smeru-SD Robertovi Ficovi. 

Robert FICO, predseda strany Smer-SD, podpredseda NR SR
--------------------
Ďakujem pekne.

Ivan ŠTEFANEC, predseda Výboru pre európske záležitosti /SDKÚ-DS/
--------------------
Ďakujem pekne, peknú sobotu. 

Jana POSPÍŠILOVÁ, redaktorka
--------------------
Ešte pekný víkend želá od mikrofónu Jana Pospíšilová.

21.5.2011
Rádio Slovensko
Sobotné dialógy
21.5.2011    Rádio Slovensko    str. 01   12:10 Sobotné dialógy
            
Branislav DOBŠINSKÝ, redaktor
--------------------
Vláda hlasovanie o generálnom prokurátorovi prežila. Koalícia Dobroslava Trnku odmietla a tak premiérka demisiu podávať nemusí. Opozícia však i toto hlasovanie spochybňuje, a hovorí o jeho manipulácii. To ale vládna koalícia odmieta. Generálna prokuratúra pritom stále zostáva  bez svojho šéfa. Koaliční lídri síce avizujú jeho skoré zvolenie, no medzi vládnymi poslancami sa už objavili hlasy spochybňujúce spoločného koaličného kandidáta. A  prokuratúra zase avizuje napadnutie verejnej voľby na Ústavnom súde. Smer sa zasa vyhráža odvolaním predsedovi parlamentu , dôvodom je jeho rozdieľny prístup k zaraďovaniu koaličných a opozičných návrhov na rokovanie parlamentu. Dámy i páni, príjemné sobotné popoludnie, je tu čas opäť pravidelných Sobotných dialógov, tentoraz s predsedom strany Smer-SD Robertom Ficom.

Robert FICO, predseda strany Smer-SD
--------------------
Dobrý deň prajem. 

Branislav DOBŠINSKÝ, redaktor
--------------------
A predsedom poslaneckého klubu KDH Pavlom Hrušovským. 

Pavol HRUŠOVSKÝ, predseda poslaneckého klubu KDH
--------------------
Príjemný dobrý deň .

Branislav DOBŠINSKÝ, redaktor
--------------------
No a príjemný deň a príjemné počúvanie od mikrofónu želá aj Braňo Dobšinský, doplním, že reláciu predhrávame ,v piatok v parlamentu kvôli pracovným povinnostiam pozvaných  hostí. Páni, in média res, poďme rovno  k téme. Pán predseda Hrušovský, na úvod si dovolím jeden veľmi krátky citát, stále sme v situácii, keď nemáme zvoleného generálneho prokurátora, občania sa právom pýtajú, prečo to trvá tak dlho. Odpoveď je jednoduchá, pretože ide o spor dvoch typov politík, osobuje dvoch predstáv o fungovaní demokracie, práva a spravodlivosti. To sú slová predsedníčky vlády na margo aktuálnej situácie, teda toho, že parlament alebo koalícia nezvolila Dobroslava Trnku. Priznám sa, nie celkom dobre rozumiem týmto slovám, paní premiérky, lebo ak  ide naozaj o súboj dvoch typov politík, tak ten súboj sa odohráva vo vládnej koalícii. Vy máte 79 ,alebo 77 podľa toho či vládni alebo koaliční poslanci, vy máte parlamentnú väčšinu, vy máte teda nielen právo , ale aj povinnosť zvoliť generálneho prokurátora, pripomeniem, že volíte ho už prakticky trištvrte roka. Od februára prokuratúra nemá legitímnu hlavu, teda generálneho prokurátora, iba zastupujúceho generálneho prokurátora. 

Pavol HRUŠOVSKÝ, predseda poslaneckého klubu KDH
--------------------
Krátko by som sa vyjadril k tomu názoru premiérky vlády Slovenskej republiky. Predpokladám, že jej postoj vychádza z programového vyhlásenia vlády, za ktoré ona ako  predsedníčka vlády a jeho plnenie nesie najvyššiu zodpovednosť a teda tam niekde je aj odpoveď na tu vašu otázku že čo si o tom ja myslím. Mňa rovnako neteší ten stav, že od februára, kedy skončilo funkčné obdobie generálneho prokurátora pána doktora Trnku nedokázali poslanci Národnej rady zvoliť nového kandidáta a predložiť prezidentovi republiky na vymenovanie meno nového generálneho prokurátora. Áno, odohráva sa aj politický , ale aj programový aj parlamentný  zápas o budúcu podobu prokuratúry, ktorú navonok reprezentuje a nielen  reprezentuje, ale aj jej rozhodnutia vo vážnych veciach robí generálny prokurátor. A tam sa nedokážeme zhodnúť s opozíciou na tom, aká osoba a aký vhodný prokurátor , ani priznám sa, že ani s koalíciou, ten problém sme už diskutoval viackrát, aj hľadali dôvody, aj príčiny, /výpadok nahrávky/ k nim vracať skôr mňa ako poslanca Národnej rady rovnako znepokojuje situácia to, že Slovenská republika je bez generálneho prokurátora, Generálnu  prokuratúru a prokuratúru ako takú považujem za vážny ústavný orgán z  hľadiska boja s organizovaným zločinom, ale aj ochrany ústavnosti. A preto je to znovu po tomto týždni nová výzva na to, aby sme toto riešenie prijali čo najskôr.

Branislav DOBŠINSKÝ, redaktor
--------------------
Pán Fico, vy ste označili túto voľbu za opäť zmanipulovanú, že teda nebola tajná. Ja len pripomeniem, hlasovalo 150 poslancov, za pána Trnku 70 poslancov, proti 17, hlasovania sa zdržalo 29, neplatných 34 hlasov. Vy hovoríte o nejakom Radičovej kóde, to znamená nejakých dohodách v rámci klubov koaličných ako  si mali označovať lístky, problémom tejto určite zaujímavej teórie, ale je, že tie čísla jej nezodpovedajú, lebo ani jeden klub nemá 17, alebo 29 poslancov. Z čoho teda vychádzate, alebo čo by malo potvrdzovať  túto teóriu, keď ju tie čísla nepotvrdzujú? 

Robert FICO, predseda strany Smer-SD
--------------------
Kladiem si otázku, či ľudia, ktorí počúvajú podobné relácie ako je napríklad táto, majú možnosť porozumieť o čo presne ide,  pretože sa zo všetkých strán valí na nich obrovské množstvo rôznorodých informácií a uniká nám podstata toho, o čo ide pri voľbe generálneho prokurátora. Ja si vôbec nemyslím, že je to nejaký zásadný problém, že nie je momentálne teraz zvolený generálny prokurátor, pretože boli aj iné situácie, kedy nebol zvolený funkcionár, ale inštitúcia fungovala ďalej, pretože zákon na takéto situácie myslí.

Branislav DOBŠINSKÝ, redaktor
--------------------
Ale parlament má povinnosť voliť 

Robert FICO, predseda strany Smer-SD
--------------------
Áno, to má, to má, to má, ja chcem hovoriť o tej podstate samozrejme, že máme tu vládnu koalíciu, ktorá má 79 poslancov, majú väčšinu a bez problémov si môžu generálneho prokurátora zvoliť. V tom je ten problém. Vládna koalícia nielen že nie je schopná zvoliť  generálneho prokurátora, hoci má na to dostatok hlasov, ale čo je nebezpečnejšie začína sa vládna koalícia prikláňať k metódam, ktoré s demokraciou nemajú nič spoločné. Predsa vieme, že Ústavný súd Slovenskej republiky v súvislosti s voľbou generálneho prokurátora myslím, že druhého decembra vyhlásil, že nie je možné, rešpektovať takzvané kontrolné mechanizmy, kedy poslanci vládnej koalície sami sebe kontrolovali, ako kto  tajne hlasoval. Toto je nebezpečné pán redaktor. Nebezpečné je to, že vládna koalícia nabúrava elementárne pravidlá demokracie, pravidlá, ktoré tu boli dlhé roky dvorené. Ústavný súd konštatoval, nemôžte fotiť , to je kontrolný mechanizmus, nemôžte chodiť v dvojičkách a pozerať sa , ako kto tajne hlasuje, nemôžte robiť iné spôsoby kontroly. Na základe nálezu Ústavného súdu došlo k opätovnej tajnej voľbe. A my konštatujeme znovu, že demokracia dostala na frak, pretože podľa nás, bol opäť vytvorený kontrolný mechanizmus. Pretože premiérka vydiera poslancov vládnej koalície , poslanci vládnej koalície si absolútne neveria, poslanci vládnej koalície nie sú schopní zvoliť generálneho prokurátora, len aby sa náhodou nestalo, že niektorý z poslancov vládnej koalície bude mať iný názor, ako koaličná rada. Vymysleli ďalší kontrolný mechanizmus. Ja teraz nebudem zbytočne zaťažovať

Branislav DOBŠINSKÝ, redaktor
--------------------
To je to známe, že /hovoria obidvaja/ ale moja otázka znie, že tie číslá neodpovedajú.

Robert FICO, predseda strany Smer-SD
--------------------
Ale presne, pán redaktor, práve že to sedí veľmi presne plus mínus jeden poslanec, sedí to veľmi presne. 

Branislav DOBŠINSKÝ, redaktor
--------------------
Plus mínus? 

Robert FICO, predseda strany Smer-SD
--------------------
Ale je tu predsa podpredseda parlamentu pán Hrušovský, ktorý je tak dlho v parlamente, ako ja. Ja som teda ešte okrem toho 4 roky mal možnosť byť vo vláde a určite pri všetkej korektnosti pán podpredseda Hrušovský, musí potvrdiť, že v celej histórii Národnej rady Slovenskej republiky a Slovenskej národnej rady, nikdy nebolo takéto tajné hlasovanie, kde poslanci Národnej rady 29 sa zdržia, 18-ti prečiarknu hlasovacie lístky diagonálne, komplet, potom ďalší 13 preškrtnú hlasovacie lístky horizontálne. Je to jasná identifikácia poslaneckých klubov, ale nezavádzajme jednoducho teraz poslucháčov. Tvrdím, len,  to, dokončím tu myšlienku pán redaktor, my tvrdíme v Smere opäť došlo k nedemokratickému kontrolnému mechanizmu, tajná voľba, ktorá prebehla nebola taká, akú požadoval Ústavný súd Slovenskej republiky a my si myslím, že je potrebné, aby sa týmto kontrolným mechanizmom opäť zaoberal Ústavný súd. Na to  je ale oprávnený len pán Trnka. Plus je možné ešte skúmať  aj iné ústavné otázky, ktoré sú tu. Čiže náš problém obrovský je s demokraciou a potom ešte sa dostaneme k /nezrozumiteľné/ trendom v prokuratúre.

Branislav DOBŠINSKÝ, redaktor
--------------------
Pán Hrušovský teda pán Fico vás tu priamo vyzval, že máte niečo potvrdiť, nepotvrdiť. No pokiaľ viem, koalícia

Pavol HRUŠOVSKÝ, predseda poslaneckého klubu KDH
--------------------
Neviem čo by som mal potvrdiť, alebo čo by som mal vyvrátiť, ale jedno, čo sa mi žiada povedať je to, že voľba, ktorá prebehla v utorok tento týždeň bola jednak aj v súlade s tým, aký bol nález Ústavného súdu a bola aj v súlade s rokovacím poriadkom a Ústavou Slovenskej republiky. Viete robiť také konštrukcie a domnienky, ktoré  tu vyjadruje aj pán podpredseda a predseda strany Smer sú len istým  prejavom prehry, ktorú cíti ,  pri voľbe generálneho prokurátora a pán predseda vieš, ak by sme už mal  hovoriť o tajnosti, alebo netajnosti aj tejto voľby, už dopredu mala každá strana či už koalícia, alebo opozícia svojho kandidáta. Vy ste mali a netajili ste sa tým že budete voliť pána Trnku. Je to znak odtajnenia voľby, alebo to nie je znak odtajnenia voľby, už keď tu rátame nejaké číslá, a počty lístkov, ktoré ako boli prečiarknuté, v tejto chvíli je pre mňa najdôležitejšie výsledok  voľby, v ktorej sa  zúčastnilo 150 poslancov, voľba bola naozaj prísne tajná. A to overili aj skrutátori a za plentou si mohol každý poslanec samostatne upraviť svoj hlasovací lístok tak, ako on považoval za preň ho najlepšie. Áno, koalícia už dopredu hovorila, že pána Trnku nepodporí. To akým spôsobom sa poslanec rozhodol túto nevôľu s pánom Trnkom vyjadriť na hlasovacom lístku je naozaj osobná vôľa a osobné rozhodnutie a slobodné rozhodnutie poslanca, takto poslanci pri tejto voľbe postupovali.

Branislav DOBŠINSKÝ, redaktor
--------------------
Mimochodom páni, tých 70 hlasov za pána Trnku otázkou kto to je, lebo v koalícii as už hovorí aj o tom, že tých 6 poslancov, ktorí v decembri hlasovali proti premiérke, a proti spoločnému kandidátovi vtedajšom  tak dnes ako by zmizli , otázkou je prečo hlasovali dnes inak. Alebo možno nezmizli a možno naozaj časť poslancov Smeru alebo SNS podporilo 

Pavol HRUŠOVSKÝ, predseda poslaneckého klubu KDH
--------------------
Ale to musí povedať pán podpredseda, či bola nejaká dohoda, že jeho poslanci nevolili Trnku aby zistili, či tí, ktorí volili Trnku v decembri ho náhodu nevolili, tak poďme s kartami von. 

Robert FICO, predseda strany Smer-SD
--------------------
Trošku sa čudujem pánovi podpredsedovi Hrušovskému, pretože je dlhé roky v politike a dobre vie, o čom teraz hovoríme. Ak niekto prehral, tak prehrala demokracia. Preukázateľne Ústavný súd povedal, vo svojom náleze, že voľby boli zmanipulované, pri tajnej voľbe generálneho prokurátora, lebo poslanci vládnej koalície sa naozaj len vydierali. 

Branislav DOBŠINSKÝ, redaktor
--------------------
V decembrovej.

Robert FICO, predseda strany Smer-SD
--------------------
A kontrolovali, áno. To isté urobili teraz. Pretože opakujem ešte raz, nikdy v histórii sa nestalo, že by sa kluby takýmto spôsobom identifikovali pri tajnom hlasovaní ako to urobili aj teraz.

Branislav DOBŠINSKÝ, redaktor
--------------------
Prečo to podpísali vaši skrutátori? 

Robert FICO, predseda strany Smer-SD
--------------------
Nepodpísal to jeden, ostatní len sčítavali hlasy, nie je úlohou skrutátorov, hodnotiť politicky ako to prebehlo, alebo neprebehlo, ale je tu Ústavný súd, ktorý musí rozhodnúť, či tak to bolo v súlade s ústavou , alebo nebolo. Viete, je to fascinujúce, ale ja to chcem znovu zopakovať, Smer má 69 poslancov, 62 poslancov, vládna koalícia má 79 poslancov. V piatok pred touto tajnou voľbou  požiadali pána doktora Čentéša, aby nekandidoval v tajnej voľbe, pretože im zavadzal v tejto hre,ktorú pripravili na utorok. V utorok 79 poslancov sa navzájom vydieralo kontrolovalo, bolo pod tlakom Ivety Radičovej , že odstúpi, tak samozrejme nezvolili Trnku, lebo Trnka nebol ich kandidát. Ich kandidát bol  Čentéš. Veď je to úplne smiešne, hneď na to Čentéš oznámi, v stredu, alebo vo štvrtok, že do priamej voľby znovu teda ide, ako kandidát vládnej koalície. Nezavádzajme skutočne voličov a poslucháčov. Najväčší problém v súčasnosti je to, že v mene zachovania a udržania tohto zlepenca , ktorý tu je, je tento zlepenec schopný používať nedemokratické a neférové pravidlá hry, ako to ukázal pri prvej tajnej voľbe, veď to nie my sme konštatovali, Ústavný súd to povedal. My teraz znovu tvrdíme, že opäť je to nedemokratický kontrolný mechanizmus a nech o tom rozhodne Ústavný súd. 

Pavol HRUŠOVSKÝ, predseda poslaneckého klubu KDH
--------------------
Nezrozumiteľné, hovoria obaja , prepáč hovoríš o nejakej nedemokracii, a kontrolných mechanizmoch, poprosím ťa, daj dôkazy. Hovoríš o tom, že niekto v piatok s Čentéšom rokoval, a požiadal ho, aby sa vzdal. Ja som počúval vyjadrenie Čentéša, ktorý povedal, sám, dobrovoľne a slobodne. 

Robert FICO, predseda strany Smer-SD
--------------------
A prečo? 

Pavol HRUŠOVSKÝ, predseda poslaneckého klubu KDH
--------------------
Sám, dobrovoľne , ale to sa treba opýtať Čentéša. Nie mňa. 

Robert FICO, predseda strany Smer-SD
--------------------
Ja sa pýtam, že prečo.

Pavol HRUŠOVSKÝ, predseda poslaneckého klubu KDH
--------------------
Nie mňa, a aké už len demokratické mechanizmy pri tejto utorkovej voľbe porušené boli? Voľba bola tajná, a tajnosť voľby bola zachovaná, aj cez spôsob hlasovania. A už keď nerád ako chcem pripomínať počty, už ani len tie nesedia s počtami poslaneckých klubov. Ty si myslíš, že naozaj takáto dohoda bola možná ju prijať tak, aby 

Robert FICO, predseda strany Smer-SD
--------------------
Pán podpredseda, tak buďte teda naozaj veľmi presní.

Pavol HRUŠOVSKÝ, predseda poslaneckého klubu KDH
--------------------
Buďme. 

Robert FICO, predseda strany Smer-SD
--------------------
Pán doktor Čentéš v piatok vyhlásil, že sa nezúčastní tajnej voľby, pretože nechce byť súčasťou hry, kde ide o podozrenie z korupcie a podplácania poslancov. Hneď v stredu na to opäť vyhlásil, že je kandidátom vládnej koalície a že chce kandidovať v priamej voľbe. Už teda neexistuje ten problém s tým podozrením s tou korupciou, o ktorej hovoril? Doktor Čentéš musel v piatok povedať, že nebude kandidovať, pod vaším tlakom, pretože inak by ste nemohli zorganizovať túto manipuláciu a tento kontrolný mechanizmus, ktorý v danom okamihu bol jasne nastavený. Skrutátori jasne potvrdili akým spôsobom ste hlasovali  a ja  naďalej budem  tvrdiť, že v tejto situácii podľa nášho názoru bol opäť použitý  nepovolený neústavný kontrolný mechanizmus, pri tajnej voľbe a o tom musí rozhodnúť Ústavný súd. Ja nechcem nič iné, len nech to posúdi ten, kto to má  posúdiť. Ale prečo sa mňa pýtate, že na základe, 

Branislav DOBŠINSKÝ, redaktor
--------------------
Hovoria obidvaja, nejaké dôkazy.

Robert FICO, predseda strany Smer-SD
--------------------
Ale veď ako nie sú dôkazy, veď je tu aktívne legitimovaný kandidát Dobroslav Trnka, ktorý sa môže obrátiť, ktorý sa môže obrátiť a teraz predsa sú skrutátori, ktorí prídu a povedia, akým spôsobom boli upravované v tajnom hlasovaní lístky. To nikto nespochybní, ďalej  chcem povedať to, 

Branislav DOBŠINSKÝ, redaktor
--------------------
No podľa toho ktorý skrutátor, lebo koaliční budú hovoriť, nie všetko je v poriadku.

Robert FICO, predseda strany Smer-SD
--------------------
Pán redaktor, pán redaktor prosím, prosím ešte raz. Ja naozaj je mi veľmi ľúto, je mi veľmi ľúto, že takýmto spôsobom zaťažujeme poslucháčov tejto relácie, ešte raz. Skrutátori sú prítomní pri sčítavaní hlasov, a hlasovacích lístkov a presne videli, ako boli tie lístky upravené. Opakujem, nikdy v histórii sa nestalo, že by 18 poslancov diagonálne preškrtlo celý  hlasovací lístok, 13 poslancov horizontálne preškrtlo lístok , ďalší poslanci hlasovali aj za , aj proti aj sa zdržali hlasovania, to boli všetko identifikačné znaky poslaneckých klubov. Prídu skrutátori  na Ústavný súd, a na Ústavnom súde budú vypovedať, ako svedkovia, svedkovia musia hovoriť pravdu, svedkovia popíšu situáciu, ktorá bola a Ústavný súd nech rozhodne čo bolo, alebo nebolo. A ešte jednu vec, prečo sa tak strašne ponáhľal predseda Národnej rady pán Sulík

Branislav DOBŠINSKÝ, redaktor
--------------------
Nezrozumiteľné, sú o tom dôkazy, aj

Robert FICO, predseda strany Smer-SD
--------------------
Prečo, ale tie hlasovacie lístky na to sú svedkovia, prečo stál osobne pán Sulík nad skartovačkou, toto nikdy nebolo, že by predseda Národnej rady kontroloval skartáciu  hlasovacích lístkov. Tak mu asi veľmi záležalo na tom, aby tieto veci boli zhodené zo stola. A pán podpredseda keď sa už teda bavíme korektne, alebo nebavíme korektne. Veď ste na spoločnom poslaneckom klube losovali, losovali ste o tom, že ktorý poslanecký klub použije aký spôsob identifikácie vlastného klubu. Čiže problémom voľby generálneho prokurátora nezaťažujme ľudí detailami o tom, bude rozhodovať Ústavný súd. Je to, že majú sklony používať kontrolné mechanizmy, vydierajú sa, premiérka vydiera, je to vážny úder demokracii. Toto je náš problém, pokiaľ ide o voľbu generálneho prokurátora. A druhý problém, pokiaľ ide o generálneho prokurátora

Branislav DOBŠINSKÝ, redaktor
--------------------
Ak dovolíte

Robert FICO, predseda strany Smer-SD
--------------------
Ešte dokončím. 

Pavol HRUŠOVSKÝ, predseda poslaneckého klubu KDH
--------------------
Ale pán predseda nemôžem nezareagovať 

Branislav DOBŠINSKÝ, redaktor
--------------------
K tým lístkom skartovacím.

Robert FICO, predseda strany Smer-SD
--------------------
Pokiaľ viem, 

Pavol HRUŠOVSKÝ, predseda poslaneckého klubu KDH
--------------------
S takouto ľahkosťou ako ty interpretuješ tvoj postoj k voľbe generálneho prokurátora mňa zaráža. Preto, lebo tvoj postoj sa každý deň menil a ty si si vymýšľal, najskôr si hovoril, že vynesieme hlasovacie lístky, potom sme mali zalomiť rožky na tých hlasovacích lístkoch, a keďže ani jedno ani druhé tak potom ti poslúžilo tretie, údajná dohoda na tom, že sme mali niekto tak a niekto inak upraviť hlasovací lístok , aby sme sa mohli identifikovať podľa klubov. Naozaj s tým nemôžem súhlasiť, okrem toho, nebol žiadny spoločný klub, na ktorom by sme boli losovali. Takže ja musím vyvracať tieto domnienky, na ktorých zakladáš dôvody na spochybnenie tajnosti tejto voľby. Ale nech to posúdi iní. Nech to posúdi niekto iní.

Branislav DOBŠINSKÝ, redaktor
--------------------
Páni, ak dovolíte, ak by sa Ústavný súd tým náhodu zaoberal , teda ak príde takýto podnet, od pána Trnku, otázkou je teda, že budú tam nejaké svedectvá, ale teraz skrutátori môžu hovoriť aj podľa svojej politickej príslušnosti, lebo je to vysoko politická vec. Druhá vec sú  nejaké hmotné dôkazy a to sú konkrétne tie hlasovacie lístky. Pokiaľ viem, tak volebný poriadok hovorí o tom a celé roky sa to robí, že sa skartujú, že je to vlastne povinnosť. Ja sa pýtam  možno aj prečo. Prečo sa to nenecháva povedzme do doby, nejakej lehoty, v ktorej súd môže preskúmať výsledky hlasovania. Ale v tomto prípade pán Hrušovský nebola chyba, že pán Sulík neukázal tie lístky, povedzme nejakej vybranej vylosovanej skupine poslancov. Alebo ja neviem novinárom, alebo niekomu? 

Pavol HRUŠOVSKÝ, predseda poslaneckého klubu KDH
--------------------
Tie hlasovacie lístky mali k dispozícii všetci skrutátori, ktorej zloženie komisie je dané podľa počtu poslancov v Národnej rade za jednotlivé koaličné aj opozičné poslanecké kluby. Tam bola otvorená kontrola tých hlasovacích lístkov, predtým ako boli zrátané, predtým ako boli skartované. 

Branislav DOBŠINSKÝ, redaktor
--------------------
A nemali je ukázať povedzme povedzme verejnosti? Alebo bol by to problém povedzme z hľadiska tajnosti voľby? 

Pavol HRUŠOVSKÝ, predseda poslaneckého klubu KDH
--------------------
Ale veď aký je dôvod na ukazovanie verejnosti hlasovacích lístkov? 

Branislav DOBŠINSKÝ, redaktor
--------------------
Či boli nejak špeciálne označené.

Pavol HRUŠOVSKÝ, predseda poslaneckého klubu KDH
--------------------
To boli tajné voľby, a my sme sa chceli vyhnúť akémukoľvek podozreniu z toho, že tieto  voľby nie sú tajné, okrem toho chcem len pripomenúť, že Národná rada pred voľbou generálneho prokurátora schválila volebný poriadok. Kde v jednom z  ustanovení je napísané a za ten sme hlasovali všetci , aj opozícia aj koalícia pokiaľ si dobre spomínam. Je v článku 12 uvedené, že Kancelária Národnej rady skartuje hlasovacie lístky hneď po vyhlásení výsledkov volieb. Tak sa aj stalo. Nič sa neporušilo. O čom to hovoríme, aké spochybňovanie, že niekto manipuloval ešte nedaj bože aj s volebnými lístkami? Skrutátori podpísali  zápisnicu o výsledku volieb a tá je  ,pre mňa rozhodujúcim dôkazom toho, ako voľby dopadli? 

Robert FICO, predseda strany Smer-SD
--------------------
Jeden skrutátor za Smer-Sociálnu demokraciu túto zápisnicu nepodpísal a volebný poriadok voľby generálneho prokurátora nehovorí o tom nič, že nad skartovačkou má stať predseda parlamentu a kontrolovať ako rýchlo a dôkladne sa tieto lístky skartujú. Vrátim sa k podstate veci. Podstata veci bola pomenovaná v tej prvej línii, sú to jasné nedemokratické spôsoby, ktoré používa táto vládna koalícia. Druhý problém, ktorý spočíva alebo súvisí s prokuratúrou je to, ako idú meniť prokuratúru a ako ju podriaďujú ministerstvu spravodlivosti. Uvedomme si, že idú voliť generálneho prokurátora, a tohoto generálneho prokurátora chcú posadiť na prokuratúru, ktorú bude riadiť ministerstvo spravodlivosti konkrétnymi pokynmi, záväznými ako návrhmi v príslušnom zákone

Branislav DOBŠINSKÝ, redaktor
--------------------
Hovoria obidvaja len veci menia, pri tom druhom čítaní.

Robert FICO, predseda strany Smer-SD
--------------------
No myslím si, že na tomto sa už nezmení asi nič, pretože oni potrebujú dostať prokuratúru pod kontrolu ministerstva spravodlivosti. Uvedomme si v čom je nebezpečné. Máme tu políciu a vyšetrovateľov, ktorí sú pod plnou kontrolou ministra vnútra, ktorý je nominant Kresťansko-demokratického hnutia. Týchto ľudí policajtov a vyšetrovateľov musí niekto nezávislý kontrolovať a dozorovať. A to je súčasná prokuratúra. Ak zoberieme prokuratúre túto nezávislosť, ako to ide urobiť vládna koalícia, tak to bude opäť ďalší minister, tentokrát za SDKÚ paní ministerka Žitňanská, ktorá bude kontrolovať zase prokuratúru. Čiže pán Lipšic a paní Žitňanská navzájom budú spolupracovať. Jeden má pod kontrolou obviňovanie, vznášanie obvinení a druhý bude mať pod kontrolou vznášanie obžalôb priamo na súdy. Toto sú nebezpečné veci, o ktorých my neustále hovoríme a ak sa zoberie prokuratúre nezávislosť a ak popri tom sa ešte volí generálny prokurátor pri použití nedemokratických kontrolných mechanizmov, veď to tak bolo, Ústavný súd to konštatoval, prvýkrát, a počkajme si, že či to Ústavný súd povie aj teraz alebo nepovie. Ja neviem, čo urobí pán Trnka, ja dokonca počúvam a vám to naozaj z médií iba, že je tu aj úvahu, že sa podá aj návrh na posúdenie ústavnosti verejnej voľby generálneho prokurátora.

Branislav DOBŠINSKÝ, redaktor
--------------------
Áno, k tomu sa práve chcem dostať.

Robert FICO, predseda strany Smer-SD
--------------------
A dokonca je aj informácia,

Branislav DOBŠINSKÝ, redaktor
--------------------
/hovoria obidvaja/ Ten neverending story okolo generálnej prokuratúry nekončí, pán Hrušovský. Vy teda pán Čentéš sa už teda prihlásil, že by chcel teda do verejnej voľby, koaliční lídri si sadli a povedali, že v poriadku, bude to náš spoločný kandidát. Ale práve vo vašom klube sa objavili už hlasy, verejne pán Abrhan,  neverejne aj ďalší poslanci, nebudem ich teraz menovať, že majú s ním problém. Pretože v uvodzovkách zdupkal z boja a ešte to nedal na vedomie tým, ktorí ho nominovali. Čiže ste si istý, že KDH bude hlasovať za pána Čentéša, a neobávate sa toho, že Ústavný súd  z podnetu prokuratúry, ktorá to už avizuje, dá nejaké predbežné opatrenie, ktoré pozastaví účinnosť verejnej voľby? 

Pavol HRUŠOVSKÝ, predseda poslaneckého klubu KDH
--------------------
Pán redaktor všetko má svoj vývoj, vrátanie postoje poslaneckého klubu Kresťansko-demokratického hnutia a aj možného podania na Ústavný súd. A obrátením sa so žiadosťou či už pána doktora Trnku, alebo kohokoľvek iného, kto je aktívne oprávnený sa  na Ústavný súd obrátiť. Ja ho budem Ústavný súd jeho stanovisko a nález rešpektovať. 

Branislav DOBŠINSKÝ, redaktor
--------------------
Čiže ak sa dovediem do dôsledkov, pán Hrušovský, je možné, že ak Ústavný súd pozastaví účinnosť verejnej voľby, tak budete voliť generálneho prokurátora možno celé volebné obdobie? Že ho nezvolíte ďalší rok, dva?

Pavol HRUŠOVSKÝ, predseda poslaneckého klubu KDH
--------------------
No tak to by bola absurdná situácia, ktorú si predpokladám , že nikto z nás neželá . A preto je treba naozaj v tejto chvíli pristúpiť k veci veľmi zodpovedne. 

Branislav DOBŠINSKÝ, redaktor
--------------------
Čiže rýchlo zvoliť vo verejnej voľbe kým Ústavný súd nedostane nejaký podnet, nepozastaví?

Pavol HRUŠOVSKÝ, predseda poslaneckého klubu KDH
--------------------
Nehovorím o rýchlosti, ja hovorím o dodržiavaní práva, o dodržiavaní ústavnosti a zákonnosti pri ďalšom postupe hľadania jednak kandidáta, ale aj techniky voľby generálneho prokurátora. Ja sa vždy  podriadim rozhodnutiu Ústavného súdu aj v tejto veci, a poslanecký klub Kresťansko-demokratického hnutia sa veľmi vážne zaoberal a zaoberá svojim postojom. Rešpektujeme rozhodnutie , rozhodnutie lídrov, vrátanie nášho predsedu, ktorý vyjadril ďalej ochotu dôverovať pánovi Čentéšovi ako kandidátovi na generálneho prokurátora, poslanecký klub  tak ako všetky ostatné sa bude touto kandidatúrou zaoberať. Ale pán Čentéš dôveru našu nestratil. 

Branislav DOBŠINSKÝ, redaktor
--------------------
Pán Fico , veľa sa teraz hovorí o tom, že pán Čentéš spoločný kandidát vládnej koalície, na druhej strane Smer vo všetkých tých voľbách, ktoré boli v uvodzovkách tlačil pána Trnku ako svojho kandidáta, ale hlasovali ste za pána Trnku aj tie počty o tom hovoria v tých hlasovaniach. Stále trváte na tom, že pán Trnka je ten najlepší možný kandidát povedzme aj po tých jeho vystúpeniach, ja nebudem , teraz pripomínať tie slová o tŕtošení a neviem o čom všetkom, aj po tom, že sa mu vyčíta, že  žiadnu politickú kauzu, alebo kauzu s politickým pozadím prokuratúra nedošetrila a nedala na súd, žiaden exminister minister a tak ďalej nesedí v uvodzovkách za všetky tie veci,ktoré politici na seba hovoria? 

Robert FICO, predseda strany Smer-SD
--------------------
Vládna koalícia si vybrala za svojho kandidáta človeka, ktorý ako som už uviedol v piatok vyhlásil, že nebude kandidovať za generálneho prokurátora v prostredí podozrenia z korupcie a kupovania poslancov. 

Branislav DOBŠINSKÝ, redaktor
--------------------
Ale pýtal som sa na pána Trnku.

Robert FICO, predseda strany Smer-SD
--------------------
Ale ja na to  ,ja odpoviem, lebo ešte reagujem na pána podpredsedu Hrušovského. Čiže  v piatok povedal, že nejde do tajnej voľby , pretože nebude a nechce byť spájaný s týmto prostredím, ktoré sa vytvára v parlamente. Potom ako tajná voľba dopadla tak, ako dopadla, podľa nás bola zmanipulovaná a nedemokratická. Zrazu sa znovu objavil ten istý pán Čentéš, a hovorí, že ide kandidovať. Už len toto je dôkaz toho, že jeho rozhodnutie  odstúpiť v piatok nebolo slobodné a dobrovoľné ,ale bolo rozhodnutie, ku ktorému bol  prinútený, pretože inak by tento kontrolný mechanizmus, ktorý v utorok predviedli nemohli zrealizovať. V prípade pána doktora Trnku si uvedomme jednu vec, že Národná rada bola v minulosti vždy schopná schvaľovať kandidátov na generálneho prokurátora širokou politickou dohodou. Či to bol  doktor Hanzel, či to bol doktor Trnka, dokonca aj v prípade špeciálneho prokurátora pána doktora Kováčika, myslím , že to tak je pán podpredseda sme hlasovali určite väčším počtom hlasov, len ako bola

Branislav DOBŠINSKÝ, redaktor
--------------------
Hovoria obidvaja, širší konsenzus, ako 

Robert FICO, predseda strany Smer-SD
--------------------
Bol široký konsenzus. 

Branislav DOBŠINSKÝ, redaktor
--------------------
Hovoria obidvaja. 

Robert FICO, predseda strany Smer-SD
--------------------
Ja len chcem povedať, ja len chcem povedať, že my sme vnímali doktora Trnku a vnímame ho ako generálneho prokurátora ,  ktorý si plnil svoje povinnosti, ktoré mal podľa zákona. A my sme podporovali kandidáta, ktorý bol v minulosti zvolený nielen hlasmi Smeru, to bol predsa kandidát, ktorý bol zvolený obrovským počtom všetkých hlasov 

Branislav DOBŠINSKÝ, redaktor
--------------------
Áno, /nezrozumiteľné, hovoria obidvaja/ 7 rokov a naozaj ani jeden prípad s politickým 

Robert FICO, predseda strany Smer-SD
--------------------
Ale pán redaktor, nesúďme, my , my nie sme tu na to, aby sme kontrolovali hovorili, že či orgán činný v trestnom konaní niečo urobí, alebo neurobí. Na to sú orgány činné v trestnom konaní. 

Branislav DOBŠINSKÝ, redaktor
--------------------
Dobre, inak pán predseda, vy ste hovorili, že aj financovanie SDKÚ 

Robert FICO, predseda strany Smer-SD
--------------------
Pán redaktor dostávame sa zase , dostávame sa zase do polohy, dostávame sa zase do polohy, ale ja to rešpektujem tie rozhodnutia. Ja to rešpektujem, keď Generálna prokuratúra , alebo prokuratúra takto rozhodla, ja rešpektujem, aj pozitívne rozhodnutia, ktoré vás môžu tešiť, ale musím rešpektovať  aj rozhodnutia, ktoré ma možno netešia. A rád by som bol, keby rozhodli inak. Ale to ich práca, nechajme pracovať nezávisle vyšetrovateľov, prokurátorov a sudcov, nech si robia konečne svoju robotu. Nezasahujme takto nebezpečne do práce týchto inštitúcií. Takže ja by som chcel naozaj si pripomeňme to slovenskej verejnosti, doktor Čentéš viete prečo my máme s ním problém? On je inak príjemný človek, ja nechcem na neho povedať nič zlé, ale problém s doktorom Čentéšom je to, že prijal kandidatúru od vládnej koalície, a rovnako pán doktor Čentéš nikdy neprotestoval proti tomu, že bude podriadený ministerke spravodlivosti, nikdy. Opakovane som vyzýva 

Branislav DOBŠINSKÝ, redaktor
--------------------
Hovoria obidvaja. 

Pavol HRUŠOVSKÝ, predseda poslaneckého klubu KDH
--------------------
Nevyvolávajme atmosféru obáv, strachu a neviem ešte čoho, toto je

Robert FICO, predseda strany Smer-SD
--------------------
Nikto nevyvoláva.

Pavol HRUŠOVSKÝ, predseda poslaneckého klubu KDH
--------------------
Toto je tvoj typický prístup vtedy, keď nedokážeš víťaziť. Veď komu by už len nezáležalo na tom, aby Slovenská republika mala  zvoleného , respektíve vymenovaného generálneho prokurátora. Vy ste vedeli o dôvodoch odmietania kandidáta Trnku, a že ho nepodporíme. Ale aj napriek tomu, že ste to vedeli, vy ste neboli ochotní pristúpiť na nejaké hľadanie spoločného kandidáta.

Robert FICO, predseda strany Smer-SD
--------------------
Dokončíme dôsledne 

Pavol HRUŠOVSKÝ, predseda poslaneckého klubu KDH
--------------------
Hovoria všetci. Ale nechceme hľadať nejakého spoločného kandidáta, veď ten čas tu bol, ale tu sa postavili dva tábory proti sebe. Jeden s jednou koncepciou trestnej politiky a druhý s druhou. 

Branislav DOBŠINSKÝ, redaktor
--------------------
Čiže čas na dohodu vypršal? 

Pavol HRUŠOVSKÝ, predseda poslaneckého klubu KDH
--------------------
Čas na dohodu nevypršal, ten čas na podporu je tu stále až do momentu novej voľby. 

Branislav DOBŠINSKÝ, redaktor
--------------------
Myslím dohodu koalícia-opozícia. 

Pavol HRUŠOVSKÝ, predseda poslaneckého klubu KDH
--------------------
Ja teraz nechcem tu  ponúkať nejaké dohody a  hľadania riešení, myslím , že ten čas bol dosť dlhý na to, aby si každý mohol uvedomiť to svoje miesto zodpovednosti za vyriešenie 

Branislav DOBŠINSKÝ, redaktor
--------------------
Úplne jasne z tohto nie ste schopní povedzme ako sa ukazuje 

Pavol HRUŠOVSKÝ, predseda poslaneckého klubu KDH
--------------------
Ale sme schopní, pán redaktor sme schopní. A viete, takéto kádrovanie, akože prečo  Čentéš to a vtedy a tak , a nepovedal, aký on má názor, a či mu nevadí, že bude podriadeným ministerke spravodlivosti , vieš pán predseda to sú také konštrukcie, ktoré sú len polopravdami. To nie je tak. Aj s tou novelou statusového zákona o prokuratúre. Ja rovnako mám výhrady vôči niektorým návrhom, ktoré sú, ale tento týždeň budeme o tom rokovať. Alebo  budúci. Poďme si na to sadnúť a naozaj z hľadiska  odborného, ústavného a zákonného. 

Robert FICO, predseda strany Smer-SD
--------------------
Môžem mať jednu otázku ak dovolíte. 

Branislav DOBŠINSKÝ, redaktor
--------------------
Ja len veľmi krátko, potom reagujte. Vy ste povedali koncom  marca, že chcete, alebo vyzývate vládnu koalíciu na nejakú dohodu na spoločnom kandidátovi, trvá to ešte stále? 

Robert FICO, predseda strany Smer-SD
--------------------
Ja sa k tomu vrátim samozrejme. Pán podpredseda,ja teraz postavím otázku, ako prvák na základnej škole. Máte 79 poslancov vo vládnej koalícii, máte. Tak mi teda vysvetlite, prečo normálne neurobíte jednu normálnu tajnú voľbu a prečo tých 79 poslanci v tej tajnej voľbe nezakrúžkujete svojho kandidáta doktora Čentéša. Teraz sú prvák na základnej škole a ja by som rád počul tu odpoveď, čo je za problém. Vy nás tu všetci obviňujete, že my prehrávame, ako môže prehrať 62 poslancov proti, ako môže prehrať 62 poslancov vôči 79 poslancom. Čo to tu všetci stále vymýšľate manipulujete. Máte 79 poslancov, máte. Hovorí zákon o tom, že generálneho prokurátora treba voliť tajne. 

Branislav DOBŠINSKÝ, redaktor
--------------------
Vraciate sa na prvú otázku.

Robert FICO, predseda strany Smer-SD
--------------------
Ale nie, veď to je, to je elementárna otázka, čo to tu , najradšej počúvam, na vine je Smer, na vine je Smer, že nie je generálny prokurátor. My sme na vine, my sme na vine, že nie je zvolený generálny prokurátor znovu. Ľahká otázka. Máte 79 poslancov, máte, prečo nezvolíte Čentéša?

Pavol HRUŠOVSKÝ, predseda poslaneckého klubu KDH
--------------------
Ak to niekoho už 30 minút niekto obviňuje, to si ty. A celú vládnu koalíciu, a podozrievaš ju z manipulácie. To je od začiatku 

Robert FICO, predseda strany Smer-SD
--------------------
Nezrozumiteľné, že ste zmanipulovali  /nezrozumiteľné/ voľby. 

Pavol HRUŠOVSKÝ, predseda poslaneckého klubu KDH
--------------------
No a s tým ja nesúhlasím. A ty na to dôkazy nemáš.

Robert FICO, predseda strany Smer-SD
--------------------
Že Ústavný súd to povedal.

Pavol HRUŠOVSKÝ, predseda poslaneckého klubu KDH
--------------------
Ja nehovorím o náleze Ústavného súdu, ja hovorím o poslednej voľbe, ktorú aj tu spochybňuješ, že nebola demokratická, že nebola tajná. Čo už len viac pre tajnosť voľby máme  v parlamente urobiť, aby sa to tebe páčilo? Pretože nikto iný nemá s tým problém. 

Robert FICO, predseda strany Smer-SD
--------------------
Pán podpredseda doktor Čentéš je kandidát vládnej koalície, doktor Čentéš je kandidátom vládnej koalície, všetci to hovoríte. V piatok ste ho stiahli, dnes je znovu na stole. Prečo ho nezvolíte? 

Pavol HRUŠOVSKÝ, predseda poslaneckého klubu KDH
--------------------
Zvolíme ho. 

Robert FICO, predseda strany Smer-SD
--------------------
Ale prečo ho nezvolíte , a že ste ho nezvolili za posledných niekoľko mesiacov v tajnej voľbe. 

Pavol HRUŠOVSKÝ, predseda poslaneckého klubu KDH
--------------------
Zvolíme ho . Lebo sme ho voliť nemohli.

Robert FICO, predseda strany Smer-SD
--------------------
Prečo v tajnej voľbe? 

Pavol HRUŠOVSKÝ, predseda poslaneckého klubu KDH
--------------------
Preto, lebo sme ho , lebo stiahol svoju kandidatúru. 

Robert FICO, predseda strany Smer-SD
--------------------
Ale predtým, však predsa kandidoval , ešte raz, pán podpredseda, nevyhýbaj sa tejto otázke. 

Pavol HRUŠOVSKÝ, predseda poslaneckého klubu KDH
--------------------
Ja sa nevyhýbam tejto otázke. 

Robert FICO, predseda strany Smer-SD
--------------------
Tak prečo ste v decembri, v januári , vo februári keď máte 79 hlasov, v tajnej voľbe nezvolili doktora Čentéša , ktorý je váš kandidát na ktorom trváte. Ja chcem odpoveď na túto jednoduchú elementárnu otázku. 

Pavol HRUŠOVSKÝ, predseda poslaneckého klubu KDH
--------------------
Lebo pravdepodobne niektorí poslanci mali svoj iný prístup a vyjadrili svoje slobodné rozhodnutie ho nepodporiť. 

Robert FICO, predseda strany Smer-SD
--------------------
Aha, a teraz keď bude verejná voľba?

Pavol HRUŠOVSKÝ, predseda poslaneckého klubu KDH
--------------------
Aký je rozdieľ v tom verejná alebo tajná, pán predseda aký? 

Robert FICO, predseda strany Smer-SD
--------------------
Teraz ste sa priznali.

Pavol HRUŠOVSKÝ, predseda poslaneckého klubu KDH
--------------------
Povedz mi aký.

Robert FICO, predseda strany Smer-SD
--------------------
Toto bolo priznanie, toto bolo priznanie.

Pavol HRUŠOVSKÝ, predseda poslaneckého klubu KDH
--------------------
Čoho? 

Robert FICO, predseda strany Smer-SD
--------------------
Toto bolo priznanie v priamom prenose.

Pavol HRUŠOVSKÝ, predseda poslaneckého klubu KDH
--------------------
Čoho? 

Robert FICO, predseda strany Smer-SD
--------------------
Pri tajnej voľbe si niekto dovolil mať iný názor a za to , že niekto vykonával svoj mandát v súlade s Ústavou Slovenskej republiky, že sa necítil byť viazaný žiadnymi príkazmi, vykonal svoj mandát slobodne, treba zrušiť tajnú voľbu, a treba urobiť verejnú voľbu, lebo teraz budeme 

Branislav DOBŠINSKÝ, redaktor
--------------------
Dobre, páni, aby  ste si nemoderovali 

Pavol HRUŠOVSKÝ, predseda poslaneckého klubu KDH
--------------------
Ja sa nebojím voliť verejne, nikdy v tomto parlamente, nikdy. Sám som bol zástancom toho, aby sme odtajnili všetky voľby, nielen pre tento prípad, a nielen v tomto funkčnom období. Ty sa dobre na to pamätáš, že tieto diskusie sa už viackrát v parlamente opakovali či vôbec v demokratických podmienkach je vhodné, aby existovala tajná voľba. Čoho sa bojíme? Ja sa nebojím ani verejnej ani tajnej voľby. 

Branislav DOBŠINSKÝ, redaktor
--------------------
Dobre, páni, páni, páni, páni, ešte veľmi rýchlo, strana Smer avizuje, že bude odvolávať pána Sulíka, alebo možno odvolá pána Sulíka, ak sa ten program schôdze Národnej rady nezmení. To znamená ide o ten problém, že vládna koalícia si ponechala návrh , o ktorom rokovala v lehote menšej ako 6 mesiacov. Ale obdobné zákony z dieľne opozície , kde tiež je ta lehota menšia ako 6 mesiacov zo schôdze vyradila. Čo nie je celkom  adekvátne správanie alebo rovnocenné správanie. Pán Hrušovský, zmení vedenie parlamentu prístup k tým zákonom opozície, alebo vyradí ten zákon z dieľne vládnej koalície? 

Pavol HRUŠOVSKÝ, predseda poslaneckého klubu KDH
--------------------
Ja som zástancom bol som a budem vždy zástancom toho, aby sme zákon uplatňovali rovnako pre všetkých , bez ohľadu na to, či je niekto opozičný alebo koaličný. Ja som presvedčený, že tu došlo k  istému procesnému pochybeniu, pri schvaľovaní programu Národnej rady Slovenskej republiky vedeniu parlamentu. Pozrite sa, o všetkom rozhodli poslanci hlasovaním, pán predseda Sulík si dal vysvetliť ustanovenie rokovacieho poriadku skôr možno ako mal , Ústavnoprávnemu výboru, ktorý mu stanoviskom odporučil nezaradiť, on to na začiatok tejto schôdze oznámil, a poslanci to , podľa toho hlasovali. Iný problém nastal, vtedy, keď obdobným spôsobom Národná rada pred mesiacom postupovala pri inom zákone, ktorý nie ale poslaneckým  

Branislav DOBŠINSKÝ, redaktor
--------------------
Dobre, ale aktuálne, čo s tým budete teda robiť? Vyradíte ten vládny návrh, alebo zaradíte tie opozičné? 

Pavol HRUŠOVSKÝ, predseda poslaneckého klubu KDH
--------------------
Pán redaktor, sú dve možnosti. Buď pôjdeme cestou porušovania  zákona, tak , ako o tom hovorí aj opozícia, že ten zákon, ktorý je zaradený je zaradený v rozpore so zákonom, myslím ten, ktorý nie je vyradený, alebo potom pôjdeme v súlade so zákonom a vyradíme aj vládny. Ale aj tiet, čiže

Branislav DOBŠINSKÝ, redaktor
--------------------
Čiže vyradíte ten vládny? 

Pavol HRUŠOVSKÝ, predseda poslaneckého klubu KDH
--------------------
Aj tie, ktoré neboli zaradené na rokovanie tejto schôdze, to je jediné riešenie. Žiadne iné neexistuje. 

Branislav DOBŠINSKÝ, redaktor
--------------------
Pán Fico, 

Robert FICO, predseda strany Smer-SD
--------------------
Páni, vy ste dvaja presvedčení, že vám teraz niekto rozumel, kto vás počúval? Ak dovolíte

Pavol HRUŠOVSKÝ, predseda poslaneckého klubu KDH
--------------------
Nezrozumiteľná nahrávka.

Robert FICO, predseda strany Smer-SD
--------------------
Ak dovolíte, ak dovolíte, no tak ale snáď táto relácia nie je kvôli mne. Ľudia potrebujú k životu dve veci. Pokojnú demokraciu , tú im táto vládna koalícia nedáva a slušný životný štandard. Problém, o ktorom teraz hovoríte, ale ani pán Boh vám nerozumel, čo ste hovorili, spočíva  v tom. 

Pavol HRUŠOVSKÝ, predseda poslaneckého klubu KDH
--------------------
Ale nepodceňuj ľudí, slovenskú verejnosť

Robert FICO, predseda strany Smer-SD
--------------------
Že Smer-Sociálna demokracia 

Branislav DOBŠINSKÝ, redaktor
--------------------
Ak počúvajú spravodajstvo Slovenského rozhlasu, tak rozumejú.

Robert FICO, predseda strany Smer-SD
--------------------
Navrhol, navrhol, do programu Národnej rady Slovenskej republiky dva návrhy zákonov. Jeden na zníženie dane z pridanej hodnoty a druhý na zavedenie špeciálnej dane pre banky, a táto daň od bánk, ktoré majú obrovské zisky. By mala priniesť do štátneho rozpočtu peniaze, ktoré  nahradia výpadok zo zníženej DPH. Pretože sa presne naplnilo to, čo sme povedali, tento rok si ľudia kvôli tejto pravicovej vláde priplatia ročne 600 eur na životné náklady. 

Branislav DOBŠINSKÝ, redaktor
--------------------
V poriadku, ja som ale hovoril  o tom

Robert FICO, predseda strany Smer-SD
--------------------
Ale teraz sa dostávam, dokončím tu myšlienku. Dokončím tu myšlienku, dobre ak dovolíte. 

Branislav DOBŠINSKÝ, redaktor
--------------------
Hovoria obidvaja.

Robert FICO, predseda strany Smer-SD
--------------------
Ale veď predsa išli proti nám. Naše návrhy zákonov

Pavol HRUŠOVSKÝ, predseda poslaneckého klubu KDH
--------------------
To je ten populizmus, ktorý /hovoria obidvaja/ dokonale využiť

Robert FICO, predseda strany Smer-SD
--------------------
Môžem dokončiť myšlienku, 

Pavol HRUŠOVSKÝ, predseda poslaneckého klubu KDH
--------------------
Môžeš , len /hovoria obidvaja/

Robert FICO, predseda strany Smer-SD
--------------------
Hovoríme presne o tom istom. Hovorím o tom, že návrhy zákonov , ktoré majú pomáhať ľuďom, ktoré majú získavať peniaze tam kde tie peniaze sú od bánk, vyraďujete z programu, ale návrhy zákonov, ktoré vám vyhovujú si tam nechávate. My sme jednoducho povedali, že nebudeme sa pozerať na to, ako tu niekto nedemokraticky oberá právo opozícii si uplatňovať svoje návrhy zákonov. Povedali sme, že ak to vráti naspäť do programu, povieme ďakujeme, a budeme o tom rokovať. Ak to nevráti, tak to budeme považovať za porušovanie práv opozície. 

Pavol HRUŠOVSKÝ, predseda poslaneckého klubu KDH
--------------------
Aj keď to nie je v súlade so zákonom, pán predseda. 

Robert FICO, predseda strany Smer-SD
--------------------
To nie je pravda. 

Pavol HRUŠOVSKÝ, predseda poslaneckého klubu KDH
--------------------
Demokracia je nielen o

Branislav DOBŠINSKÝ, redaktor
--------------------
Pán Hrušovský len veľmi krátko jednou vetou. Pán Fico, čiže ak to riešenie, ktoré tu ponúkol,  pán Hrušovský, to znamená, že vyradia ten vládny návrh, ktorý tiež bol v lehote menej ako 6 mesiacov,tak vám to nestačí a budete odvolávať pána Sulíka?

Robert FICO, predseda strany Smer-SD
--------------------
Tých vládnych návrhov zákonov je tam veľmi veľa. Mňa len mrzí to, že vždy keď navrhneme niečo, čo má pomôcť ľuďom, tak vždy to buď zamietnu, alebo to vyhodia z programu. A proti tomuto sa budeme vždy veľmi razantne stavať. Potom by museli vypadnúť z programu Národnej rady ďalšie, ďalšie zákony vládnej koalície, ktoré neprešli v minulosti a znovu sú predložené na schôdzi.

Branislav DOBŠINSKÝ, redaktor
--------------------
Čiže jednou vedou, ak nezaradia tie vaše návrhy, tak budete odvolávať pána Sulíka? 

Robert FICO, predseda strany Smer-SD
--------------------
Myslím si, že je dôvod na to, aby sme podali návrh na odvolanie Sulíka, lebo obmedzuje právo ,obmedzuje právo opozície. Za predpokladu, že nechá ale tie iné vládne návrhy zákonov v programe, o tom teraz hovorím. 

Branislav DOBŠINSKÝ, redaktor
--------------------
Páni, to boli posledné slová dnešnej relácie, za účasť ďakujem predsedovi poslaneckého klubu KDH Pavlovi Hrušovskému.

Pavol HRUŠOVSKÝ, predseda poslaneckého klubu KDH
--------------------
Príjemnú sobotu. 

Branislav DOBŠINSKÝ, redaktor
--------------------
A predsedovi strany Smer-SD Robertovi Ficovi. 

Robert FICO, predseda strany Smer-SD
--------------------
Ďakujem pekne, príjemnú sobotu.

Branislav DOBŠINSKÝ, redaktor
--------------------
No a pekný zvyšok víkendu od mikrofónu praje Braňo Dobšinský.

17.9.2011
Rádio Slovensko
Sobotné dialógy
17.9.2011    Rádio Slovensko    str. 01   12:10 Sobotné dialógy
            
Branislav DOBŠINSKÝ, redaktor
--------------------
Euroval i naďalej nemá v slovenskom parlamente politickú podporu. A v hre sa ocitla aj ďalšia existencia celej vlády. Liberáli z SaS euroval napriek intenzívnemu tlaku koaličných partnerov podporiť odmietajú. A v koalícii sa tak verejne otvára aj otázka jej ďalšieho prežitia. Bez koaličnej dohody pritom euroval nechce podporiť ani opozičný Smer. Ten síce vecne toto riešenie podporuje, svoje hlasy však aktuálne podmieňuje predčasnými voľbami. Opozičný návrh odvolať premiérku pritom v parlamente stroskotal. Za Ivetu Radičovú sa v hlasovaní postavila celá koalícia. Opozícia ju obvinila z neschopnosti riadiť štát, ale aj krytia korupčných a klientelistických káuz. Premiérka obvinenia odmietla. Dámy  a páni, je krátko po 13., sobota, to znamená, že na Rádiu Slovensko je tu čas opäť pravidelnej diskusnej  relácie . Tentoraz s predsedom Smeru - SD Robertom Ficom.

Robert FICO, predseda strany Smer-SD
--------------------
Dobrý deň prajem.

Branislav DOBŠINSKÝ, redaktor
--------------------
A predsedom poslaneckého klubu Kresťansko-demokratického hnutia Pavlom Hrušovským.

Pavol HRUŠOVSKÝ, predseda klubu KDH
--------------------
Príjemný dobrý deň .

Branislav DOBŠINSKÝ, redaktor
--------------------
Od mikrofónu príjemné počúvanie želá Braňo Dobšinský. Pán Hrušovský, začnem u vás, takto pred týždňom som tu mal vášho kolegu z koalície pána Tvarošku, otázka znela, ako je možné, že koalícia so 79 poslancami vládnymi poslancami, ktorí podporili  vládny program i dali dôveru vláde, nie je schopná v parlamente schváliť riešenie odobrené vládou. Teda euroval, nazvime to takto. Uplynul týždeň, malo sa to vyriešiť v Častej Papierničke, tam ste sedeli celý deň a výsledok sa  dá zhrnúť do jednej jedinej vety, nevyriešili ste vôbec  nič, ste tam, kde ste boli. Jednoduchá otázka, ak teda nie je možné vecné riešenie, ako sa ukazuje, že zatiaľ nie, pretože SaS opätovne, predseda SaS zdôraznil, že nepodporia euroval v žiadnom prípade. Tak v hre sú politické riešenia, váš predseda to už otvoril, svojho času, takto myslím pred týždňom to len znamená spojiť hlasovanie o euroval aj s dôverou vláde. Začal by som teda tak, že či stále táto  možnosť je v hre a či si viete predstaviť fungovanie koalície ak by euroval v parlamente neprešieľ zásluhou SaS?

Pavol HRUŠOVSKÝ, predseda klubu KDH
--------------------
V hre je každé riešenie, ktoré ste spomenuli. Zatiaľ skôr takto cítim aj pri rokovaniach strany uprednostňujú viac vecné ako politické, ale nedá sa vylúčiť, v tejto konkrétnej politike, že bude nasledovať a budeme musieť siahnuť aj k politickým riešeniam a ústavným riešeniam,  ktoré v takýchto nedohodách, respektíve v takýchto vážnych rozhodnutiach je potrebné prijímať už aj z dôvodu toho, že toto rozhodnutie môže mať ďalekosiahle následky na ďalšie miesto slovenskej  Európy v Európskej únii, na život obyvateľov u nás a budem trošku aj veľkorysejší, aj na situáciu  v celej Európskej únii ak nie ešte vôbec vo svete. Preto lebo tieto makroekonomické vzťahy sú prepojené navzájom súvisia. Osobne si myslím, že Slovensko by nemalo byť tým štátom, ktorý toto riešenie, ktoré ja tiež nepovažujem za ideálne, ale ako jedno z možných nepodporí. Tak tie následky sú horšie, ako tie riziká, ktoré ono so sebou prináša.

Branislav DOBŠINSKÝ, redaktor
--------------------
V poriadku, aby sme si to vyjasnili, napríklad Ĺubomír Galko odkázal, že spájanie hlasovania o eurovale s dôverou vlády pokladám za obyčajné vydieranie a ak by prišlo k takémuto hlasovaniu, som presvedčený, že všetci poslanci SaS budú hlasovať proti eurovalu. To je citát Ĺubomíra Galka z blogu Sme. Rovnako to odmieta zatiaľ premiérka, bude KDH teda tlačiť, ako na premiérku, aby spojila toto  hlasovanie s dôverou vlády? 

Pavol HRUŠOVSKÝ, predseda klubu KDH
--------------------
V prvom rade by si mali politici SaS uvedomiť svoje kategorické postoje, ktoré zatiaľ vyjadrujú a ktoré nemenia ich  rozhodnutie nepodporiť euroval. A potom pristúpime ak sa nedohodneme zatiaľ sú isté náznaky minimálne z radov niektorých poslancov, poslaneckého klubu SaS, že menia svoj názor, uvedomujú si aj politickú zodpovednosť , ale aj riziká , ktoré to pre aktuálnu politickú situáciu na Slovensku môže znamenať. A rozhodnú sa zodpovedne. 

Branislav DOBŠINSKÝ, redaktor
--------------------
Čiže budete tlačiť na premiérku?

Pavol HRUŠOVSKÝ, predseda klubu KDH
--------------------
No, my na premiérku nebudeme tlačiť, aby spájala, respektíve nespájala, ale ja považujem túto vec za tak vážnu, že keby som bol ja premiérom, tak takéto rozhodnutie odporučím prijať. 

Branislav DOBŠINSKÝ, redaktor
--------------------
Pán predseda  Fico, vy ste síce v opozícii, ale tiež disponujete viac ako 60-timi hlasmi. Vy ste sa dlhodobo vyjadrovali verejne, že euroval považujete za to najlepšie z možných riešení aktuálne, že je to riešenie v prospech eura, v prospech eurozóny, jednoty Európskej únie, vkladov občanov, hospodárskeho rastu Slovenska. V takom prípade sa vás teda logicky musím spýtať, že ak si toto myslíte, ako poslanec ste viazaný svedomím a vedomím, teda presvedčením, tak by ste mali hlasovať za euroval, logicky. Nie, mýlim sa?

Robert FICO, predseda strany Smer-SD
--------------------
Ale my euroval neodmietame, na schválenie eurovalu je treba 76 hlasov, lebo ide o prezidentskú zmluvu. Vládna koalícia má 79 hlasov a momentálne sa zdá, že nie je schopná toto rozhodnutie prijať. My vieme o čom je euroval a môžem to taktným spôsobom ilustrovať na situácii na Slovensku. Čo by sa stalo, keby napríklad sa neudržala finančná situácia v Európe a došlo by k pádu ekonomiky nemeckej a francúzskej. To by malo pre Slovensko a pre Európu , pre euro, pre peniaze ľudí obrovské následky. Ja si ani nechcem predstaviť, ako by boli znehodnotené vklady ľudí, ak by všetko zdražovalo, ako by stúpla nezamestnanosť. Toto sa stane, keď neudržíme v Európe finančnú stabilitu. Z tohto dôvodu 

Robert FICO, predseda strany Smer-SD
--------------------
By ste to mali podporiť.

Robert FICO, predseda strany Smer-SD
--------------------
Z tohto dôvodu je euroval riešenie, ktoré nie je optimálne, ale iné riešenie zatiaľ lídri Európskej únie nepredložili. Keďže si uvedomujeme, aká je to  vážna téma, napísal som list a pozval som všetkých predsedov politických strán, poďme o tom rokovať, pretože je evidentné, že paní predsedníčka vlády Radičová nie je schopná zabezpečiť väčšinu pre euroval a bolo to evidentné aj z krátkeho stretnutia, ktoré som s ňou mal. Dostal som slušnú odpoveď od pána Dzurindu, predsedu SDKÚ, ktorý mi odpovedal, ďakujem za pozvanie, ale najskôr si to musíme vyriešiť doma. Dobre, riešia doma. My čakáme. Ak však nebude vládna koalícia schopná prijať takéto vážne rozhodnutie, hoci má na to hlasy. Má 79 hlasov a stačí im 76. My sa pýtame, bude mať takáto koalícia v budúcnosti silu presadiť iné dôležité rozhodnutia typu harmonizovaných daní? To znamená zvýšenia dane, alebo /hovoria s redaktorom súčasne/. Presne tak, toto sú tie nemecké a francúzske, to sú vážne veci. 

Branislav DOBŠINSKÝ, redaktor
--------------------
Dobre, ale 

Robert FICO, predseda strany Smer-SD
--------------------
Dokončím. To znamená, že asi nebude schopná prijať takéto rozhodnutie. Čiže keď sa definitívne ukáže, že táto vládna koalícia  nie je schopná prijímať vážne rozhodnutia v prospech Slovenska, ako je euroval, musíme  si sadnúť za jeden stôl , my sme pripravení na takéto rokovanie bez ohľadu na to, že či bude na Smere, alebo u pána prezidenta. Ak to pán prezident urobí, rád tam prídem. A potom povieme, áno, ukazuje, že nie ste schopní vládnuť. Poďme do predčasných parlamentných volieb a všetko vyriešime. Je to  legitímny, politický postoj Smeru, ktorý považuje euroval za vážnu tému, je ho treba podporiť, ale na Slovensku máme vládnu koalíciu, ktorá má 79 hlasov, a ktorá nám povedala, v júni 2010, ďakujeme, silný stabilný Smer, my dokážeme v tomto pravicovom zlepenci vládnuť. Je to legitímny postoj Smeru. Ja si myslím, že je to konzistentné, slovenská verejnosť vie, kde sa nachádzame, ak nevedia vládnuť, musia ísť od toho. To je naša legitímna 

Branislav DOBŠINSKÝ, redaktor
--------------------
Dobre, máme tu pána Hrušovského, ktorý na to môže odpovedať ešte predsa len si to chcem ujasniť. To je politický rozmer, ktorý  ste teraz ponúkli. Ale ja sa pýtam, že ak si myslíte, že to ochráni vklady občanov, stabilitu eura, teda kde sú v tejto vašej politickej rovnici záujmy tých občanov, ktoré máte podľa ústavy brániť? 

Robert FICO, predseda strany Smer-SD
--------------------
Záujmy, záujmy Smeru sú v tom, že my podporíme euroval, podporíme ho, ale len za predpokladu, ak budeme vidieť, že je tu vláda,  nie je schopná prijímať rozhodnutia, že musí dôjsť ku koncu tejto vlády. A čo je na tom neprirodzeného? 

Branislav DOBŠINSKÝ, redaktor
--------------------
Dobre, pán Hrušovský, to bolo jasná výzva, nazvime to takto. Vaša reakcia.

Pavol HRUŠOVSKÝ, predseda klubu KDH
--------------------
Pán predseda, keď na jednej strane hovorí, že sme za euroval, ale ho nepodporíme, pokiaľ všetky strany vládnej koalície, ktoré majú na väčšinu tento návrh nepodporia. Začína mi tu niečo prekážať, a myslím, že si povýšil v tejto chvíli politiku aj stranu nad národno-štátny záujem, ak hovoríš, o mimoriadnej dôležitosti navrhovaného riešenia, ktoré aj pre Slovensko a ja si to uvedomujem, môže mať ďalekosiahle následky. Nechceš podporiť a začíname z toho robiť silný, opozično-koaličný, ale v tejto chvíli nechcem o tom v

Branislav DOBŠINSKÝ, redaktor
--------------------
Hovoria obidvaja.

Pavol HRUŠOVSKÝ, predseda klubu KDH
--------------------
Lebo ten je legitímny, chápem pána predsedu, že ako používa všetky aj ústavné nástroje na to, aby sa v tejto zložitosti dokázal politicky profilovať. A je to normálne, tak ako to urobil aj minulý týždeň na schôdzi Národnej rady , respektíve tento týždeň , pri odvolávaní a vyslovení nedôvery premiérke vlády Slovenskej republiky.

Branislav DOBŠINSKÝ, redaktor
--------------------
Čo ta podmienka /hovoria obidvaja/ predčasné voľby?

Pavol HRUŠOVSKÝ, predseda klubu KDH
--------------------
Ja to odmietam spájať. Ja ale pán redaktor osobne si myslím, že politické rokovania nevyčerpali ešte všetky možnosti, ktoré má politika k dispozícii na to, aby sme aj nazvem to veľmi otvorene túto vnútrokoaličnú krízu vyriešili. Ale osobne som na druhej strane presvedčený,  a to chýba slovenskej politike, vzájomný otvorený dialóg o niektorých postojoch k takýmto zásadným rozhodnutiam bez ohľadu na to, či sú prijímané v čase, kedy jeden je v opozícii a druhý v koalícii. Nedokážeme spoločne diskutovať. Ja si myslím, že sme ten dialóg podcenili. 

Branislav DOBŠINSKÝ, redaktor
--------------------
Hovoria obidvaja, ten dialóg  v koalícii, a výsledok je nulový.

Pavol HRUŠOVSKÝ, predseda klubu KDH
--------------------
Ja si myslím, že sme ten dialóg podcenili, že sme podcenili aj vzájomnú komunikáciu medzi parlamentnými politickými stranami a zmeškali sme vlak. A teraz to  začíname využívať, respektíve niektorí aj zneužívať, na politikárčenie, robiť si na tom svoju vnútrostranícku agendu a teraz nemyslím , teda aj kampaň, teraz nemyslím na opozičné politické strany. Myslím do vnútra koalície, a to je to najhoršie, 

Branislav DOBŠINSKÝ, redaktor
--------------------
Dobre, poďme rovno ku KDH, keď hovoríte o tom, čo sa za tým môže byť, za tým eurovalom , teda aj iné témy. Lebo vy hovoríte, že keby ste boli premiérom, tak to spojíte s dôverou vláde. Pritom, že poznáte postoj SaS, to znamená, že nie, tak v hre je aj to, že vláda by padla. A to znamená, že v takom prípade by ste museli mať alebo musíte mať ako zodpovedný politik nejakú alternatívu. Je teda v hre to, že KDH by chcelo inú koalíciu, než súčasne vládnúcu? Napríklad Peter Moranský, váš kolega poslanec sa vyjadril úplne jednoznačne, že premiérka Iveta Radičová nemá mandát a že bolo by o veľa lepšie, keby ju nahradil Mikuláš Dzurinda. Hovorí o tom, že je to široko rozšírený postoj v KDH aj v koalícii, tak sa otvorene pýtam, chce teda KDH to vyhrotiť tým spojením tak, že by sa rozlúčilo s SaS v rámci koalície  a nahradilo alebo vytvorilo inú koalíciu? 

Pavol HRUŠOVSKÝ, predseda klubu KDH
--------------------
KDH v tejto chvíli absolútne nerozmýšľa nad inou alternatívou ako pokračovať v tejto vládnej koalícii a preto tieto politické konštrukcie, ktoré dnes sú legitímne predkladané a o ktorých diskutujeme nemôžu vyvolávať dojem, alebo pocit, alebo nedaj bože  presvedčenie, že Kresťansko-demokratické hnutie si želá pád tejto vlády. Nie, my chceme pokračovať v tejto vláde, ale chceme, aby sa všetky koaličné politické strany spamätali a uvedomili si svoju zodpovednosť za Slovensko. To nie je zodpovednosť za stranu.

Branislav DOBŠINSKÝ, redaktor
--------------------
Dobre, jednou vetou pán Hrušovský, ak by teda euroval neprešieľ v parlamente, zásluhou SaS, bolo by pre KDH prijateľné ďalej vládnuť s SaS? 

Pavol HRUŠOVSKÝ, predseda klubu KDH
--------------------
Bolo by to veľmi zložité zotrvávať v takej vládnej koalícii, ktorá v tak zásadných otázkach nenájde, nedokáže nájsť zhodu.

Branislav DOBŠINSKÝ, redaktor
--------------------
Pán Fico, teraz ste dostali odpoveď, že napríklad pre jednu koaličnú stranu nie je prijateľné spájať predčasné voľby  a euroval. To znamená, že ta loptička je teraz, keď to poviem tak na tej strane vašej, v prípade , že by sa koalícia nedohodla. Čo teda urobíte, ak bude deň pred hlasovaním o eurovale, koalícia nebude dohodnutá?

Robert FICO, predseda strany Smer-SD
--------------------
Všetci plačú nad nesprávnym  hrobom. Smer nie je ten správny hrob. A ja musím odmietnuť nejaké moralizovanie na adresu Smeru. Sú iba dve strany, ktoré dôsledne držali svoje pozície, pokiaľ ide o euroval a to je Smer a KDH. 

Branislav DOBŠINSKÝ, redaktor
--------------------
A SaS, oni sú stále proti.

Robert FICO, predseda strany Smer-SD
--------------------
No počkajte, ja teraz hovorím o podpore eurovalu. Paní predsedníčka vlády aj pán minister financií pred voľbami a po voľbách hovorili eurovalu zásadné nie. Lebo sa chceli ukázať pekní a populárni. Dnes zrazu stoja na barikáde tých, ktorí podporujú euroval. Z tohto dôvodu Smer-Sociálna demokracia nemá dôvod meniť svoje postoje, pretože chceme, aby vládna koalícia, ktorá je v úplnom rozklade definitívne ukázala, či má vnútornú silu ďalej pokračovať, alebo nemá. Jedno už máme overené a to je, že paní predsedníčka vlády nie je schopná zabezpečovať fungovanie tejto vládnej koalície a že sa musíme obracať na iných ľudí, ako je predsedníčka vlády. No predsedníčka vlády mi nevedela povedať ani toľko, koľko hlasov vlastne má za euroval vládna koalícia. Ja som jej povedal, že zdá sa, že Smer má dnes viacej hlasov za euroval, keď pôjde o  hlasovanie, ako má celá vládna koalícia.

Branislav DOBŠINSKÝ, redaktor
--------------------
Chytím vás za slovo, hovoríte, že sa obraciate na iných . Znamená to ,že sa obraciate povedzme aj pri téme predčasných volieb na /hovoria obidvaja/

Robert FICO, predseda strany Smer-SD
--------------------
Nie, nie ja som mal na mysli teraz, mal som na mysli pozvanie, ktoré som poslal všetkým predsedom politických strán. 

Branislav DOBŠINSKÝ, redaktor
--------------------
Viem, ale či si testujete tento variant v koalícii? 

Robert FICO, predseda strany Smer-SD
--------------------
Nie, ja by som takto nešpekuloval. Je tu vládna koalícia, ktorá musela teraz

Branislav DOBŠINSKÝ, redaktor
--------------------
Ale vy ste hovorili

Robert FICO, predseda strany Smer-SD
--------------------
Pán podpredseda parlamentu koľko sme vyradili bodov? Asi 40? 

Pavol HRUŠOVSKÝ, predseda klubu KDH
--------------------
42. 

Robert FICO, predseda strany Smer-SD
--------------------
Vládna koalícia bez toho, aby sa poradila s opozíciou, ani nebola , ale ani nebolo zvolané poslanecké grémium, vyradila 42 bodov, z rokovania Národnej rady vrátanie dôležitých bodov, pre nás

Branislav DOBŠINSKÝ, redaktor
--------------------
Všetky poslanecké, áno. 

Robert FICO, predseda strany Smer-SD
--------------------
Ako je napríklad zdražovanie. Čiže už nielenže nemajú schopnosť zákony prijímať,  oni majú už, nie sú schopní ani odmietať zákony. Je to veľmi, veľmi zlé. A ak má  Slovensko teraz bojovať v kríze a má mať jednu stabilnú silnú vládu, na čele so silným premiérom, tak sa pýtam, prečo túto neuveriteľnú traumu predlžovať. Ak nevedia vládnuť, a nie sú schopní zo 79 hlasov dať 76 za čosi, tak my hovoríme, no dáme, samozrejme, že podporíme euroval, pretože je pre nás dôležité. No ale potom takáto vláda nemôže pokračovať ďalej.  Nie je predsa úlohou 

Branislav DOBŠINSKÝ, redaktor
--------------------
Čiže keď vám odmietnu tu podmienku predčasných volieb, tak potopíte euroval v rámci eurozóny?

Robert FICO, predseda strany Smer-SD
--------------------
Pán redaktor, takisto hypotetické otázky /hovoria obidvaja/ odpovedajú, ale 

Branislav DOBŠINSKÝ, redaktor
--------------------
Priama otázka.

Robert FICO, predseda strany Smer-SD
--------------------
Ak neprejde , neprejde povedzme prvýkrát euroval, a pravdepodobne príde na rad spojenie dôvery hlasovanie o dôvery s eurovalom, toto bude v rukách vládnej koalície. 

Branislav DOBŠINSKÝ, redaktor
--------------------
A vtedy urobíte čo? 

Robert FICO, predseda strany Smer-SD
--------------------
Ja by som poprosil, nech sa testujú, 

Branislav DOBŠINSKÝ, redaktor
--------------------
Vy čo urobíte Smer?

Robert FICO, predseda strany Smer-SD
--------------------
To je ich problém. 

Branislav DOBŠINSKÝ, redaktor
--------------------
Čo urobí Smer, to viete?

Robert FICO, predseda strany Smer-SD
--------------------
No takéhoto hlasovania sa určite nezúčastníme. To je ich problém.

Branislav DOBŠINSKÝ, redaktor
--------------------
Čiže potopíte euroval?

Robert FICO, predseda strany Smer-SD
--------------------
Euroval vážený pan redaktor je mechanizmus, ktorý v parlamente nepodlieha podmienkam rokovacieho poriadku. Čiže euroval môžme schváliť v ktoromkoľvek okamihu, ak sú na to splnené politické podmienky. Ale prosím nepresúvajte ešte raz vás za to prosím.

Branislav DOBŠINSKÝ, redaktor
--------------------
Ja sa len pýtam  na postoj Smeru, čo urobí?

Robert FICO, predseda strany Smer-SD
--------------------
Nepresúvajte, nepresúvajte zodpovednosť na politickú stranu Smer. Smer nevládne, máme tu 79 poslancov, my tvrdíme, že euroval  je životne dôležitý pre Slovensko, a ak táto vláda nie je schopná v  životne dôležitých otázkach vládnuť, musí ísť od toho preč. To je principiálna /hovoria obidvaja/

Branislav DOBŠINSKÝ, redaktor
--------------------
Ja sa pýtam na , lebo som o /hovoria obidvaja/

Robert FICO, predseda strany Smer-SD
--------------------
Tomuto podriadime všetko. 

Branislav DOBŠINSKÝ, redaktor
--------------------
Čo urobíte, keď sa príde /hovoria obidvaja/

Robert FICO, predseda strany Smer-SD
--------------------
Tomuto podriadime všetko.

Branislav DOBŠINSKÝ, redaktor
--------------------
Jasná odpoveď, čo urobíte? 

Robert FICO, predseda strany Smer-SD
--------------------
No ja som vám to povedal. 

Branislav DOBŠINSKÝ, redaktor
--------------------
Čiže zahlasujete za, proti.

Robert FICO, predseda strany Smer-SD
--------------------
Máme momentálne základnú podmienku a to je, že pokiaľ nevedia vládnuť, musia ísť od toho preč. A na to existujú viaceré možnosti. Spojenie hlasovania o dôvere s eurovalom, predčasné parlamentné voľby, všetko je možné. Ale nemôžme byť  v krajine, kde vláda nevládne. A kde nevládne predsedníčka vlády. A to , že predsedníčka vlády nevládne, to je dnes úplne zjavné.

Branislav DOBŠINSKÝ, redaktor
--------------------
Pán Hrušovský, logická otázka,  vy sa teraz vybíjate ako koalícia v spore medzi SaS a ostatnými troma koaličnými stranami, jedna strana myslím SaS hovorí o tom, že je to vydieranie , nejaké spájanie, druhí zase hovoria, že to je nezodpovedné. Ten postoj SaS ako vy hovoríte  , oni /nezrozumiteľné/ kontrujú späť, že to je nejaký socializmus a že je to ekonomická vlastizrada,aby som citoval podpora eurovalu. Ja sa len logicky pýtam, že ak SaS má  od začiatku postoj  eurovalu negatívny, a máte v parlamente stranu, ktorá má k nemu pozitívny vzťah, akurát, že nie sú s vami v koalícii, ale v opozícii. Prečo koalícia nerokuje s tým, kto tie hlasy má? A euroval podporuje? Myslím so Smerom?

Pavol HRUŠOVSKÝ, predseda klubu KDH
--------------------
Ja som to, ja som to  v tom úvode povedal, že ja osobne by som si želal, aby pri tak vážnej veci osobitne viac vtedy, keď vládna koalícia nedisponuje väčšinou na schválenie konkrétneho dokumentu sme rozšírili tieto rokovania na všetky parlamentné koaličné aj opozičné politické strany a rokovali.

Branislav DOBŠINSKÝ, redaktor
--------------------
Dávate teraz ponuku pánovi Ficovi? 

Pavol HRUŠOVSKÝ, predseda klubu KDH
--------------------
No, veď my rokujeme  a tieto rokovania  ja si myslím, že nešťastne začali. Preto, lebo ja by som si bol osobne želal, aby hneď na prvýkrát sa za okrúhlym stolom všetci stretli všetci, tie individuálne rokovania zlyhali . Teraz osobne som presvedčený, že miesto na rokovanie je v prezidentskej kancelárii. To nechávam ale na pána prezidenta. Takže ten čas na dohodu ešte tu plynie, ak by k tej dohode neprišlo, ja varujem pred následkami, ktoré môžu na Slovenskú republiku mať takéto rozhodnutia.  Nechcem však  príliš dramatizovať skôr ma mrzí, že ani nie ta kríza, ako nedôvera vo vládnej koalícii narastá a mrzí ma aj to, že na jednej politike, ktorú ja považujem za vážnu, ako hrozí, aj taký stupeň nedohody, že by ta vláda nemohla pokračovať ďalej. Preto by som ale chcel vyzvať všetkých, ktorí aj keď majú iný a odlišný názor si v prvom rade uvedomili,zodpovednosť nie za stranu, ale zodpovednosť za Slovenskú republiku a toto zdá sa mi, že absentuje  zatiaľ u všetkých tých, ktorí hovoria kategoricky nie, aj napriek tomu, že sa tu ponúkajú možnosti, ktoré by zabránili , aby ktorákoľvek politická garnitúra, ktorá bude vládnuť, ľahkovážne požičiavala slovenské peniaze.

Branislav DOBŠINSKÝ, redaktor
--------------------
Ale ešte konkrétnosť sa chcem spýtať. Je pre KDH euroval na toľko dôležitý, ako myslím riešenie, spôsob riešenia eura, eurozóny, krízy a tak ďalej, na toľko dôležitý euroval, alebo dôležitejší ako táto vládna koalícia? To znamená, že ak by naozaj bola situácia taká, že už by sa musel ten euroval schváliť, že všetci by schválili ten euroval v rámci eurozóny, zostalo by Slovensko, SaS by stále odmietala, tak ste ochotní obetovať vládnu koalíciu s SaS v prospech schválenia eurovalu? 

Pavol HRUŠOVSKÝ, predseda klubu KDH
--------------------
Pozrite sa pán redaktor politologicky tá otázka stojí aj ináč, ale prakticky

Branislav DOBŠINSKÝ, redaktor
--------------------
To je praktická otázka.

Pavol HRUŠOVSKÝ, predseda klubu KDH
--------------------
Ale aj prakticky, veď ona navzájom súvisí. Preto, lebo tu nejde o to, aká vláda bude vládnuť, tu ide o to, aké bude Slovensko, aká bude Európa, aké budú vzťahy navzájom. A ako bude vyzerať Slovensko v priestore Európskej únie. Pre nás iná alternatíva neexistuje a treba aj občanom Slovenskej republiky povedať, že zatiaľ je na Európskej únii Slovensko ziskové. Nie stratové. Slovensko viacej dostáva, ako dáva Európskej únii a teda.

Branislav DOBŠINSKÝ, redaktor
--------------------
Ako znie ta odpoveď, je teda pre vás dôležitejší ten euroval ako táto vládna koalícia s SaS? 

Pavol HRUŠOVSKÝ, predseda klubu KDH
--------------------
Ale pre nás je rovnako dôležitý euroval ako vládna koalícia. A preto sa usilujeme nájsť dohodu takú, ktorá zabezpečí schválenie eurovalu. Ale zatiaľ ju nevieme nájsť. Áno, znie to trošku , znie to trošku možno

Branislav DOBŠINSKÝ, redaktor
--------------------
Trošku, ak mi prepáči pán podpredseda parlamentu  sa poznáme dlhé roky, 

Branislav DOBŠINSKÝ, redaktor
--------------------
No vy sa bavíte, ako vidím.

Robert FICO, predseda strany Smer-SD
--------------------
No bavím sa, pretože viete čo chcú vo vládnej koalícii? Chcú toto. Máme vážny spor vo vládnej koalícii, nevieme vládnuť, tak necháme priskočiť Smer, nech nám zahlasuje za euroval. Všetci budeme spokojní, pretože nám prejde euroval , pán Sulík a SaS-ka bude spokojná, a my budeme potom ďalej spokojne vládnuť v tomto štáte. To je tak naivná predstava, že jednoducho nemá obdoby. Viete, ja sa zabávam preto, pretože takýto zlepenec tu ešte nikdy nebol. Bol som predsedom vlády štyri roky, a keď sa prijímali vážne rozhodnutia, ako Lisabonská zmluva napríklad, všetci poslanci vládnej koalície do jedného podporovali Lisabonskú zmluvu. Lebo som to vyrokoval a vedel som z pozície Smeru zabezpečiť hlasy pre všetky dôležité veci. Nestalo sa nám ani raz, za štyri roky, že by niečo, na čom bol záujem neprešlo.

Branislav DOBŠINSKÝ, redaktor
--------------------
A to ste mali predsedu Slotu, /hovoria obidvaja/.

Robert FICO, predseda strany Smer-SD
--------------------
Tu je ale počkajte, ale to je , ale pán redaktor. Ja zase boli sme krajina, ktorá v tom čase prijímala euro, Schengen, Lisabonskú zmluvu, bezvízový styk so Spojenými štátmi americkými, tak zase nerobme , nerobme tu nejaký obraz, že /hovoria obidvaja/, že nič nebolo. To je ich problém. Oni v júli 2010 povedali, že sú  schopní vládnuť. Nechajme ich vládnuť, prečo všetci teraz sa otáčajú na nás, a od nás očakávajú  nejaké riešenia. Nech ukážu neschopnosť vládnuť , ukazujú ju pravidelne, a my potom vstúpime do hry . Ja teraz nebudem riešiť vnútorné koaličné spory, ktoré  sú tam .

Branislav DOBŠINSKÝ, redaktor
--------------------
/hovoria všetci/ ale predsa len

Pavol HRUŠOVSKÝ, predseda klubu KDH
--------------------
Pán redaktor veď tu dal odpoveď aj pán kolega Fico. On  nechce vládnuť, on je premiér do komfortného  prostredia, nie do krízy. Ja tomu rozumiem, ale ja by som . Ja by som predsa len aj na adresu tejto vládnej koalície, nerobme z jednej nedohody akoby neschopnosť , je to 

Branislav DOBŠINSKÝ, redaktor
--------------------
Je to ale veľká nedohoda. 

Pavol HRUŠOVSKÝ, predseda klubu KDH
--------------------
Je to veľká nedohoda, neschopnosť tejto vládnej koalície vládnuť. My aj na poslednej schôdzi , aj napriek tomu, že ma to mrzí pán predseda, že sme vyradili množstvo poslaneckých návrhov.

Robert FICO, predseda strany Smer-SD
--------------------
Bez grémia, bez poslaneckého grémia. 

Pavol HRUŠOVSKÝ, predseda klubu KDH
--------------------
Sme dokázali prijať množstvo nevyhnutných a potrebných a ty to  dobre vieš reformných zákonov, ktoré pre budúcnosť Slovenska môžu znamenať možné odvrátenie krízy, ktorá by mohla prísť. A ja by som teda nezľahčoval túto vládnu koalíciu, a už by som si , už by som si vyprosil, nazývať ju zlepencom. Ona je aj personálne aj programovo komplikovaná, ale tá tvoja bola podľa môjho názoru stokrát horšia s Mečiarom a so Slotom, ako je Radičovej s Figeľom , Sulíkom a Bugárom. To len 

Branislav DOBŠINSKÝ, redaktor
--------------------
Pán Fico, predsa len, vy ste ponúkli jeden uhol pohľadu, na tu krízu, alebo na to, čo je za tým, ale ten druhý je povedzme aj politický. Lebo už sa o tom hovorí aj v kuloároch parlamentu, že či za tým proste nie je jednoducho snaha , vystrnadiť z koalície SaS, pretože ten postoj je nemenný . A či povedzme to nejde len o  že by ste priskočili  v uvodzovkách, ako ste to sám nazvali, ale že by prišlo k nejakej rekonštrukcii vlády. Vy si viete predstaviť, nejaký takýto variant?

Robert FICO, predseda strany Smer-SD
--------------------
Bez volieb nie . Smer nemá záujem o účasť v žiadnej vláde bez parlamentných volieb. To hovorím veľmi jasne, a v tomto je zhoda v strane Smer-Sociálna demokracia. My nechceme byť súčasťou nejakých hier takéhoto typu, my chceme, aby moc bola vždy založená  na konkrétnych reálnych výsledkoch parlamentných volieb. 

Branislav DOBŠINSKÝ, redaktor
--------------------
Čiže keby padla vláda v uvodzovkách, povedzme s tým eurovalom, tak by museli byť pre vás parlamentné voľby, žiadna rekonštrukcia so Smerom?

Robert FICO, predseda strany Smer-SD
--------------------
Dostala, dostala by opäť 79 členná väčšina v parlamente šancu, na zostavenie vlády.

Branislav DOBŠINSKÝ, redaktor
--------------------
Ale vy by ste  nešli do vlády bez volieb.

Robert FICO, predseda strany Smer-SD
--------------------
Nie, pokiaľ by neboli schopní vládu zostaviť, a bola by tu permanentná kríza, museli by sme ísť do predčasných parlamentných volieb. Ale to je normálna politická vec,ktorá sa 

Branislav DOBŠINSKÝ, redaktor
--------------------
Čiže nepracuje sa na veľkej koalícii Smer, SDKÚ? 

Robert FICO, predseda strany Smer-SD
--------------------
Pokiaľ ide o budúcnosť Slovenska, musí vychádzať len a len z  parlamentných volieb . Nás teraz nič iné nezaujíma, a verte mi, my ani zďaleka nevenujeme takú pozornosť eurovalu, ako musia venovať vo vládnej koalícii. Pretože nemajú tam dohodu. A niekedy  sa nepáči vládnej koalícii, keď používame tento výraz, že zlepenec, no je to zlepenec, pretože ak máte štyri politické strany, a dve frakcie, a  musíte na koaličnú radu pán podpredseda pozývať človeka,ktorému treba zobrať spôsobilosť na právne úkony a nie ho pozývať na koaličnú radu , riadením tohto štátu. Tak to je naozaj zlepenec, ktorý nemá obdoby. Nás trápi, a k tomu sa dostaneme predpokladám v ďalšej časti  tejto relácie, niečo iné. A to je súčasná sociálna-ekonomická situácia . To čo sa deje na Slovensku, ako kde Slovensko vyzerá preto toto je vec vládnej koalície, nechajme ich , nech ukážu spôsob a spôsobilosť vládnuť.

Pavol HRUŠOVSKÝ, predseda klubu KDH
--------------------
Naozaj ja by som tiež rád opustil ten priestor lebo ten je založený len na domnienkach, že tu strany hľadajú nejaké špekulatívne riešenia, aby táto vláda padla a niekto , niekto už ledva čaká na to, že sa hodí do náručia Ficovi . S týmto, čo pán predseda Fico povedal súhlasím aj ja, že na Slovensku, ak by táto vládna koalícia respektíve táto vláda prestala mať dôveru v parlamente, žiadnu inú len cez nové parlamentné voľby by bolo možné zložiť. Ako bude vyzerať to v tejto chvíli je veľmi hypotetická otázka. Skôr v čase krízy, krajiny potrebujú stabilné vlády, a dnes je čas na to, aby vláda bola stabilná viacej na to, aby sme špekulovali , že sa ideme pripravovať na predčasné voľby. Lebo, lebo rok by

Branislav DOBŠINSKÝ, redaktor
--------------------
Prečo sa vraciame úplne na úvod, že či  /hovoria obidvaja/ s KDH a SaS, keď /hovoria obidvaja/

Pavol HRUŠOVSKÝ, predseda klubu KDH
--------------------
Lebo minimálne na rok by sme zakonzervovali stav, neriešili problémy. A to si nemôžu zodpovední politici dovoliť. 

Branislav DOBŠINSKÝ, redaktor
--------------------
Jasne, len veľmi krátko ešte som uzavrel túto tému a prešieľ na druhú, avizovanú. Je v hre aj to, čo navrhoval na tom v tej Častej Papierničke Radoslav Procházka, potom aj pán Kollár, to znamená  urobiť z toho nejaký ústavný zákon a tým vtiahnuť Smer do hry, prípadne referendum ako to navrhovalo SaS? 

Pavol HRUŠOVSKÝ, predseda klubu KDH
--------------------
Pozrite sa, ten problém to nerieši, preto, lebo Smer zaujal jednoznačný postoj. Aj keby sme ústavnou väčšinou mali euroval schvaľovať, tak rozumiem a čítam postoje Smeru, že je pripravený a ochotný zahlasovať za, ak bude jednotná celá vládna koalícia. Takže, aká bude , aké bude kvôrum na schválenie, či ústavné, alebo väčšinové to nám ten zásadný a základný politický  problém a tu krízu nerieši.

Branislav DOBŠINSKÝ, redaktor
--------------------
Dobre, takže prejdeme k druhej téme, poprosím réžiu. Premiérka Iveta Radičová  zostáva na čele vlády, parlament jej po viac ako 12 hodinovom nepretržitom rokovaní nakoniec nedôveru nevyslovil. Opozícia odôvodnila odvolávanie premiérky jej celkovou neschopnosťou riadiť vládu, zhoršujúcimi sa ekonomickými parametrami Slovenska, ako aj angažovaním sa premiérky v kauzách Daňového riaditeľstva či dostavby biatlonového štadiónu v Osrblí. Premiérka však obvinenia z korupcie rázne odmietla. Predsedníčku vlády napokon v hlasovaní podržalo 78 koaličných poslancov. Páni, takže to bol úvod k téme odvolávania premiérky. Viac ako 12 hodinové nočné rokovanie, ešte kým sa dostaneme vecne . Veľmi krátko  pán Hrušovský, prečo to muselo byť nočné rokovanie? Vy ste to svojho času kritizovali, keď viedol parlament pán Paška, a teraz ste sa k tomu  vrátili.

Pavol HRUŠOVSKÝ, predseda klubu KDH
--------------------
Aj to kritizujem, ja nie som zástancom takýchto silových riešení.

Branislav DOBŠINSKÝ, redaktor
--------------------
Čiže bola to chyba.

Pavol HRUŠOVSKÝ, predseda klubu KDH
--------------------
Nebolo to šťastné rozhodnutie, a bol by som nerád, keby sme do budúcnosti takéto rozhodnutia prijímali.

Branislav DOBŠINSKÝ, redaktor
--------------------
Pán Fico teraz k tým dôvodom.

Robert FICO, predseda strany Smer-SD
--------------------
Ešte sekundu. Pravdepodobne vládna koalícia si myslela, že keď nás nechá v noci rokovať, že to vzdáme za dve hodiny. A že bude  po všetkom, ale ako ste videli, Smer-Sociálna demokracia

Branislav DOBŠINSKÝ, redaktor
--------------------
Áno videl.

Robert FICO, predseda strany Smer-SD
--------------------
Urobil všetko preto, aby ta schôdza mala svoj rozmer, myslím si, že padli tam aj mnohé návrhy aj mnohé konkrétne údaje. Preto mne je takisto ľúto, že takéto vážne rokovania ako je vyslovovanie nedôvery museli byť v noci. Vládna koalícia však sa už opozície na nič nepýta. Mňa mrzí napríklad podstatne viac to, že sme mohli rokovať o zdražovaní v parlamente a bez toho, aby zvolal predseda parlamentu poslanecké grémium, tak všetky príslušné návrhy boli vyradené z rokovania Národnej rady. Ale k tým dôvodom. 

Branislav DOBŠINSKÝ, redaktor
--------------------
Ešte predsa len sa na jednu spýtam, zase vás, vy ste ešte ako premiér kritizovali, tie opozičné návrhy, na odvolávanie  ministrov a tak ďalej, že ak nie sú tie počty, tak je v podstate divadlo, aby som vás parafrázoval. Teraz ste tie počty nemali  pokiaľ viem, 

Robert FICO, predseda strany Smer-SD
--------------------
/hovoria obidvaja/, situácia je úplne rozdielna v tom, že vládna koalícia je absolútne rozhádaná, politické strany vládnej koalície stoja proti sebe a sú tu témy, ktoré sú veľmi nebezpečné pre Slovensko a preto je úlohou opozície využiť ústavné právo, ktoré má a takýto návrh podať. A ja by som k tým témam povedal veľmi rýchlo. Po prvé, sa domnievame, že táto vláda nerobí dobrú sociálno-hospodársku politiku. Klesá nám hospodársky rast, prvý krát po dlhých rokoch klesajú reálne mzdy, je tu zdražovanie, inflácia, je to vysoká miera zadlžovania štátu, tempo zadlžovania je rýchlejšie ako bolo v čase krízy, v rokoch 2006 až 2010. A samozrejme napriek tomu, že bolo leto, tak stúpa nezamestnanosť čo je úplne atypické, pretože počas sezónnych prác sa to nedeje. A vláda na toto všetko reaguje tak, nie aby motivovala hospodársky rast, prichádzala s dobrými nápadmi, tak len zvyšuje dane, čo je v príkrom rozpore s vyhláseniami tejto vlády na začiatku vládnutia, ide všetko privatizovať a predovšetkým ťahá peniaze od ľudí. A toto bol taký ten jeden z momentov, kedy sme povedali a stačilo. Tak dozvedeli sme sa, že slovenské banky mali minulý rok zisk 500 miliónov eur, tento rok za prvých 7 mesiacov majú 600  miliónov eur zisk. My sme ponúkli vláde Slovenskej republiky, že  nezdvíhajte DPH, nezdražujte všetko,ale zoberte bankám, kde je veľmi veľa peňazí. Tak náš návrh o bankovej dani zamietli, a zvýšili DPH. Výsledok je taký, banky majú 600 miliónov eur za prvých 7 mesiacov. 

Branislav DOBŠINSKÝ, redaktor
--------------------
Aby to nebol monológ.

Robert FICO, predseda strany Smer-SD
--------------------
Dokončím, a obyčajná rodina zaplatí kvôli tejto antisociálnej politike tejto vlády o 500 až 600 eur na základné životné náklady v roku 2011, toto bol prvý  moment, kedy sme povedali stačilo. Táto antisociálna politika predsa nemôže byť postavená  len na vyberaní peňazí. A druhý moment. 

Branislav DOBŠINSKÝ, redaktor
--------------------
Dostaneme sa, aby to bolo trošku, toto nie je prednáška.

Robert FICO, predseda strany Smer-SD
--------------------
Druhý dôvod sú praktiky klientelistické

Branislav DOBŠINSKÝ, redaktor
--------------------
Takže dostali tak povediac balík problémov, vaše reakcia.

Pavol HRUŠOVSKÝ, predseda klubu KDH
--------------------
Poviem, aj napriek tomu, že sa to možno nebude mnohým zdať, ale mňa sa táto schôdza páčila. Aj napriek tomu, že ju zvolala skupina poslancov, aj napriek tomu, že bodom programu bolo návrh na vyslovenie nedôvery premiérky vlády, lebo to nebolo o premiérke. To  bolo o charaktere a štýlu vládnutia predchádzajúcej vlády a vlády, ktorá teraz vládne a ta diskusia , ta diskusia naozaj bola častokrát viac odborná ako politická a to sa mi páčilo. Pán predseda , ako neprehrali sme. Ako tam sme videli a mohli porovnávať to, čo ste vy a čo chceme my robiť za predchádzajúce štyri roky robili a čo chceme za štyri robiť my. A tam si myslím, že neobstojí teraz takáto sociálna demagógia, ktorú častokrát používaš vtedy, keď chceš za každú cenu  byť opozičný  a len kritizovať, a nenavrhovať riešenia. Preto, lebo my vychádzame s iniciatívou, áno, vstúpiť do ziskov bánk, takže sme pripravení navrhnúť zvýšenie daní pre banky. Mohol si to urobiť, neurobil si to. My sme pripravení napriek tomu

Robert FICO, predseda strany Smer-SD
--------------------
Čo bolo v januári v parlamente, ako neblázni pán podpredseda. 

Pavol HRUŠOVSKÝ, predseda klubu KDH
--------------------
Nie, nie, za tvojho volebného obdobia, nehovorím teraz. 

Robert FICO, predseda strany Smer-SD
--------------------
My sme nepotrebovali zvyšovať dane, mali sme predsa vysoký hospodársky rast. 

Robert FICO, predseda strany Smer-SD
--------------------
Ale potrebovali ste zvyšovať dane, lebo 

Robert FICO, predseda strany Smer-SD
--------------------
No nemuseli sme, pretože sme

Pavol HRUŠOVSKÝ, predseda klubu KDH
--------------------
Nemuseli ste, lebo ste nechceli robiť aj nepopulárne opatrenia, tak ste radšej

Robert FICO, predseda strany Smer-SD
--------------------
To nie je pravda. 

Pavol HRUŠOVSKÝ, predseda klubu KDH
--------------------
Tak ste radšej opatrne pristupovali  ku každému jednému riešeniu len preto, aby ste nenarušili nejaký sociálny zmier. Niekedy musíš prijímať aj nepopulárne opatrenia, čo si ty nedokázal. Povedz mi jedno. Ale ja

Robert FICO, predseda strany Smer-SD
--------------------
Prepáč, že ti skáčem do reči, 

Pavol HRUŠOVSKÝ, predseda klubu KDH
--------------------
Ale ja nie som nejak nesociálny politik, skôr by som si želal, aby sa ľudia naozaj cítili lepšie a aby mal nádej , že aj tieto niektoré rozhodnutia , ktoré bude nevyhnutné prijať priniesli istotu ľuďom.

Robert FICO, predseda strany Smer-SD
--------------------
Prepáč, jednu otázku, pán  podpredseda, povedz mi, my sme vás varovali, čo urobí balíček takzvaných nezmyseľne konsolidačný, ktorý ste prijímali na prelome roku 2010/2011, s hospodárskym rastom, infláciou, nezamestnanosťou a s ďalšími parametrami. A ponúkali sme vám, a povedali sme vám, nezdvíhajte DPH, to znamená nezdražujte všetko, a dajte radšej ako alternatívu daň cez banky. Daň z bánk by vám tie isté peniaze priniesla do štátneho rozpočtu, ako zvýšenie DPH. Vy nielen že ste pán podpredseda odmietli bankovú daň , ktorú sme predložili, opakovane sme ju predložili. Zvýšili ste DPH, zvýšili ste? A teraz ste ešte surovo vyhodili pri daniach a odvodoch čo sa rokovalo v parlamente milionársku daň. My prídeme takže pozor na to, že nedávame alternatívy. My prídeme nielen s bankovou daňou, ako s ňou už ideme stále, ale ideme opäť s milionárskou daňou. A zdá sa, že pri tejto milionárskej dani ako sme ju my nastavili, môžeme hovoriť o sume, teraz poviem v korunách, viac ako dve miliardy korún príjem do štátneho rozpočtu. 

Branislav DOBŠINSKÝ, redaktor
--------------------
To je každý, kto má minimálne plat poslanca, hej?

Robert FICO, predseda strany Smer-SD
--------------------
Áno, musí tam byť nastavená nejaká miera nejaký plat, pracujú na tom naši ľudia, bude to predložené na októbrovú schôdzu Národnej rady, aby to bolo súčasťou diskusie o 

Branislav DOBŠINSKÝ, redaktor
--------------------
A sadzba by mala byť koľko najviac?

Robert FICO, predseda strany Smer-SD
--------------------
Vychádza to, ja teraz tie čísla konkrétne nepoviem, je to príjem do štátneho rozpočtu viac ako dve miliardy slovenských korún. Čiže o toľko to nemusíme zase brať ľuďom, ktorí zarábajú menej alebo ktorí sú v strednej vrstve, alebo stredne zarábajúci. Lebo dnes je to všetko sústredené na ľudí. Ako je možné, že výsledkom vládnutia tejto vlády je to, že ľudia zaplatia o 600 eur viac na životné náklady v roku 2011 ako v roku 2010.

Branislav DOBŠINSKÝ, redaktor
--------------------
Rozumiem, na druhej strane, vy keď vám rástla nezamestnanosť, tak ste hovorili kríza, teraz napríklad Európska komisia hovorí, že , prognózuje, že koncom roka sa vlastne úplne zastaví ekonomický rast v celej Európskej únii. Už teraz stagnuje v Nemecku, Francúzsku   a tak ďalej. Čiže nie je to len brať človeku.

Robert FICO, predseda strany Smer-SD
--------------------
Ale veď ja nechcem povedať, že samozrejme sú tu nejaké dôsledky krízy, o tom nikto nepochyboval, ale teda prečo nejdeme pre peniaze tam, kde tie peniaze sú. A stále to berieme tým ľuďom, toto je principiálny rozdieľ pohľad na solidaritu  je u nás úplne iný ako je v prípade napríklad vládnych strán. A ja si nevymýšľam, čísla, pán podpredseda ja som úmyselne povedal na úvod tie štyri veci. Na to treba odpovedať, prečo v roku 2011 zvýšite dlh na jedného človeka z 5 tisíc na 5700 eur? Prečo v rokoch 2011 až 2014 zvýšite dlh tohto štátu o 12,6 miliardy eur, kým my sme ho zvýšili iba o 10 miliárd. Prečo vám stúpa nezamestnanosť, to sú reálne otázky. 

Branislav DOBŠINSKÝ, redaktor
--------------------
Odpoveď. 

Pavol HRUŠOVSKÝ, predseda klubu KDH
--------------------
Pán predseda, naozaj tie dopady tej krízy sa prejavujú teraz, konkrétne a nevieme si s nimi poradiť. Hľadáme tie riešenia, tak, aby tie čísla nešli do červených,  ale aby sme minimálne tu situáciu stabilizovali . Ty si bol premiérom, a vieš dobre, ako ťažko sa hľadajú tie opatrenia a riešenia 

Robert FICO, predseda strany Smer-SD
--------------------
/nezrozumiteľné/ dva roky v najhlbšej hospodárskej krízy. 

Pavol HRUŠOVSKÝ, predseda klubu KDH
--------------------
Ale prosím ťa, hospodárska kríza začala v 2009.roku. A teraz vrcholí. Teraz vrcholí, je to tak, ale veď.

Robert FICO, predseda strany Smer-SD
--------------------
Neschopnosť vládnuť zakrývate hospodárskou krízou.

Pavol HRUŠOVSKÝ, predseda klubu KDH
--------------------
Ale prosím ťa, neschopnosť vládnuť, trápime sa, aj v hľadaní spôsobu ako zostaviť tento štátny rozpočet. Hľadáme rezervy, tam, kde je možné ubrať. Aj milionárska daň aj banková daň aj daň za cigarety napríklad je témou , o ktorej diskutujeme. 

Robert FICO, predseda strany Smer-SD
--------------------
Tak prečo ste zrušili milionársku daň? Však bola zavedená a teraz ste ju zrušili v rámci zákona o daniach a odvodov. Ako čo ste to urobili? 

Pavol HRUŠOVSKÝ, predseda klubu KDH
--------------------
Počkaj. 

Robert FICO, predseda strany Smer-SD
--------------------
Prečo ste zrušili stavebné , štátnu prémiu pri stavebnom sporení? Toto je váš problém. 

Branislav DOBŠINSKÝ, redaktor
--------------------
Páni, páni, ešte veľmi krátko pán Hrušovský, konkrétne sa chcem spýtať, v súvislosti s rozpočtom a hľadaním peňazí, ministerstvo financií stále hovorí, alebo teda pripúšťa možnosť zvyšovania dane a minulý týždeň to potvrdil pán Tvaroška, pre KDH je prijateľné, že by  sa opäť zvyšovali dane, teraz nemyslím len cigarety, ale napríklad  nehnuteľností a ďalšie dane, ktoré zaťažia ľudí? 

Pavol HRUŠOVSKÝ, predseda klubu KDH
--------------------
Sme veľmi zdržanliví vôči názorom, a postojom a návrhom, kde by ľudia mali naozaj pocítiť zvýšenie daní na platbách za či už daň z nehnuteľnosti, alebo iné dane. 

Branislav DOBŠINSKÝ, redaktor
--------------------
Zjednotenie DPH.

Pavol HRUŠOVSKÝ, predseda klubu KDH
--------------------
Zjednotenie DPH  zatiaľ je to otvorená téma na diskusiu, ale čo chcem povedať, že sme pripravení diskusiu ukončiť do konca súhlasiť so zavedením bankovej dane, a zvýšiť daň na cigarety.

Robert FICO, predseda strany Smer-SD
--------------------
Ja by som dodal, že 

Branislav DOBŠINSKÝ, redaktor
--------------------
Posledné vety. 

Robert FICO, predseda strany Smer-SD
--------------------
Ja by som dodal, že robia to sofistikovane, pretože chcú zobrať mestám a obciam 190 miliónov eur a odkázali mestám a obciam, že  my vám zoberieme 190 a vy si vyberte u ľudí na miestnych daniach. A ešte jednu vec, odmietam predstavu, že schôdza, ktorú sme zvolali o odvolávaní predsedníčky vlády, bola schôdza o výmene názorov a porovnávaním vlád. Toto bola schôdza, o premiérke, ktorá zjavne nie je schopná zvládnuť povinnosti, ktoré má v súvislosti s touto funkciou, nie je schopná dávať politické strany dohromady a nesie ako predsedníčka vlády najvyššieho exekutívneho orgánu zodpovednosť za negatívne sociálno-ekonomické výsledky. Plus musíme povedať, že sa v jej blízkosti objavili dve kauzy, a najmä v kauze Daňového riaditeľstva prikryla stranícky klientelizmus SDKÚ hoci predtým sa vyhrážala demisiou. Už o Osrblí radšej ani hovoriť nebudem . 

Branislav DOBŠINSKÝ, redaktor
--------------------
Dobre, krátka reakcia. 

Pavol HRUŠOVSKÝ, predseda klubu KDH
--------------------
Môžeme vytýkať všeličo, premiérke vlády, ale odmietam a vylučujem, spájať premiérku vlády s korupciou a klientelizmom, poznám Ivetu Radičovú, je čistá ako krištáľová guľa, v boji s korupciou a klientelizmom. Nemohla vedieť o takýchto kauzách, ako bolo Osrblie, 

Robert FICO, predseda strany Smer-SD
--------------------
Ak je čistá ako krištáľová guľa, ak je krištáľová guľa, 

Pavol HRUŠOVSKÝ, predseda klubu KDH
--------------------
Pán predseda v tomto ako lebo, ty si bol vyzvaný priamo pozrite sa mi do očí, či môžete tvrdiť, že Iveta Radičová o všetkom vedela. 

Robert FICO, predseda strany Smer-SD
--------------------
Ja som povedal, že neverím, že nevedela, ale ešte jednu vec. 

Branislav DOBŠINSKÝ, redaktor
--------------------
Páni už to neotvárajme, lebo naozaj čas.

Robert FICO, predseda strany Smer-SD
--------------------
Nie, jednu vetu musím povedať predsa to je ako zlý žart. Predsedníčka vlády sa vyhrážala  pri Daňovom riaditeľstve odchodom z vlády, a o tri týždne na to, tento klientelizmus  podporovala. Prečo sa KDH k tejto kauze nikdy nevyjadrila? 

Pavol HRUŠOVSKÝ, predseda klubu KDH
--------------------
KDH sa k tejto kauze stále vyjadrovalo, stále sa vyjadrovalo a aj sa vyjadrí. 

Robert FICO, predseda strany Smer-SD
--------------------
Hovoriť, že je čistá ako krištáľová guľa, z pohľadu klientelizmu

Pavol HRUŠOVSKÝ, predseda klubu KDH
--------------------
Ja hovorím pán predseda z pohľadu korupcie a klientelizmu , ktorý si jej osobne ako pripisoval ako jej nedostatok. Iveta s korupciou a klientelizmom Radičová bojuje.

Robert FICO, predseda strany Smer-SD
--------------------
Iba ho kryje, klientelizmus stranícky kryje. 

Branislav DOBŠINSKÝ, redaktor
--------------------
Dobre, páni, toľko predseda poslaneckého klubu KDH Pavol Hrušovský.

Pavol HRUŠOVSKÝ, predseda klubu KDH
--------------------
Príjemnú sobotu .

Branislav DOBŠINSKÝ, redaktor
--------------------
A predseda Smeru-Sociálna demokracia Robert Fico.

Robert FICO, predseda strany Smer-SD
--------------------
Ďakujem pekne a príjemný víkend. 

Branislav DOBŠINSKÝ, redaktor
--------------------
No a pekný víkend od mikrofónu želá aj Braňo Dobšinský.

22.10.2011
Rádio Slovensko
Sobotné dialógy
22.10.2011    Rádio Slovensko    str. 01   12:10 Sobotné dialógy
            
Branislav DOBŠINSKÝ, redaktor
--------------------
Slovensko by mala doviesť k predčasným voľbám vláda Ivety Radičovej. Umožnila to široká politická dohoda, ktorou parlament zmenil ústavu a umožnil prezidentovi odvolanú vládu poveriť dovládnutím. Súčasťou dohody je však aj výrazné obmedzenie právomocí takejto parlamentom odvolanej a prezidentom poverenej vlády. Takmer dvojtýždňová ústavná kríza ,ktorú vyvolal pád vlády by tak mala skončiť . Či obnovená dohoda stredopravej koalície prinesie aj schválenie štátneho rozpočtu na budúci rok však isté nie je. Slovensko pritom vstupuje do mimoriadne turbolentnej doby, európska hospodárstvo výrazne spomaľuje a Európska únia sa ešte stále nedohodla na zásadnom riešení svojich obrovských dlhov. Dámy i páni, príjemné sobotné popoludnie, je tu opäť čas pravidelných Sobotných  dialógov. Tentoraz ale kvôli pracovným povinnostiam pozvaných  hostí predhrávame reláciu v piatok v podvečer. No a hostiami dnešnej relácie sú predseda Smeru-Sociálna demokracie Robert Fico.

Robert FICO, predseda strany Smer-SD
--------------------
Dobrý deň prajem.

Branislav DOBŠINSKÝ, redaktor
--------------------
A predseda Kresťanskodemokratického hnutia Ján Figeľ. 

Ján FIGEĽ, predseda Kresťanskodemokratického hnutia
--------------------
Pekný deň všetkým. 

Branislav DOBŠINSKÝ, redaktor
--------------------
No a pekný deň od mikrofónu želá aj Braňo Dobšinský. Slovenská politika zažila tento , tieto dva týždne veľmi turbulentné časy, máme vládu de facto nemáme vládu, pretože nemá politický mandát. Bola odvolaná. Aj ten ústavný bol tak viacmenej na hrane. Napokon parlament to vyriešil novelou ústavy. Takže, pán Figeľ dá sa teda povedať, že Slovensko má už vládu, ktorá  ho povedie do marcových predčasných volieb a na čele tejto vlády bude stáť predsedníčka vlády Iveta Radičová?

Ján FIGEĽ, predseda Kresťanskodemokratického hnutia
--------------------
Tento bod  nastane, aktom prezidenta, pretože prezident vládu, ktorá nezískala dôveru ak o ňu požiadala odvolá, a následne podľa novelizovaného článku ústavy ju poverí v obmedzenom rozsahu správou vládnej agendy, alebo výkonnej moci do nástupu novej vlády. To, kto povedie, do kedy , ako súvisí samozrejme aj s dnešnou vládou, aj s termínom volieb, ktoré boli v minulom týždni odhlasované. Ale akt prezidenta nemôe nahradiť nikto iný. Ja som 

Branislav DOBŠINSKÝ, redaktor
--------------------
Dobre, opýtam sa tak politicky, čiže dohoda platí, alebo tu dohody platia niektoré 24 hodín a možno aj menej. Takže či už platia nejaké dohody ,že to bude vyzerať tak, ako som to popísal?

Ján FIGEĽ, predseda Kresťanskodemokratického hnutia
--------------------
Áno, takto by to malo vyzerať. Preto to hovorím v tom podmieňovacom spôsobe, lebo prezident viackrát pozval aj lídrov politických strán s tým, že očakáva isté návrhy, alebo riešenia , respektíve je pripravený konať. Ale dával istý čas, priestor politickému spektru. A ja som rád, že parlament dokázal takou širokou väčšinou urobiť krok, ktorý na jednej strane rieši aktuálnu akútnu situáciu s legitimitou, alebo s umožnením prezidentovi  odvolať a poveriť súčasná vládu. A po druhé, že týmto  vypĺňa medzeru, ktorá v ústave v podstate existovala a narazili sme na ňu  po zhruba 20-rich rokoch , respektíve necelých 20-tich rokoch práve tým, čo sa stalo v utorok minulého týždňa, keď strana SaS povalila vládu.

Branislav DOBŠINSKÝ, redaktor
--------------------
To je na diskusiu, či tam je medzera, a či to nie je otázka skôr komunikácie politikov. Ale k tomu sa ešte dostaneme. Pán predseda Fico, ešte kým sa dostaneme k tým politickým otázkam, k tomu celému chaosu posledných 14-tich, alebo necelých 14-tich dní, ten nápad obmedziť vláde, odvolanej vláde a poverenej vláde jej mandát bol ak sa nemýlim váš. Teda strany Smer. To, že ste už dlhodobo deklarovali, že vláda, ktorá stratila dôveru parlamentu by mala v uvodzovkách svietiť , kúriť vaše slová, je známe. Teraz to by malo vyzerať ako? Nejaká forma kontrasignácie, akéhokoľvek aktu vlády prezidentom? Čiže tak povediac aká vládna paralýza bez dohody , ak nebude dohoda s prezidentom?

Robert FICO, predseda strany Smer-SD
--------------------
My sme boli svedkami pomerne veľkého chaosu v pravicovej vládnej koalícii a tento chaos vyvrcholil tým, že vládna koalícia si sama zvalila svoju vládu. A my sme prispeli ako silná a stabilná strana k riešeniu v podobe predčasných parlamentných volieb,  ktoré budú 10.marca  2012. Ja som si naozaj myslel, že po tom, ako bol v parlamente schválený ústavný zákon, pravicová vláda, ktorá padla a pravicová koalícia nájde riešenia, ktoré ponúkne prezidentovi , aby Slovensko sa dokázalo pripraviť na predčasné parlamentné voľby, ale najmä aby  tu bola aká taká vláda, ktorá bude rozhodovať o základných veciach. My sme jasne deklarovali, že sme opozičná strana,  budeme do 10.marca opozičnou, dôslednou stranou, rovnako sme deklarovali, že nemáme záujem ani vstupovať do akýchsi rekonštrukcií , alebo akýchsi nových vlád, pretože my potrebujeme silnú a stabilnú vládu. A ja verím, že tie voľby takéto podmienky vytvoria v marci 2012. Včera večer, natáčame túto reláciu v piatok, čiže hovorím o štvrtku, v štvrtok večer sa zdalo, že  pravicová koalície sa znovu dohodla, trošku tak smiešne to vyzerá, že  tí, čo si nevedeli   prísť na meno, tí, čo hovorili, že žiadne lepidlo neexistuje, ktoré by ich držalo na kresle, zrazu znovu

Branislav DOBŠINSKÝ, redaktor
--------------------
No v politike sa toho nahovorí veľa, áno.

Robert FICO, predseda strany Smer-SD
--------------------
Znovu, znovu sedeli pohromade. A oznámili verejnosti, že majú 78, alebo 79 hlasov a že to je riešenie. Tak sme si povedali, dobre, ak máte takto riešenie, tak dajte prezidentovi nejaké návrhy. Ale nič neplatilo, pretože na druhý deň, dnes už pri prvom hlasovaní sa ukázalo, že dohody, ktoré medzi sebou strany vládnej koalície  uzatvorili neplatia. Pretože nebol ani  len zvolený podpredseda parlamentu za SaS. Čo zase nezostalo nič iné Smeru, ako najsilnejšej strane, ktorá má 62 poslancov v parlamente,  a bez ktorého sa nedajú schvaľovať ústavné zákony, len prísť s návrhom zákona ústavného, my sme túto iniciatívu predložili a povedali sme, vláda Ivety Radičovej padla, padla, o tom niet žiadnych pochýb, prezident ju musí odvolať. Prezident ju odvolá, a keďže tu nie je záujem na vytváraní nových vlád, to musia rozhodnúť predčasné parlamentné voľby. Tak sme súhlasili s tým, že nech poverí prezident súčasnú vládu vykonávaním funkcií, ale jednoznačne sme povedali, že nemôže táto vláda sa tváriť, lebo neexistuje, padla, že má plný mandát. Preto sme dali návrh na ústavný zákon, ktorý hovorí, že mnohé významné právomoci, ktoré dnes vláda má, nebude mať, pretože už je to vláda , ktorá padla a ktorá je iba poverená. Ja to zhrniem do štyroch slov, vláda Ivety Radičovej, ktorá padla a ktorá bude poverená  po odvolaní nebude môcť prijímať žiadne zásadné  opatrenie  v sociálnej oblasti, hospodárskej oblasti, v zahraničnej politike ani vo vnútornej politike.

Branislav DOBŠINSKÝ, redaktor
--------------------
To môže, ak sa dohodne sa prezidentom. 

Robert FICO, predseda strany Smer-SD
--------------------
To je nie, nie, pozor. Priamo Ústava Slovenskej republiky hovorí, že vláda keď je normálna silná  , má zastúpenie v parlamente je podporovaná väčšinou, môže prijímať zásadné opatrenia na zabezpečenie  hospodárskej a sociálnej politike Slovenskej republiky. Dnes to už nebude  môcť vláda robiť. Na druhej strane, v iných veciach bude potrebovať súhlas prezidenta , ja nechcem zaťažovať teraz poslucháčov, samozrejme podstatné je to, 

Branislav DOBŠINSKÝ, redaktor
--------------------
/hovoria obaja/ Slovensko, Európa nečaká proste na to, či tu  máme takú, onakú vládu, jednoducho budú sa diať veci a ta vláda musí nejakým spôsobom rozhodovať.

Robert FICO, predseda strany Smer-SD
--------------------
Ale vláda , ale vláda napríklad keby aj chcela, nemôže privatizovať, čiže ,aby som to  uzatvoril, ja verím, že pán predseda samozrejme má toľko trpezlivosti, bude poverená vláda, ale táto vláda má absolútne obmedzený mandát ústavným zákonom Slovenskej republiky, lebo nemôže mať plný mandát, bude ju kontrolovať ústavný zákon, bude ju kontrolovať aj pán prezident. Ak pán prezident usúdi, že vláda tento mandát nedodržiava, má sankciu v podobe, že odoberie poverenie tejto vláde. My sme s takýmto riešením uzrozumení, a musím znovu pripomenúť, že potvrdzuje sa v reálnej politike , že na Slovensku môžu prijímať závažné rozhodnutia len relevantné, stabilné a dlhé roky pôsobiace politické strany. 

Branislav DOBŠINSKÝ, redaktor
--------------------
No, páni, ja teraz ste mi tak povediac nahrali na smeč, lebo celé sa to odvíja od pádu vlády  a následne dohody tej zvyšnej časti koalície so stranou Smer o predčasných voľbách a  moja jednoduchá základná otázka znie asi tak, vy ste sa dohodli pokiaľ viem, však ste to aj prezentovali za nejakých 40 minút necelých. Alebo  zhruba 40 minút o tom, že strana Smer podporí euroval v parlamente, výmenou za predčasné voľby 10.marca. A mňa by zaujímalo, že ako to, že súčasťou tejto dohody nebolo aj dohoda o tom, kto Slovensko povedie do toho 10.marca, a čo bude môcť tá vláda robiť do toho 10.marca. Veď predsa vás ani nenapadlo, že sa môže stať ta situácia,ktorá sa stala, to znamená, že prezident sa bude držať litery ústavy, že teda vládu musí odvolať, ale nemôže ju poveriť, lebo je to iný článok ústavy, ako demisia. A že de facto by mohli prísť buď úradnícke takzvané, alebo jednoducho striedanie 30 cyklových , 30 cyklové, 30 dňové cykly vlád. Vás to nenapadlo, že nejak sa dohodnúť spolu, že poverí, že politická deklarácia, pán Figeľ.

Robert FICO, predseda strany Smer-SD
--------------------
Ja by som ešte dodal k tomu, čo hovoril pán predseda Fico, že ešte v stredu skôr odmietal takýto návrh a teraz chcem povedať, práve, že vítam ten posun, zo štvrtka a aj aktívny prístup  a nakoniec ten široký, široký  konsenzus v parlamente, lebo opakujem, rieši sa s tým , sa tým systémová záležitosť v Ústave a ústavnom systéme Slovenskej republiky, čo je dôležité, lebo ten sa vyvíja. 

Branislav DOBŠINSKÝ, redaktor
--------------------
/hovoria obaja/ neprišlo, keby ste sa vedeli dohodnúť.

Ján FIGEĽ, predseda Kresťanskodemokratického hnutia
--------------------
No, veď to, čo sa stalo skôr bolo výsledkom nedohody, pretože povaliť vlastnú vládu z hľadiska jednej zo strán to je teda bezprecedentné za dosť dlhé obdobie. Ale demokracie rastie aj na tých skúsenostiach, ktoré sa neplánujú, alebo neprojektujú. A teda vítam tu iniciatívu, preto, lebo dnes je to už realita. A môžeme s plnou vážnosťou legitimitou hovoriť o stabilizácii na najbližšie obdobie. A o výhľade potom. Čo sa udialo 10., respektíve 11.októbra, po páde vlády, potom, pri rokovaniach bol v prvom rade záujem štandardných, alebo tých, ktorým záležalo na európskom postoji Slovenska, aby sme neblokovali eurozónu, aby sme mali konštruktívny postoj, pretože to, o čo teraz ide v eurozóne je riešenie krízy. 

Branislav DOBŠINSKÝ, redaktor
--------------------
Rozumiem pán predseda, ale prečo súčasťou tej dohody nebola aj dohoda , veď to mohlo byť na písme, alebo len jednoducho ústna dohoda, že politické strany, veď máte pohodlnú ústavnú väčšinu, myslím ta trojica pravicová, plus Smer, že keď

Robert FICO, predseda strany Smer-SD
--------------------
Však čo my mám prosím vás s touto pravicovou vládou? 

Branislav DOBŠINSKÝ, redaktor
--------------------
No keď ste sa dohodli na predčasných voľbách, mohli ste sa dohodnúť aj na tom.

Robert FICO, predseda strany Smer-SD
--------------------
Aké bolo iné riešenie? Aké bolo iné riešenie?

Ján FIGEĽ, predseda Kresťanskodemokratického hnutia
--------------------
No nie k tomu, čo sa rozhodne stalo, pri tom nebol

Branislav DOBŠINSKÝ, redaktor
--------------------
Pri tom hľadaní napríklad tej ústavy, teraz tie zmeny , to ste sa mohli dohodnúť vtedy.

Ján FIGEĽ, predseda Kresťanskodemokratického hnutia
--------------------
Nie, nie, pri tom nebolo naše rokovanie , my sme išli  do hlasovania o dôvere vláde, alebo teda o eurovale s požiadavkou spojenou s dôverou vláde. Čo je veľmi silný krok, politicky svojim spôsobom jeden z najsilnejších  aké sa dajú definovať, lebo dôveryhodnosť vlády a Slovenskej republiky bola v istej stávke. A všetku komunikáciu dovtedy, alebo na tému pokračovania, alebo poverovania , alebo ďalšieho vzťahu viedla s prezidentom republiky premiérka. Ale moje očakávanie, veď som aj vystúpil v tom dlhom programe diskusie, bolo, že strana SaS zváži svoj postoj a nepovalí vlastnú vládu. A keď sa to už stalo, no tak sme hľadali  odpoveď na to, ako korigovať , alebo naplniť postoj Slovenskej republiky. A cena za to samozrejme bola  vypýtaná vysoká, ale svojim spôsobom je korektná a znamená nanovo mandát pre parlamentné strany, pre politikov, aby niesli zodpovednosť v ďalšom období. 

Branislav DOBŠINSKÝ, redaktor
--------------------
No pán Fico, je to len doplním, vy teraz hovoríte, čo vy s tým máte, veď vládla pravicová, stredopravicová vláda, ale žijete v tejto krajine, takisto ako vaša rodina, vaši priatelia,   a tak ďalej, nepochybne so mnou budete súhlasiť, že Slovensku nepomohol takýto chaos  za tie dva týždne.

Robert FICO, predseda strany Smer-SD
--------------------
Pán redaktor, naozaj musím  sa ohradiť vôči tomuto. Chcem jednu pripomienku k tomu, čo povedal pán predseda Figeľ. Pán predseda, my sme neriešili dnes ústavným zákonom systémovú chybu v ústave. My sme ústavným zákonom riešili chaos , ktorá spôsobila táto pravicová vláda. Jednoznačne, o nič iné nešlo, len nastaviť podmienky tak ,aby sme dostali Slovensko do parlamentných volieb v marci. Pokiaľ ide o predčasné voľby pravicová koalícia stále tvrdila, že má 79 hlasov, ale sama sa zvalila. My sme to rešpektovali, a pochopili sme , že  takto Slovensko ďalej nemôže ísť. Pretože tie výsledky sú úplne katastrofálne. To máme nechať túto pravicovú koalíciu ísť ďalej? To sme nemali využiť hovorím to veľmi úprimne možnosť na predčasné parlamentné voľby?

Branislav DOBŠINSKÝ, redaktor
--------------------
V poriadku, dobre, je to legitímne. Ale prečo tam nebola súčasťou tej dohody, veď ten chaos nikomu nepomôže. Možno v kampani niekomu, neviem komu, ale .

Robert FICO, predseda strany Smer-SD
--------------------
Pán redaktor  opozičná politická strana Smer jasne povedala, sme za predčasné parlamentné voľby, pretože máme najvyššiu nezamestnanosť za od roku 2005, máme jednu z najvyšších inflácií za posledné roky, máme obrovský pokles hospodárskeho rastu a krajina sa zadĺžuje. 

Branislav DOBŠINSKÝ, redaktor
--------------------
/hovoria obaja/ v kampani vidím.

Robert FICO, predseda strany Smer-SD
--------------------
No počkajte, nie je kampaň, no dobre, ale tak prosím vás. Buďme trošku korektní k sebe. Máme ja to dokončím. Máme najvyššiu  nezamestnanosť na Slovensku od roku 2005.

Branislav DOBŠINSKÝ, redaktor
--------------------
To je téma do  mnohých relácií, ale moja otázka znela tak, /hovoria všetci/

Robert FICO, predseda strany Smer-SD
--------------------
Čo vás, ja neviem stále, prečo sa vraciame k nejakým technickým otázkam? Tu je pravicová vláda

Branislav DOBŠINSKÝ, redaktor
--------------------
Pán predsedu to nie je technická, prepáčte to nie je technická otázka . Ľudia zažívajú dva týždne chaosu, keď máme vládu, ktorú nemáme vládu, ale veď to sú všetky politici za to odpovední. Máte 60 mandátov v parlamente.

Robert FICO, predseda strany Smer-SD
--------------------
62. pán redaktor, znovu sa k tomu vrátim. Keby tu bola normálna, stabilná vláda, a táto vláda by normálne fungovala v  týchto ťažkých časoch, tak sa na veci pozeráme inak. Ale keď sme videli ako tento pravicový zlepenec nie je schopný vládnuť,  a ja to musím povedať, prečo nemám povedať o  výsledkoch tejto vlády? Majú  najvyššiu nezamestnanosť za posledných päť rokov? Majú, dokonca  za šesť rokov najvyššia nezamestnanosť. 

Branislav DOBŠINSKÝ, redaktor
--------------------
Ja rozumiem, že  je to vaše posolstvo, ale ja sa pýtam na niečo.

Robert FICO, predseda strany Smer-SD
--------------------
To nie je posolstvo, ale teraz na to reagujem. Klesá hospodársky rast, preto, lebo to zapríčinila táto vláda? Klesá, pretože neprijímajú žiadne rozhodnutia 

Branislav DOBŠINSKÝ, redaktor
--------------------
Ale témou teraz je

Robert FICO, predseda strany Smer-SD
--------------------
A prečo? A teraz ja opakujem, my sme si povedali, je potrebné čo najrýchlejšie urobiť predčasné parlamentné voľby, aby sa postavila pre ťažké obdobia , ktoré sú aj teraz, a ktoré aj budú iná vláda. Lebo je evidentné, že takýto zlepenec zostavený zo štyroch strán a zostavený z dvoch frakcií nie je schopný čeliť výzvam , ktoré prináša doba. To znamená /výpadok nahrávky/ o predčasné parlamentné voľby. My sme tiež mohli povedať pán redaktor, a mohli sme byť vypočítaví, ide ťažká doba, necháme túto pravicovú vládu, nech si s tým robí čo chce. Ale my vieme, že nie sú schopní prijímať rozhodnutia, veď včera to bolo, včera to bolo, že si takto podávali zase ruky u prezidenta a dnes už pri hlasovaní o voľbe podpredsedu Národnej rady

Branislav DOBŠINSKÝ, redaktor
--------------------
Dobre, aby to nebol monológ

Robert FICO, predseda strany Smer-SD
--------------------
To zrazu nešlo. Čiže predčasné parlamentné voľby, sú dobré pre Slovensko, lebo môže vzniknúť lepšia, stabilnejšia vláda, ktorá bude lepšie čeliť výzvam, ktoré sú tu pred nami. A už nerozprávajme o tom, že či boli alebo neboli nejaké riešenia. Neustále opakovali aj hlasovali v  parlamente

Branislav DOBŠINSKÝ, redaktor
--------------------
No o tom práve, že chceme hovoriť.

Robert FICO, predseda strany Smer-SD
--------------------
Opakovali, máme 79 hlasov, hlasovali v parlamente, mali v rukách a mohli dať prezidentovi riešenie. Nedali. Nakoniec e sme museli hľadať riešenie v Smere. Neťahajte nás do  zodpovednosti za tieto veci.

Branislav DOBŠINSKÝ, redaktor
--------------------
No, ste takisto zástupcovia občanov, a máte svoje hlasy.

Robert FICO, predseda strany Smer-SD
--------------------
Sme opozičná politická strana. 

Branislav DOBŠINSKÝ, redaktor
--------------------
Pán Figeľ, 

Robert FICO, predseda strany Smer-SD
--------------------
Čo má opozícia spoločné s vládou? 

Branislav DOBŠINSKÝ, redaktor
--------------------
To, že opozícii vyhovujú predčasné voľby , sa dá celkom dobre rozumieť. A povedzme vzhľadom na preferencie a tak ďalej. Ale nechcem sa vracať veľmi do minulosti, ale predsa len neodpustím si, tento dialóg s Robertom Ficom , aby som sa vás neopýtal, či naozaj bolo nevyhnutné, dohodnúť sa na predčasných voľbách. Lebo, keď sa vrátim, tak prvé rokovanie vás ako pravicových strán s Robertom Ficom o eurovale bolo až po páde vlády, a viedlo po 40 minútach  k predčasným voľbám. To chcete povedať, že neexistovala iná možnosť, ako dohodnúť sa na predčasných voľbách? 

Ján FIGEĽ, predseda Kresťanskodemokratického hnutia
--------------------
Bolo evidentné z toho, čo sa udialo v parlamente, hlavne zo strany SaS, že nie sú pripravení zmeniť svoj postoj. Že  to čo urobili znamená pád vlády, so všetkými dôsledkami a naozaj je tam systémová záležitosť, pretože aj samotný prezident vyjadril opakovane, že on by nemal problém poveriť vládu, ale ústavný článok mu to neumožňuje, pretože vyslovením nedôvery, alebo nevyslovením dôvery na žiadosť vlády, musí ju odvolať a nemá vlastne ďalšie riešenia. To, že , to , že to bola téma politicky náročná, veď to trvalo celé leto tieto diskusie, v príprave na rozhodujúci summit, to, že téma euro, eura a eurozóny bude pokračovať aj ďalej, lebo finančné otázky ekonomické v Európe a vo svete sa komplikujú všetkým tým, čo sa dialo v posledných rokoch. To, že to má  dopad na našu ekonomiku, na súvislosti veď nechcem teraz dlho hovoriť a príde aj kampaň a budeme hovoriť.

Branislav DOBŠINSKÝ, redaktor
--------------------
Jasne, ale otázka znela, či to /nezrozumiteľné/, že tu cenu predčasných volieb. Lebo 

Ján FIGEĽ, predseda Kresťanskodemokratického hnutia
--------------------
My sme nevedeli nájsť inú dohodu. To , že sa to našlo relatívne rýchlo, skôr hovorí o tom, že štandardné strany rozumejú tomu, že tá téma sa nedá obísť. Nedá sa nejak špekulatívne riešiť, buď to vieme so všetkou zodpovednosťou pomenovať ako riešenie a ísť do toho  je náročné , ale aj korektné. Je čestné, občianske. Alebo potom sa k tomu vrátime  o tri týždne, o mesiac, o  dva mesiace

Branislav DOBŠINSKÝ, redaktor
--------------------
Hovoria obaja. Ťahať jasne. Dobre, a teraz

Ján FIGEĽ, predseda Kresťanskodemokratického hnutia
--------------------
A tá agenda nie je ukončená a skôr sa bude stávať ešte, ešte náročnejšou a k tomu, čo tu odznievalo, že výsledky katastrofálne. No, považujem naozaj  už za takú predvolebnú rétoriku. Ale môžeme porovnávať aj mnohé čísla , mnohé výsledky.

Branislav DOBŠINSKÝ, redaktor
--------------------
Na to bude dosť času v kampani, ako máme na to ešte pár mesiacov. 

Robert FICO, predseda strany Smer-SD
--------------------
Aspoň jednu, aspoň jednu vec, pán predseda, aspoň jednu vec, povedz. Máte najvyššiu nezamestnanosť od roku 2005?

Branislav DOBŠINSKÝ, redaktor
--------------------
Ale páni . 

Robert FICO, predseda strany Smer-SD
--------------------
Ja chcem

Branislav DOBŠINSKÝ, redaktor
--------------------
Ja chcem zostať, ja viem, 

Robert FICO, predseda strany Smer-SD
--------------------
Ale viete pán redaktor, čo je problém? Aj týchto diskusií, keď sa bavíme? O všetkom možnom sa bavíme. Bavíme sa o tom, koľko sme rokovali, či to bolo 40 minút, alebo nebolo 40 minút. Bavíme sa o tom, že či je nejaká systémová

Branislav DOBŠINSKÝ, redaktor
--------------------
Pán predseda, ale ja rozumiem, že vy máte svoju agendu, ale toto nie je pôda strany Smer ani strany KDH. Tu je pôda Slovenského rozhlasu. 

Robert FICO, predseda strany Smer-SD
--------------------
To je v poriadku, ale ja chcem povedať, že nerozumiem tomu, prečo nemôžme verejnosti povedať, 

Branislav DOBŠINSKÝ, redaktor
--------------------
Si urobte tlačovku, nie je problém. 

Robert FICO, predseda strany Smer-SD
--------------------
Katastrofálne výsledky a ona ich mala. 

Branislav DOBŠINSKÝ, redaktor
--------------------
No veď na to máte celú kampaň, ja vám to neberiem. 

Robert FICO, predseda strany Smer-SD
--------------------
Tie predčasné parlamentné voľby a tu by som bol rád, možno že môžem posunúť tie veci dopredu. Dobre, nehovorme teda o možno

Ján FIGEĽ, predseda Kresťanskodemokratického hnutia
--------------------
Budeme porovnávať kľudne. 

Robert FICO, predseda strany Smer-SD
--------------------
Dobre, budeme porovnávať, ale hovorme o niečom inom. 

Branislav DOBŠINSKÝ, redaktor
--------------------
Ale dovoľte, ja som chcel pána Figeľa, jednu otázku. 

Robert FICO, predseda strany Smer-SD
--------------------
Nech sa páči.

Branislav DOBŠINSKÝ, redaktor
--------------------
Ja vás pustím samozrejme. Ale lebo to mi nedá, lebo Robert Fico hovorí teda, že zažívame tu chaos, a naozaj zažívame dva týždne. Máme tu vládu, ktorá nemala politický mandát a jej ústavný mandát sa pohyboval na hrane. A že je  to výlučnou  zodpovednosťou pravicovej vlády, alebo bývalej koalície. A moja otázka znie, veľmi jednoduchá  ľudská, či to, ako to vyzeralo v uplynulých dvoch týždňoch či podľa vás takto vyzerá zodpovedné vládnutie? 

Ján FIGEĽ, predseda Kresťanskodemokratického hnutia
--------------------
No, veď za KDH hovorím, že som veľmi rád napríklad,že došlo aj k zmene na poste predsedu parlamentu. To nebola  dohoda vopred, to už vzniklo ako súčasť tej situácie, keď

Branislav DOBŠINSKÝ, redaktor
--------------------
Ale to ľuďom môže byť jedno, že či tam je Richard Sulík, alebo Pavol Hrušovský.

Ján FIGEĽ, predseda Kresťanskodemokratického hnutia
--------------------
To nie je jedno, lebo som presvedčený, že aj dnešný výsledok, respektíve ten ústavný zákon, ktorým sa rieši situácia je aj istým výsledkom novej atmosféry v parlamente, na ktoré vedenie parlamentu počnúc predsedom má  zásadný podieľ. Ja to nechcem ani preceňovať , ale tá zmena výrazne prospela a to, že KDH má skúsenosti od začiatku budovania demokracie, to len prispieva k tomu všetkému, čo dnes potrebujeme  riešiť.

Branislav DOBŠINSKÝ, redaktor
--------------------
Čiže beriete si svoj dieľ zodpovednosti za ten chaos za uplynulé dva týždne? 

Ján FIGEĽ, predseda Kresťanskodemokratického hnutia
--------------------
No veď každý má dieľ zodpovednosti a vládu povalili stri strany, pri hlasovaní, bolo to SaS samozrejme ako súčasť tej koalície pred tým, ale aj SNS a Smer. Takže tá väčšina, ktorá povalila vládu bola z troch strán, ale nemala alternatívu, nemala odpoveď, čo ďalej. To, že sme sa potom dohodli, na riešení pre euroval, pre predčasné voľby a dnes nachádzame aj odpoveď na ďalšie záležitosti, ja považujem za výraz tej zodpovednosti nielen komentovať, čo sa stalo, ale hľadať riešenie . A Slovensko to posúva dopredu. Demokracia sa nerodí z knižiek, alebo  z teórie, ale naozaj skúsenosťou, zodpovednosťou a riešením toho, čo buď my doma, alebo Európa , alebo svet okolo nás prináša. A v tejto chvíli si dovolím povedať, že napriek kríze, napriek tomu, čo sa tu dialo, Slovensko sa kvalitatívne posúva ďalej. 

Branislav DOBŠINSKÝ, redaktor
--------------------
Dobre, páni, ja by som trošku posunul na tie veci, ktoré možno ľudí budú zaujímať, čo sa bude týkať toho, čo ešte vládu čaká, alebo parlament a vládu čaká do tých predčasných volieb? Lebo na stole je napríklad rozpočet, predpokladám pán Fico, že strana Smer neexistujú žiadne dohody, že by ten rozpočet podporila, jednoducho je to vec vládnej koalície.

Robert FICO, predseda strany Smer-SD
--------------------
Kedy opozičná strana podporila rozpočet? Viete, to sa zavádzajú také

Branislav DOBŠINSKÝ, redaktor
--------------------
Nie, ja sa pýtam, to je  normálny dialóg.

Robert FICO, predseda strany Smer-SD
--------------------
/hovoria obaja/ do politiky. Čiže 

Branislav DOBŠINSKÝ, redaktor
--------------------
Ešte to len ak dovolíte dokončím, čiže z toho, čo ste hovorili na úvod, že vláda teda má obmedzený mandát, znamená, že všetky tie veci, od transformácie nemocníc, cez ďalšie veci by mali de facto skončiť? 

Robert FICO, predseda strany Smer-SD
--------------------
Vláda sa zvalila sama, vládna koalícia si zvalila svoju vládu sama. Ale to nemalo nič  spoločné s eurovalom. Od samého začiatku vzniku tejto vlády bolo evidentné, že vo vnútri je obrovský potenciál rozkladu. Teraz s prispením našich hlasov bola zmenená ústava, a nám veľmi záležalo na tom, aby vláda Ivety Radičovej , ktorá padla nemala také isté možnosti, ako normálna stabilná , silná vláda. A preto budeme veľmi pozorne sledovať ako sa budú správať v súvislosti s rozpočtom. Keď sa naň pýtate. Rozpočet v tomto okamihu je súhrn nereálnych čísieľ, ktoré predložil Ivan Mikloš a on to veľmi dobre vie. 

Branislav DOBŠINSKÝ, redaktor
--------------------
Hovoria obaja, už sú úplne inde.

Robert FICO, predseda strany Smer-SD
--------------------
On to veľmi dobre vie. Musíme slovenskej verejnosti povedať, že táto vláda si nastavila rozpočet, na predpoklade, že v roku 2012 bude hospodársky rast 3,4 % a zrazu zisťujeme, že ten hospodársky rast bude niekde na úrovni možno 1 alebo 1,5 %, čo znamená, že to, čo predložil Ivan Mikloš.

Branislav DOBŠINSKÝ, redaktor
--------------------
Bude chýbať niekoľko sto miliónov eur.

Robert FICO, predseda strany Smer-SD
--------------------
Je púha fikcia ako taká a z toho dôvodu budeme veľmi pozorne sledovať obmedzený mandát vlády Slovenskej republiky čo s týmto bude robiť. A naozaj budeme trvať na tom, že nebude môcť vláda prijímať rozhodnutia v neprospech ľudí, že teraz začne vyťahovať zase peniaze, peniaze od ľudí. Ale ja som sa chcel posunúť pán redaktor k podstatnej veci a to je , že na čo sú dobré tie voľby. Aj v súvislosti s tým rozpočtom. Predčasné voľby sú dobré na to, že máme šancu na Slovensku postaviť inú vládu, ako sa rozhodli postaviť v júni v roku 2010. Po prvé si kladiem otázku, že či chceme stabilnú vládu, určite áno. Ale stabilita sa nedá zaručiť štyrmi stranami, a dvoma frakciami. Musíme mať vládu, ktorá bude mať  zhodu v európskych veciach. Nemôže sa stať, že jeden bude hovoriť o európskych veciach niečo úplne iné, ako druhý a príde na stôl vážne rozhodnutie a vláda sa rozpadne ako nám to ukázali teraz. Ešte dve veci, ktoré sú pre mňa dôležité. My budeme veľmi zdôrazňovať ochranársku funkciu vlády a sociálny dialóg, ten sa teraz vôbec nevedie, vôbec sa nevedie. A budeme zdôrazňovať , aby sme pustili opäť veľké verejné investície na podporu hospodárskeho rastu. Ako si, ako ma počúvate, ja vôbec nedávam teraz na stôl nejaký ideologické ľavicové riešenie. Hovorím to, čo Slovensko potrebuje od marca 2012.

Branislav DOBŠINSKÝ, redaktor
--------------------
No z vášho pohľadu, veď.

Robert FICO, predseda strany Smer-SD
--------------------
Stabilita nie je ľavicová, takže ja nechcem tým naznačiť , že pravdepodobne skončilo teraz obdobie , že každý si bude tvrdohlavo presadzovať svoju vlastnú ideologickú agendu. Prichádza obdobie silnej, stabilnej proeurópsky orientovanej  vlády, ale vlády, ktorá musí chrániť ľudí. O takúto vládu má záujem Smer. 

Branislav DOBŠINSKÝ, redaktor
--------------------
To je nahrávka na smeč pánovi Figeľovi, ešte predtým chcem predsa len doklepnúť ten rozpočet. Lebo to je naozaj vážna téma, ktorá sa týka všetkých ľudí. Mimochodom páni, ako hovoríte tu, kto môže za ten chaos a vyvinutie sa z toho, ale pointou je, že /nezrozumiteľné/z ratingových agentúr už avizovalo, že hrozí povedzme zníženie ratingu, ten rozpočet je postavený na číslách, ktoré už nezodpovedajú realite ekonomickej, čiže to všetko môže priniesť niekoľko stomiliónové  náklady, ktoré v konečnom dôsledku si zaplatia ľudia. A moja otázka znie, či ta dohoda ktorú aktuálne má ta bývalá vládna koalícia, myslím teda KDH, SDKÚ a Most-Híd a aj SaS, sa týka aj rozpočtu. Lebo aktuálne sa objavili hlasy, že Igor Matovič to podmieňuje to sú štyri hlasy, to podmieňuje nejakými vecami, ktoré sa týkajú zmrazenia platov a obmedzenia aj zaplatenia kampane  a tak ďalej. Nechcem to rozvíjať do detailov. Máte teda už dohodu na rozpočte, a aj na tom, kde sa budú hľadať tie prípadne chýbajúce peniaze?

Ján FIGEĽ, predseda Kresťanskodemokratického hnutia
--------------------
Mnohé z tých čísieľ, ktoré sa vyskytujú a niektoré sa ani nedajú zatiaľ spočítavať, ale napríklad to, že rating predtým, keď vláda mala výsledky a v lete boli aj merané tak posunuli Slovensko do plusu, z negatívneho výhľadu. Teraz, keď niektoré hovoria o mínusoch, by som pripomenul, tým, ktorí s kalkulačkami rátali dopady eurovalu, pretože to, že Slovensko sa ocitlo v nestabilite, po povalení vlády vlastnou stranou z koalície je bezprecedentné, ale má dopady, má dôsledky. 

Branislav DOBŠINSKÝ, redaktor
--------------------
A vtipné je, že vy už teda s nimi komunikujete, rokujete, uzatvárate dohody hoci /hovoria obaja/ hadi na prsiach a tak ďalej.

Ján FIGEĽ, predseda Kresťanskodemokratického hnutia
--------------------
Ale aby situácia nebola ešte horšia. To znamená, štátny rozpočet je dôležitý.

Branislav DOBŠINSKÝ, redaktor
--------------------
Čiže máte dohodu? 

Ján FIGEĽ, predseda Kresťanskodemokratického hnutia
--------------------
No existuje základná dohoda, že tak, ako sme ho pripravovali ho, budeme aj upravovať a podporovať. Aj keď naozaj trendy sa  zhoršujú, v Európe je ťažšia situácia než bola pred rokom. A kto vie kde bude o rok, je to aj o riešeniach medzinárodných. Slovensko je  viac než 80  % naviazané na okolitý vnútorný trh Európskej únie. To znamená, my môžeme niečo, ale zároveň spolu realizujeme veľmi veľa či už ochranných , alebo rozvojových opatrení. 

Branislav DOBŠINSKÝ, redaktor
--------------------
Dobre, a máte dohodu prepáčte, že vás preruším, ale máte dohodu na tej pôvodnej verzii, tej vládnej  verzii rozpočtu, alebo máte dohodu na tom, že niekde sa budú musieť hľadať tie chýbajúce peniaze, lebo je evidentné, že to bude niekoľko sto miliónov , a vieme, že sa to rodilo veľmi ťažko, aj ten vládny rozpočet. Ako škrtanie, nové dane  a tak ďalej. Neviem si predstaviť reálne pred voľbami nové dane schvaľovať, alebo vyššie dane. 

Ján FIGEĽ, predseda Kresťanskodemokratického hnutia
--------------------
Budú sa musieť hľadať ešte aj korekčné opatrenia, tie výhľady sa zhoršujú a to znamená bolo by treba niektoré buď teraz pretvárať prepočítavať, alebo počas roka tak ako to robí napríklad Česká republika, rozpočtovými opatreniami reagovať na skutočnú situáciu , respektíve, nie všetko sa dá predvídať.

Branislav DOBŠINSKÝ, redaktor
--------------------
Čiže jednou vetou, ak to správne chápem, teraz schválite tu vládnu formu, a potom sa to bude povedzme v apríli , marci upravovať? Teda po schválení novej vlády? 

Ján FIGEĽ, predseda Kresťanskodemokratického hnutia
--------------------
Nie, budeme už teraz upravovať niektoré veci, zároveň je tam istá rezerva, a hlavne to, čo potrebuje Slovensko je na jednej strane konsolidácia istá striedmosť v spotrebe a na druhej aj ako hovorí pán predseda Fico, rozvoj. Ale tu sa naozaj líšime. Pretože tak, ako dnes investujeme do infraštruktúry, je rozumnejšie, lacnejšie, efektívnejšie, pretože je to z darovaných európskych peňazí. Už len na tých vysúťažených D1 úsekoch je rozdieľ 700 miliónov, pán predseda, 700 miliónov, to sú obrovské čísla v eurách oproti v pôvodných PPP kontraktom . Ja som za to, aby štát pomáhal, štát má obrovskú úlohu, veď on tu nie je len ako nejaký  správca, alebo úradník, len líšime sa možno v tom, že nevyznávame ani dogmu štátu, ani dogmu trhu. Tá vyváženosť, že sloboda, iniciatíva , podnikanie sa nedá nahradiť nejakým  postojom štátu a administratívy, a na druhej, štát má základné funkcie, ktoré, na ktoré nesmie rezignovať, sú veľmi , veľmi dôležité a pri vyváženom prístupe je to naozaj potom sociálne, trhové hospodárstvo. Toto Slovensko potrebuje realizovať, nie gréckou cestou, nie ďalším zadĺžovaním.

Branislav DOBŠINSKÝ, redaktor
--------------------
Aby to zasa nebola kampaň.

Ján FIGEĽ, predseda Kresťanskodemokratického hnutia
--------------------
Nie, nie, to nie je kampaň. A ja som veľmi rád, že na pôde parlamentu napriek všetkým týmto politickým turbolenciám  vzniká dohoda o ústavnom zákone , o dlhovej brzde. Teda väčšia disciplína, väčšia zodpovednosť. A to nám treba aj v budúcej vláde, aj na SLovensku, a nakoniec samotnej Európskej únii. 

Branislav DOBŠINSKÝ, redaktor
--------------------
To je dobrá téma, ale predsa len nemôže obísť ešte jednu veľkú tému , vy ste ju tiež spomenuli, pán predseda Fico, ktorá pred vládou bude bez ohľadu na to, aký má mandát, tak to je európska téma, aktuálne bude , bude summit. Viacero summitov dokonca Európskej únie . V hre je viacero riešení, od navyšovania, nafukovania eurovalu až po riadený bankrot Grécka, rekapitalizácia bánk a tak ďalej. Vy ste hovorili, že vláda má obmedzený mandát, ako vlastne , s akým mandátom môže ísť teraz vláda  takéto vážne veci povedzme schvaľovať, alebo dávať predbežný súhlas, prípadne nemala byť v tomto nejaká dohoda, alebo rokovanie relevantných politických strán, čo ešte pre Slovensko je výhodné, čo už nie je výhodné, čo ešte chceme, čo už nechceme? 

Robert FICO, predseda strany Smer-SD
--------------------
Najskôr si musíme urobiť poriadok doma, a zdá sa mi, že utekáme od domácej finančnej scény už príliš ďaleko do Európy a ja musím

Branislav DOBŠINSKÝ, redaktor
--------------------
To môže mať vplyv. 

Robert FICO, predseda strany Smer-SD
--------------------
No ale ja musím k rozpočtu povedať ešte dve, alebo tri slová, pretože takto to nejde odbiť, že upravíme nejaké čísla v rozpočte a bude to v poriadku. My sme v januári, februári navrhovali napríklad bankovú daň, v januári , februári, tohto roku. Keby banková daň bola prijatá v januári 2011, už dnes mohol mať štátny rozpočet 180 miliónov eur. Vtedy nás pravicová vláda odbila s tým, že vraj to bude znamenať zvýšenie poplatkov za bankové služby. Zrazu tá istá vláda zobrala náš návrh zákona, dala ho teraz do parlamentu, s tým, že dala podstatne nižšiu sadzbu ako sme dali my. Čiže my sme prišli na začiatku roka o 100 miliónov eur a teraz prichádzame o ďalších 100 miliónov eur, len kvôli tomu, že sa nevedeli spamätať a vždycky vyťahovali  ľudí od ľudí peniaze cez DPH. Tu bude pravdepodobne medzi nami pomerne veľký rozdieľ v prístupe k získavaniu zdrojov. My sme za to, aby sa neprenášali náklady krízy na ľudí, ako to robí táto vláda. Veď teraz zobrali mestám, obciam a samosprávnym krajom 250 miliónov eur. A to nezobrali primátorom  a starostom, to berú ľuďom, o to menej tí ľudia budú mať služieb, v tých mestách a  obciach. My sme povedali, poďme cestou bankových daní, poďme cestou zdaňovania mimoriadne bohatých firiem, ktoré majú obrovské zisky. Poďme cestou zdaňovania ľudí, ktorí majú miliónové príjmy. Poďme cestou  zdaňovania dividend. Nič také tu nie je. Nič také tu momentálne nie je. A čo jediné vidím je, že schválili sme bankovú daň, odmietli naše návrhy, na 180 miliónový odvod, a schválili iba odvod 80 miliónový, zobrali mestám a obciam 250 miliónov, všetko ostatné  odmietli a nič nepripravili. Som zvedavý, a to bude veľký súboj v Národnej rade Slovenskej republiky, ak príde potreba zmeniť štátny rozpočet na konci tohoto roka, a prijať  opatrenia na príjmy, že s čím prídu. No pravdepodobne prídu so zvýšením DPH, hovorí sa už o harmonizácii DPH, že vraj znížená sadzba má ísť hore. 

Branislav DOBŠINSKÝ, redaktor
--------------------
Hovoria obaja, páni, dobre ale poďme k tej mojej otázke, vy ste sa vyhol  tej otázke, 

Robert FICO, predseda strany Smer-SD
--------------------
Nevyhol,ja som sa nevyhol. Ja len tým chcem povedať, že pozor, nepodceňujme situáciu, ktorá je doma, a my nebudeme mlčky pozerať na to, ako tu táto vláda  zvyšuje deficit a  ako zadĺžuje  a fakt je ten, že  zadĺžovanie nám stúpa na Slovensku, dynamickejšie, ako to bol za našej vlády. 

Branislav DOBŠINSKÝ, redaktor
--------------------
Dobre, k mojej otázke. 

Robert FICO, predseda strany Smer-SD
--------------------
Pokiaľ ide o európske témy. Bude o tom vedieť určite veľa aj pán predseda, lebo pôsobil v Európskej komisii. Sú dva summity, jeden je v nedeľu a druhý je myslím v stredu. Nedeľný nie je  až tak strašne dôležitý, lebo

Branislav DOBŠINSKÝ, redaktor
--------------------
Áno, paní Merkelová si musí vypýtať mandát od Bundestagu. 

Robert FICO, predseda strany Smer-SD
--------------------
Preto ja očakávam, ja očakávam, že po návrate z tohto summitu paní Radičová, paní Radičová ako odvolaná premiérka navštívi pána prezidenta, oznámi mu aký mandát chce realizovať spoločne s vládou, lebo vláda už nemôže robiť čo chce, už je pod kontrolou ústavného zákona a prezidenta. A bude si od prezidenta Slovenskej republiky

Branislav DOBŠINSKÝ, redaktor
--------------------
Dobre, ale vzhľadom na tu kontinuitu, nemalo by byť naozaj stretnutie relevantných politických strán, všetkých povedzme, parlamentných aktuálnych a vymedziť si tie názory?

Robert FICO, predseda strany Smer-SD
--------------------
To sa rieši, toto sa rieši cez príslušný výbor pre európske záležitosti, úlohou a povinnosťou premiéra je navštevovať  tento výbor pred odchodom na summit. 

Branislav DOBŠINSKÝ, redaktor
--------------------
Áno, avizovala paní premiérka, že príde. 

Robert FICO, predseda strany Smer-SD
--------------------
No tak to je veľmi zložité, my tam máme svojich ľudí, každá strana tam má svojich ľudí. 

Ján FIGEĽ, predseda Kresťanskodemokratického hnutia
--------------------
Ja myslím, že to je ústavný systém, ktorý treba rešpektovať a napĺňať , veď na to máme orgány štátu, ktoré sa zaoberajú kompetenciami aj vo vzťahu k Európskej únii a vymýšľať nejaké ďalšie medzistranícke 

Branislav DOBŠINSKÝ, redaktor
--------------------
Nehovorím o medzistraníckych, ale predsa len, táto vláda padla, minimálne formálne na tom dôvode, euroval, povedzme nekompatibilita predstáv SaS a KDH, SKDÚ a tak ďalej. Druhá vec ale je, že ten vývoj v Európskej únii sa nezastaví a na stole už je viacero ďalších návrhov, medzi nimi napríklad centralizácia euro, fiškálna kompetencia na nadnárodnej úrovni. Podľa ekonómov to nemôže viesť k ničomu inému, ako k spoločným európskym daniam. A napríklad v tejto oblasti vy hovoríte zásadné nie, KDH, pokiaľ viem. Smer s tým problém nemá, s harmonizáciou daní. Tak nehrozí zase ak sa neviete dohodnúť , alebo ak sa nedohodnete predbežne, že odtiaľ potiaľ Slovensko áno, myslím v rámci Európskej únie, eurozóny, že zas tu z toho vážny problém?

Ján FIGEĽ, predseda Kresťanskodemokratického hnutia
--------------------
No ešte dokončím tu myšlienku v tom, že tie rokovania aj výboru pre európske záležitosti nakoniec aj  pléna v kľúčových situáciách, alebo záležitostiach to nie je s prepáčením folklór, alebo  niečo len na ako povinná jazda. Veď tam sa rodí mandát, ktorý  treba rešpektovať na rokovaniach v Bruseli, a ak sa vláda alebo premiér, alebo premiérka, respektíve minister odkloní, tak to musí zdôvodniť a to už je potom téma znovu politická , že či to môže takto pokračovať. Ja len chcem zdôrazniť, že ak by sme to, čo máme už nastavené robili, s plnou vážnosťou, tak tam nachádzame odpoveď na veľké otázky a tie čo do budúcnosti ja som presvedčený ,že Európa nepotrebuje centralizáciu, ale spoločenstvo, ktoré vlastne v integrácii nachádza riešenia svojich záujmov, problémov na báze spoločných hodnôt. To znamená, ak to dokážeme ak sa  neblokujeme, ak to nie sú len nejaké summity pre rodinné foto , alebo len také ceremónie, ale naozaj úprimné hľadanie, nachádzanie riešení, tak to pomáha všetkým. Ak toto nebude fungovať, preto, lebo sa niekto rozhodne či blokovať, alebo nebude dodržiavať istú základnú dôveryhodnosť, že aj keď sa mení vláda, aj keď všade prebiehajú stále nejaké voľby, lebo 27 štátov to je veľmi pestré, tak únia preto funguje, lebo kontinuuje istý záväzok , že sa forma dodržiavania toho, čo  je dohodnuté. 

Branislav DOBŠINSKÝ, redaktor
--------------------
/nezrozumiteľné/ Slovensku, že toto ešte áno, toto už nie. 

Ján FIGEĽ, predseda Kresťanskodemokratického hnutia
--------------------
Tak áno, áno, ja len chcem dopovedať, že ak toto bude zdravo , zrälo fungovať, pretože všetci sú zrälí partneri v tej zodpovednosti, tak nám nehrozí centralizácia, alebo väčšinovosť, alebo rozdelenie únie preto, lebo niektorí idú,niektorí sedia, niektorí sa vezú. A to je veľká výzva. Ak by to ta nefungovalo, tak potom samozrejme Nemecko, Francúzsko, možno niektorí na severe budú pozerať už s veľkým dešpektom na ostatných a bude to spôsobovať isté tendencie delenia ďalšieho napätia a oslabovania únie. A ku konkrétnym tém mám ja si nemyslím, že potrebujeme nejakú európsku vládu, ale skôr inštitúcie, ktoré už dnes existujú, alebo sa vytvárajú, ktoré však o veľa precíznejšie, striktnejšie , zodpovednejšie fungujú v záujme všetkých. V záujme spoločenstva. Malým a my sme skôr menší štát forma spolupráce a dominancie práva vyhovovala. Ak toto si nevieme zhodnotiť, no tak potom budú vládnuť štáty, o to viac svojou váhou, než na základe dohodnutého práva. 

Robert FICO, predseda strany Smer-SD
--------------------
Vrátim sa trošku do reálneho sveta, a dve , alebo tri

Ján FIGEĽ, predseda Kresťanskodemokratického hnutia
--------------------
Toto nie je ?

Robert FICO, predseda strany Smer-SD
--------------------
Dve alebo tri nemyslím z hľadiska možno nejakých úvah

Branislav DOBŠINSKÝ, redaktor
--------------------
Hovoria obaja, krátko pán predseda, lebo čas. 

Robert FICO, predseda strany Smer-SD
--------------------
Áno, ja budem veľmi krátky, pokiaľ ide o dane  a pokiaľ o dlh. Smer-Sociálna demokracia sa hlási k zákonu o rozpočtovej zodpovednosti, sme pripravení nastaviť maximálny dlh Slovenskej republiky na úrovni 60 %, to je Maastrichtské kritérium. Pokiaľ ide o dane, ja som pomenoval štyri piliere, ktoré by mali podopierať novú vládu, po voľbách v marci. A jeden z tých pilierov je aj ochrana ľudí a sociálny dialóg. My budeme musieť a už je úplne jedno, kto bude sedieť vo vláde otvoriť otázku miery prerozdelenia, nemôže fungovať štát tak, že tu niekto stále hovorí, znižujte dane, znižujte dane, znižujte odvody, znižujte odvody. Dobre, môžme znižovať dane, na 15 %, odvody na nulu, ale potom si ľudia budú všetko platiť. Od lekára, školy, od štátu nemôžu očakávať žiadne služby. 

Branislav DOBŠINSKÝ, redaktor
--------------------
Otvárame novú veľkú tému. 

Robert FICO, predseda strany Smer-SD
--------------------
To je ale tento presne, nie to nie je veľká téma, to je harmonizácia , o ktorej sa tu bavíme. Nás veľmi kritizujú v Európe kvôli dumpingovým daniam, ktoré na Slovensku máme, že táto  miera prerozdelenia, ktorá tu je, už neumožňuje udržať tento štát v takej kvalite, v akej je. Preto Smer veľmi otvorene a bez akýchkoľvek zábran hovorí o tom, tí, čo majú veľa, musia platiť viacej. Musia prispievať viacej do spoločného, banky, monopoly, bohatí ľudia, dividendy. Pokiaľ nepôjdeme touto cestou a stále tu niekto bude vykrikovať niečo iné, pán redaktor jednu poslednú vec. Minister Mikloš na jar 2010 keď nám končila vláda, a boli sme v najväčšej kríze , aká bola, podával návrh na zníženie daní, to ja mám teraz sa postaviť a urobiť také isté  populistické gesto, takto to nemôže fungovať. Čiže čakajú nás vážne rozhodnutia, a preto znovu vyzývam každého, kto ide do volieb, odložme na bok takú tu klasickú ideológiu, a hovorme o tom, akú vládu Slovensko potrebuje. Smer je pripravený zúčastniť sa na tvorbe silnej,stabilnej , sociálne orientovanej vlády, ktorá bude podporovať ekonomiku, lebo my potrebujeme podporovať ekonomiku

Branislav DOBŠINSKÝ, redaktor
--------------------
To si predsa len neodpustím, keď nás čas tlačí, lebo v tejto zostave sme sa zišli presne pred niečo viac ako rokom, v júni 2010, to boli prvé povolebné Sobotné dialógy, kde sedel Robert Fico a Ján Figeľ. A jedna z otázok bolo aj, že či nemôže z toho vzniknúť nejaká koalícia. Lebo vtedy boli isté tlaky aj na takúto koalíciu. Tak sa spýtam teraz po tých  necelom roku a pol, čo vydržala vláda , pán Figeľ je to pre vás téma, koalícia so Smerom? Viete si to teraz predstaviť, po tej skúsenosti,ktorú máte? 

Ján FIGEĽ, predseda Kresťanskodemokratického hnutia
--------------------
Ešte by som rád sa vrátil k tej téma napríklad bankovej dane, to , že ju  zavádzame ,alebo je to špeciálny bankový odvod, je rozumné, potrebné, ale pán Fico vaša vláda o tom hovorila a pritom ste mali takú silu, takú väčšinu a stabilitu, o ktorej hovoríte, vôbec ste to neurobili. 

Branislav DOBŠINSKÝ, redaktor
--------------------
Už to neotvárajme, lebo naozaj 

Robert FICO, predseda strany Smer-SD
--------------------
My sme nemuseli prijímať zvyšovanie daní, my sme mali najvyšší hospodársky rast v Európskej únii a nám prichádzali peniaze cez ekonomický rast. 

Ján FIGEĽ, predseda Kresťanskodemokratického hnutia
--------------------
A jeden z najvyšších deficitov zo štátov Európskej únie. 

Robert FICO, predseda strany Smer-SD
--------------------
My sme ani raz nemuseli zvyšovať dane, ani sme to neurobili. Takže je to úplne iná situácia. 

Ján FIGEĽ, predseda Kresťanskodemokratického hnutia
--------------------
Tak žiť na takýto dlh sa naozaj nedá. 

Branislav DOBŠINSKÝ, redaktor
--------------------
Je to pre vás téma?

Ján FIGEĽ, predseda Kresťanskodemokratického hnutia
--------------------
Pre nás je téma, stabilita a zodpovednosť. A to nehovorím, preto 

Branislav DOBŠINSKÝ, redaktor
--------------------
Aj so Smerom? 

Ján FIGEĽ, predseda Kresťanskodemokratického hnutia
--------------------
A to nehovorím preto, čo sa stalo teraz, 

Branislav DOBŠINSKÝ, redaktor
--------------------
Dobre, ale so Smerom znela konkrétna otázka? 

Ján FIGEĽ, predseda Kresťanskodemokratického hnutia
--------------------
S tými, ktorí sú nám hodnotovo, programovo blízki, teraz je to hlavne o tom, ako zvládnuť obdobie do volieb a občania

Branislav DOBŠINSKÝ, redaktor
--------------------
Ale otázka bola veľmi konkrétna,viete konkrétne odpovedať?

Ján FIGEĽ, predseda Kresťanskodemokratického hnutia
--------------------
Rozhodnú vždy aj vtedy ste mali tendenciu predbiehať samotné voľby. Chceme ľuďom ponúknuť výsledky,síce možno krátkeho, ale dôležitého obdobia, ktoré nás odlišuje. Aj medzi stranami, aj medzi jednotlivými obdobiami. Vy hovoríte často pán Fico o zlepenci. Ja  vám pripomeniem ten zrastenec, ktorý tu bol. A bolo treba dosiahnuť zmenu.

Branislav DOBŠINSKÝ, redaktor
--------------------
Dobre, čiže odpoviete mi konkrétne?

Ján FIGEĽ, predseda Kresťanskodemokratického hnutia
--------------------
Je to skúsenosť pre všetkých aj pre občanov, a toto obdobie pri nachádzaní konkrétnych krokov v parlamente a následne  do volieb, určí  podľa mňa aj  rozdelenie síl po voľbách. Stredopravá alternatíva  to nie je minulosť, hovorím to skôr aj preto, lebo SaS  povalilo vládu, my držíme stabilitu a snažíme sa chrániť aj to, čo pán Fico tu rétoricky hovoril o sociálnom rozmere. 

Branislav DOBŠINSKÝ, redaktor
--------------------
Vidím, že nemáte /hovoria obaja/

Ján FIGEĽ, predseda Kresťanskodemokratického hnutia
--------------------
Ale ja som aj jemu aj ostatným povedal, že práve táto skúsenosť s hľadaním stabilizácie aj systému politiky vzťahov na Slovensku je východiskom pre ďalší rast na Slovensku.

Branislav DOBŠINSKÝ, redaktor
--------------------
Viem, že nemáte rad tieto otázky, pán Fico, ale hrozia nejaké /nezrozumiteľné/ Smer a KDH po voľbách? Je to pre vás dobrá alternatíva? 

Robert FICO, predseda strany Smer-SD
--------------------
Ja budem konkrétnejší v odpovedi na vašu otázku, ale predsa len je zlé, ak vládna koalícia my sme ju nazvali, našli sme na to určité slovo zlepenec lebo to bol do určitej miery zlepenec, 90 % svojej energie  míňa na vlastné prežitie a na odstraňovanie prekážok,ktoré si navzájom tieto strany  kladú. 

Branislav DOBŠINSKÝ, redaktor
--------------------
S KDH by sa vám to nestalo? 

Robert FICO, predseda strany Smer-SD
--------------------
Preto aj z tohto  ponaučenie, že takáto vláda  na Slovensku už ďalej nemôže byť. My sme za vládu s čo najmenším počtom politických subjektov, ak si zoberieme zoznam politických strán, ktoré sa s vysokou pravdepodobnosťou dostanú do parlamentu, tých strán tam bude možno päť, a len z týchto piatich politických strán bude možné  zostavovať vládu.

Branislav DOBŠINSKÝ, redaktor
--------------------
A ja som sa pýtal na konkrétnu? 

Robert FICO, predseda strany Smer-SD
--------------------
Ja nemôžem vylučovať KDH z možnej spolupráce, pre boha, veď

Branislav DOBŠINSKÝ, redaktor
--------------------
Ja som sa pýtal inak, či by to bol pre vás dobrý partner?

Robert FICO, predseda strany Smer-SD
--------------------
To je vec, počtov, čísieľ ako takých, ale ak chceme, aby sa vláda na Slovensku vydala cestou stability, aby to bola silná vláda, musíme prestať rozmýšľať tak,ako si niektorí myslia, že či s tým môže, alebo nemôže . Ja si myslím, že na Slovensku po parlamentných voľbách vznikne silná vláda, a je namôžem vylúčiť spoluprácu so žiadnym politickým subjektom, tak si viem predstaviť spoluprácu s Kresťanskodemokratickým hnutím, ako si viem predstaviť spoluprácu s SDKÚ, tak si viem predstaviť spoluprácu aj s inými politickými stranami. Ale o tom rozhodnú určite ľudia, ale ja som za silnú a stabilnú vládu.

Branislav DOBŠINSKÝ, redaktor
--------------------
Samozrejme, o tom rozhodnú ľudia, teda ak k voľbám prídu, a uvidíme,ako ich ovplyvnia aj tie udalosti posledných dvoch týždňov a možno aj ta predvolebná kampaň. Takže ďakujem Robertovi Ficovi , predsedovi Smeru-SD.

Robert FICO, predseda strany Smer-SD
--------------------
Ďakujem za pozvanie a pekný deň.

Branislav DOBŠINSKÝ, redaktor
--------------------
A Jánovi Figeľov, predsedovi Kresťanskodemokratického hnutia.

Ján FIGEĽ, predseda Kresťanskodemokratického hnutia
--------------------
Aj ja ďakujem všetkým.

Branislav DOBŠINSKÝ, redaktor
--------------------
A pekný víkend od mikrofónu praje Braňo Dobšinský.

29.10.2011
Rádio Slovensko
Sobotné dialógy
29.10.2011    Rádio Slovensko    str. 01   12:10 Sobotné dialógy
            
Branislav DOBŠINSKÝ, redaktor
--------------------
12 rokov riadili Slovensko, jeden z nich hovorí o silnom sociálnom štáte, druhý zasa o voľnom trhu a sile individuality. Vzájomne sa však obvinili z korupcie, klientelizmu , či populizmu a demagógie. Eurozóna pritom aktuálne čelí najväčšej kríze  vo svojej histórii. A riešenie jej problémov si na Slovensku vypýtalo aj tu najvyššiu politickú cenu, pád vlády a predčasné voľby. Krajina pritom čelí hrozbe neschválenia štátneho rozpočtu, zastavenia vládou avizovaných reforiem, a tlaku finančných trhov. Dámy i páni, príjemné sobotné popoludnie, ako obvykle na vlnách Rádia Slovensko je tu opäť čas pravidelnej diskusnej relácie Sobotné dialógy. Tentoraz s exkluzívnym obsadením dvoch bývalých premiérov a predsedov dvoch najsilnejších politických strán na Slovensku, predsedom strany Smer-Sociálna demokracia Robertom Ficom.

Robert FICO, predseda strany Smer-SD
--------------------
Dobrý deň prajem.

Branislav DOBŠINSKÝ, redaktor
--------------------
A šéfom SDKÚ-Demokratickej strany Mikulášom Dzurindom.

Mikuláš DZURINDA, predseda SDKÚ-DS
--------------------
Dobrý deň.

Branislav DOBŠINSKÝ, redaktor
--------------------
No a od mikrofónu pekný deň želá aj Braňo Dobšinský, len doplním reláciu kvôli pracovným povinnostiam pozvaných hostí predhrávame v piatok krátko po poludní. Páni, kým sa dostanem k avizovaným zásadným, vážnym témam, predsa len neodpustím si, vy dvaja do spoločných diskusií zvyknúť veľmi nechodíte. Teraz máme krátko do parlamentných predčasných parlamentných volieb, možno aj preto sa viacero tých poslucháčov , ktorí nás počúvajú môže spýtať, že či v tomto štúdiu teraz sedia dvaja politici, ktorí aj po tých marcových voľbách budú patriť k politickým rivalom, alebo naopak, sú tu dvaja politici, ktorí budú nám spoločne potom marci 2012 vládnuť? Pán Dzurinda.

Mikuláš DZURINDA, predseda SDKÚ-DS
--------------------
No tak,  v prvom rade si myslím , že je dobré, že sme prijali vaše pozvanie a ja predpokladám, že do parlamentných volieb sa s pánom predsedom Smeru -Sociálna demokracia stretnem viackrát. Aby som šetril čas, a nechodil dlho okolo horúcej kaše, myslím, že poslucháči poznajú našu generálnu líniu , to je taký základný politický predpis, nie technický. Ale politický, ktorý sme schválili o ostatných parlamentných voľbách, v ktorom sa hovorí, že vnímame so Smerom politiku natoľko rozdieľne, že buď bude vládnuť  jeden, alebo bude vládnuť druhý.

Branislav DOBŠINSKÝ, redaktor
--------------------
Pán Fico, z vašej strany je povedzme táto relácia o tom, že sa pred voľbami  vymedzujete vôči SDKÚ, alebo naopak je to akési hľadanie cestičiek možnej povolebnej dohode a vládnutí?

Robert FICO, predseda strany Smer-SD
--------------------
Najskôr osobnú poznámku, ak dovolíte, lebo som plný dojmov. Idem rovno z otvorenia 51 kilometrov R1, novej cesty a je to pre mňa veľké zadosťučinenie, že tento PPP projekt , ktorý bol predmetom takej veľkej kritiky dopadol tak dobre, ako že od dnešného dňa teda od piatku popoludnia môžu ľudia túto cestu využívať a ma to tak napĺňa takým dobrým pocitom, že to bolo dobré a odvážne rozhodnutie.

Branislav DOBŠINSKÝ, redaktor
--------------------
Ja som myslel, že je to dobrý pocit z nás. Alebo teda

Robert FICO, predseda strany Smer-SD
--------------------
Nie, viete ja som rád, keď sa prijme rozhodnutie, ktoré je možno aj potom konfrontované s kritikou, ale potom sa ukáže, že to je jedna z vynikajúcich možností ako stavať na Slovensku diaľnice a preto som rád, že som mohol pri otvorení byť. Poďme k otázke, ktorú ste postavili, my sa dlhodobo držíme filozofie, že  by politici a politické strany nemali dávať vyjadrenia typu s týmto áno, s týmto nie. O tom rozhodnú voliči. My berieme vyjadrenie, ktoré SDKÚ urobilo, ako vyjadrenie , ktoré je pre politickú stranu SDKÚ legitímne, každá politická strana si môže nájsť svoj spôsob vyjadrenia, pozície po parlamentných voľbách. Ale nám sa trošku zjednodušila situácia, týmto postojom SDKÚ, pretože naozaj sú len dve alternatívy. Jedna alternatíva je, že vládu Slovenskej republiky bude zostavovať víťaz volieb a to bude stabilná, silná vláda. Taká vláda, ktorú potrebujeme v týchto ťažkých časoch, alebo je druhá alternatíva, alternatíva, ktorá bude spočívať z viacerých politických subjektov, často malých, z rôznych frakcií, preto by som to povedal asi tak, že 15 mesiacov vidíme neúspech pravicovej koalície, ktorá bola veľmi komplikovaná, veľmi ťažká, štyri strany, dve frakcie. My sme na to používali výraz zlepenec. Sú tu katastrofálne hospodárske a sociálne výsledky a preto , a preto, a preto volič má ľahkú pozíciu v marci 2012. Buď voliť stabilitu, to znamená, silnú stabilnú vládu za účasti víťaza volieb, a my sa o túto pozíciu uchádzame. Alebo opäť sa volič prikloní k myšlienky nejakej širokej ťažko riadenej a neschopnej koalícii, ako to bolo za posledných 15 mesiacov. Sú dva varianty, a ja považujem tento postoj SDKÚ za legitímny, ale volič rozhodne o tom, že čo chce. Či chce stabilitu, alebo chaos a 15 mesiacov sme boli svedkami bohužiaľ len chaosu. 

Mikuláš DZURINDA, predseda SDKÚ-DS
--------------------
No k tej prvej poznámke, že ta R1 veď som rád, že podpredseda vlády Figeľ to nezatváral. Nikto rozumný, normálny na Slovensku proti R1 nebol, bol iba proti strašnému predraženiu tejto stavby. Teraz k tomu, čo hovoril predseda Smeru vecne politicky. Bude sa snažiť podsúvať poslucháčom, že stabilná vláda môže byť iba vláda jednej politickej strany. Ja si myslím, že pre občanov Slovenskej republiky nemenej atraktívne, ak  vládne koalícia rovnocenných politických strán, kde sa vzájomne politické strany kontrolujú a kde sa vedia zhodnúť na politickom programe. Chcem kolegovi Ficovi pripomenúť, že v roku 98-2002, keď ešte bol v SDĹ a keď som ja bol predsedom vlády, tak vlastne koalíciu tvorilo pán predseda , ak sa pamätáš 9 politických strán. A to bolo veľmi ťažké obdobie. 

Branislav DOBŠINSKÝ, redaktor
--------------------
Ako SDKÚ, ako 5 strán, lebo

Mikuláš DZURINDA, predseda SDKÚ-DS
--------------------
SDK päť plus SDĹ, plus "ezope".

Branislav DOBŠINSKÝ, redaktor
--------------------
Tiež predseda parlamentu vám vyslovil nedôveru. 

Mikuláš DZURINDA, predseda SDKÚ-DS
--------------------
Ale no tak neodbiehajme od podstaty, lebo môžme sa odkloniť kedykoľvek. Ale , to prvé, čo chcem povedať, zvýrazniť v reakcii na to, čo hovoril predseda Sme-SD je, že  nepodsúvajme poslucháčom , že vláda jednej strany je lepšia ako povedzme spolupráca niekoľkých politických strán. Po druhé, nie je to neúspech pravicovej vlády, je to zlyhanie jednej novej nevyzretej politickej strany. A po tretie, zásadne odmietam reči, frázy,o katastrofálnom vládnutí. To zásadne odmietam na základe konkrétnych výsledkov. 

Robert FICO, predseda strany Smer-SD
--------------------
No dobre, myslím si, že máme dobrý priestor na to, aby sme konfrontovali tie výsledky, ale predsa len pretože bol tu pokus dať R1 negatívny obraz , jednu poznámku za všetky. Stavebné práce na R1 pán predseda boli za priemernú až podpriemernú cenu, v porovnaní s inými stavbami, plus sú tam náklady  , ktoré sú spojené  s údržbou tejto cesty na 30 rokov. A nikto dnes kto bol na otváraní, nehovoril o cene, pretože každý vie, že to je dobrý projekt pre Slovenskú republiku. Hovorím o stavebných prácach. Tie sú na tej istej úrovni, ako ktorákoľvek iná stavba. Naviac je to, naviac je to

Branislav DOBŠINSKÝ, redaktor
--------------------
Hovoria obaja, že dnes práve minister vnútra zase hovoril o tom, že práve v súvislosti s PPP projektami už padajú nejaké trestné obvinenia.

Robert FICO, predseda strany Smer-SD
--------------------
Určite nie s týmto projektom. Jediný projekt PPP, ktorý bol úspešne dotiahnutý do konca, je cesta medzi Nitrou a Zvolenom. A tento projekt bol dokonca vyhlásený  za najlepší infraštrukturálny projekt v Európe v roku 2009 a buďme radi, že je. Lebo cesta smrti, ktorá bola medzi Nitrou a Zlatými Moravcami spôsobovala ľuďom množstvo tragédií. Preto ja za týmto PPP projektom stojím a tvrdím, že bez súkromno-verejného partnerstva nie je možné stavať cesty rýchlejšie. Teraz k tým  konkrétnym výsledkom. Takisto by som nerád vytváral nejaký obraz, ktorý tu navodil pán predseda, že je to alternatíva jednej politickej strany, vôči alternatíve chaosu niekoľkých subjektov a frakcií, ako sme to videli za posledných 15 mesiacov. My nehovoríme o alternatíve jednej strany, my hovoríme o silnej a stabilnej vláde, zostavenej z čo najmenšieho počtu  politických subjektov. Pretože ťažko odhadnúť, ako voliči rozhodnú, ale asi by bolo príliš , príliš optimistické predpokladať, že niektorá z politických subjektov, niektorý z politických subjektov na Slovensku je schopný získať nadpolovičnú väčšinu hlasov. 

Branislav DOBŠINSKÝ, redaktor
--------------------
Taká ta  zásadná odpoveď pán Fico, je , keď teda chcete, alebo trúfate si na dobrý volebný výsledok, s kým?

Robert FICO, predseda strany Smer-SD
--------------------
No odpoveď je veľmi jednoduchá na vašu otázku. A tá spočíva v tom, že pokiaľ ide o možnosti, ktoré volič má, Smer-Sociálna demokracia musí získať viac ako trojlístok SDKÚ, KDH a Most-Híd. O tom to celé  je, o ničom inom. Takže je to legitímny súboj  SDKÚ sa vymedzilo, myslím si, že Most-Híd sa vymedzil. 

Branislav DOBŠINSKÝ, redaktor
--------------------
Dobre, budem teda úplne konkrétny, vy ste ešte v roku 2010,2009

Robert FICO, predseda strany Smer-SD
--------------------
Pán redaktor ja by som chcel dokončiť tu podstatu

Branislav DOBŠINSKÝ, redaktor
--------------------
Jasne budete môcť, ja len doplním otázku.

Robert FICO, predseda strany Smer-SD
--------------------
To sú hypotetické otázky, voľby sú v marci.

Branislav DOBŠINSKÝ, redaktor
--------------------
Nie, bude to veľmi konkrétna otázka. Vy ste v roku 2009,10 obvinili SDKÚ , pána Dzurindu z toho, že pral špinavé peniaze a tak ďalej a tak ďalej. To už je zabudnuté? A viete si predstaviť, že by ste s nimi vládli, alebo to stále platí? 

Robert FICO, predseda strany Smer-SD
--------------------
Ale pán redaktor, veď SDKÚ povedalo, že nechce vládnuť so Smerom, tak prečo mi túto otázku 

Branislav DOBŠINSKÝ, redaktor
--------------------
Na vás, že či vy chcete?

Robert FICO, predseda strany Smer-SD
--------------------
Staviate? My vieme, že dnes sa ten súboj bude jasne postavený, do dvoch alternatív a ta alternatíva je silná vláda ,alebo chaos. Ale k tým výsledkom. To je  podstatnejšie ako sa teraz bavíte o zostavovaní vlády , to je predčasné. Pán predseda, budem veľmi presný s číslami. Keď som povedal, že to boli katastrofálne výsledky, tak za týmito číslami si stojím. Prvé číslo, ktoré je spojené s vládou , ktorej súčasťou je aj SDKÚ od roku 2005 najvyššia nezamestnanosť, prvé číslo, ktoré je potvrdené, a správne. Nikto toto číslo nemôže poprieť. Po druhé, po dlhých rokoch za vlády Ivety Radičovej začali klesať reálne mzdy, potvrdené Štatistickým úradom, po tretie, miera inflácie je tak vysoká, že rast cien, tovarov, služieb  , potravín je vyšší ako rast miezd. Preto klesajú reálne mzdy. Dovolím si dokonca povedať, že padlo čosi, čo ste považovali za akúsi svätú vec  v kritike Smeru a ostatných politických subjektov, ktoré pôsobili vo vláde. Včera, minister financií Ivan Mikloš otvorene priznal, že nie ste schopní konsolidovať verejné financie tak, ako ste to sľúbili a že v roku 2012 bude deficit na úrovni skoro päť percent, čo znamená ďalšie veľmi výrazné zadĺženie tohto štátu. V sume možno 400 až 600 miliónov eur. To sú konkrétne čísla. 

Branislav DOBŠINSKÝ, redaktor
--------------------
Dobre, hovoria obaja.

Robert FICO, predseda strany Smer-SD
--------------------
Žiadna ideológia, ja hovorím o konkrétnych číslach, ktoré sú tu. Nehovoriac o tom, že prudko klesá samozrejme aj hospodársky rast. 

Mikuláš DZURINDA, predseda SDKÚ-DS
--------------------
Ja začnem trošku  tiež politickou, ešte poznámkou a potom priamo nadviažem na predsedu Smeru. Pán Dobšinský ja si myslím, že  aj vaša otázka mala vtip a aj presnosť. Mne tiež chodilo po rozume, keď povedzme pán Fico v parlamente istý čas nám hovoril, že sme štvorlístok. Že nie sme zlepenec. A tak sa nám pekne prihováral. Mne to pripadalo ako falošné pýtačky. Poviem za seba veľmi úprimne  pán predseda a myslím si , že to tak ak prijmeš, nemám najmenšiu pochybnosť, že keby pán Fico mohol vládnuť s pánom Slotom, alebo s pánom Mečiarom, tak sa po nás ani neobzrie. To je úplne jednoznačné, ale nechcem to

Branislav DOBŠINSKÝ, redaktor
--------------------
Teraz to cítite tak, že sa po vás obzerá? 

Mikuláš DZURINDA, predseda SDKÚ-DS
--------------------
No tak trošku to ako dojem vyvolávať mohlo. No ale myslím si, že to nie je to podstatné. To podstatné je, že pre Slovensko bude dobré, je dobré a bude dobré, ak budú dva politické tábory, a tu zase s ním súhlasím, len to znamienko,  kto by mal byť väčší a menší si želám, aby bolo iné. Aby my spolu s KDH a Mostom sme prečíslili. 

Branislav DOBŠINSKÝ, redaktor
--------------------
Poviem frázu to rozhodne volič. Takže 

Mikuláš DZURINDA, predseda SDKÚ-DS
--------------------
To rozhodne volič.

Branislav DOBŠINSKÝ, redaktor
--------------------
Teraz k tým vecným veciam. Napríklad k tomu rozpočtu.

Mikuláš DZURINDA, predseda SDKÚ-DS
--------------------
No, pán predseda hovoriť po roku o trendoch, považujem za vyslovene nekvalifikované. Rok , dva roky, po každej vláde po zmene každej vlády ešte dobiehajú  staré trendy. Ja to vidím práve naopak. A presne naopak. Potom, čo sme ti odovzdali ekonomiku vo výbornej kondícii, ešte v roku 2007, bol hospodársky rast vyše 10 percent. Bol najvyšší v celej Európskej únii. No a potom prišlo obdobie tvojej údržby, keď si neurobil žiadne zásadné zmeny, ani tie najpopulistickejšie, nezrušil si ani rovnú daň, 

Robert FICO, predseda strany Smer-SD
--------------------
Zrušil, DPH išlo dole. 

Mikuláš DZURINDA, predseda SDKÚ-DS
--------------------
Nezrušil si rovnú daň.

Robert FICO, predseda strany Smer-SD
--------------------
Bola 

Mikuláš DZURINDA, predseda SDKÚ-DS
--------------------
Neurobil si to,čo si sľuboval pred voľbami, to znamená progresívne zdanenie bohatých ľudí, začal si mohutne rozdávať, na to rozdávanie si si začal požičiavať, chcel si sa zapáčiť aj vianočnými dôchodkami, chcel si sa zapáčiť šrotovným, no a výsledkom bolo to, že si sa bál akéhokoľvek reformného kroku, ktorý by mohol nastoliť pozitívne tendencie či v oblasti hospodárskeho rastu, či v oblasti zamestnanosti, a v mnohých ďalších. Čiže moja zásadná poznámka je, že ak niekto chce povedať po roku vládnutia inej vlády, že niektoré ukazovateľe je možné prišiť len na jej tričko, je veľmi, veľmi nepoctivý. A k tomu, čo pán Mikloš včera povedal. To je presný opak, toho, čo sa má tváriť , že v Amerike je zle, že v Nemecku je zle, že Francúzsko koriguje otázku hospodárskeho rastu, čo nevidíme, kde žijeme? A my sa máme klamať? Pán Mikloš včera neurobil nič iné, len povedal, že po prvé, deficit tohoto roku  dodržíme. Ten záväzok, je 4,9 %. Pripomínam, že v roku keď sme si odovzdávali vládnutie bol deficit 8 %. Na budúci rok sme si naplánovali veľmi odvážny skok zo 4,9 na 3,8 a tu má Mikloš pochybnosti. Ale jedným dychom dodáva, že budúca vláda a naša vláda by to dokázala  urobiť prijme také opatrenia, aby to zásadné sa splnilo. A to zásadné sa splnilo a to zásadné je dostať deficit pod tri percentá v roku 2013.

Branislav DOBŠINSKÝ, redaktor
--------------------
Dobre, to boli vymieňali ste si zásadné politické deklarácie. Teraz by som chcel aj konkrétne veci,zostanem u toho rozpočtu, ale predsa len pán Dzurinda, vy hovoríte vyslovil pochybnosti Ivan Mikloš, Ivan Mikloš ale oznámil, že nevidí ako reálne ten rozpočet na , dodržať ten deficit naplánovaný na budúci rok. Dodám k tomu ešte jeden fakt, že vo vládnej koalícii tej, ktorá teda vládla  a padla, ale ešte stále je teda poverená vládnutím, neexistuje dohoda na rozpočte na budúci rok. Pričom , akékoľvek zvyšovanie deficitu prípadne rozpočtové provizórium môže byť vyhodnotené aj ratingovými agentúrami , môže predražiť ten dlh a tak ďalej. Jednoduchá otázka, ste schopní ako koalícia sa ešte dohodnúť na nejakom štátnom rozpočte, a nájsť nejaké opatrenia, ktoré vykryjú tu 400,500 miliónovú dieru, pri tom zníženom raste ekonomiky? Pretože minister financií si tak trošku umyl ruky, povedal, že v tejto dobe nevidí to ako reálne.

Mikuláš DZURINDA, predseda SDKÚ-DS
--------------------
Neumyl si ruky, a možno vám ušlo, možno nie, aj to, že okrem toho, že sme s opozíciou pripravovali by som povedal stabilizáciu tej situácie turbulentnej, ktorá vznikla, tak sme súbežne rokovali aj s politickou stranou , ktorá vládu položila, teda s SaS. Máme písomnú dohodu štyroch predsedov politických strán, že splníme niektoré programové ciele jej , ale na strane druhej prejde štátny rozpočet. V podobe, v akej ho schválila vláda. 

Branislav DOBŠINSKÝ, redaktor
--------------------
Čiže máte na stole 76 ku minimálne na rozpočet, ktorý schválila vláda?

Mikuláš DZURINDA, predseda SDKÚ-DS
--------------------
Máme na stole 75-ku , aby som bol úprimný a poctivý, ale sme pripravení získať aj tie ďalšie hlasy, lebo to sú tí štyria Obyčajní ľudia. 

Robert FICO, predseda strany Smer-SD
--------------------
Výber ľudí v marci 2012 bude naozaj veľmi jednoduchý, pretože môžu porovnávať. A posledných 15 mesiacov sme videli, že táto šesť koalícia , štyri strany a dve frakcie, 90 % energie míňali len na  udržanie sa pri moci a na riešení vnútorných sporov. Teda boli sme svedkami chaosu a tento chaos bol vnímaný ako taká najvýznamnejšia črta vládnutia. 

Branislav DOBŠINSKÝ, redaktor
--------------------
Dobre, pán predseda 

Robert FICO, predseda strany Smer-SD
--------------------
Ja sa dostanem k tomu, ale ja ostanem len u tých, aby sme si jasne povedali, že alternatíva bude veľmi jednoduchá.

Branislav DOBŠINSKÝ, redaktor
--------------------
Máte slušný priestor na tie deklarácie. 

Robert FICO, predseda strany Smer-SD
--------------------
Pokiaľ ide, pokiaľ ide o hospodárske výsledky, musím konštatovať , že ani jedno z čísieľ,  ktoré  som povedal pán predseda SDKÚ nespochybnil. A prísť s rétorikou, takou tou štandardnou , lebo Fico, alebo lebo Smer, to tu už počúvame 15 mesiacov. Povedať v roku 2011, na konci roka 2011, že za všetky zlé výsledky, ktoré táto vláda má zodpovedá vláda  Roberta Fica  to ani nestojí možno za nejakú polemiku, alebo nejakú odpoveď. Ale ja použijem jeden konkrétny ukazovateľ, ktorý usvedčí pána predsedu, že musel použiť argument, lebo iný  nemal. Pán predseda v januári 2011 tohto roku ste schvaľovali takzvaný konsolidačný balíček , ktorý spočíval v tom, že ste zvýšili DPH, to znamená všetko zdraželo. Namiesto toho, aby ste hľadali peniaze v monopoloch, v bankách, tak ste zdvihli DPH, čo znamenalo nárast inflácie. A keď ste prijímali toto rozhodnutie, v oficiálnom dokumente ministerstva financií je napísané, takéto rozhodnutie, ktoré vedie k zvyšovaniu  inflácie, bude znamenať spomalenie hospodárskeho rastu, nie je možné dnes keď vám klesá hospodársky rast k jednému percentu, my sme odovzdali hospodársky rast najvyšší v Európskej únii, v roku 2010, v júni. To tiež nikto nepochybuje. Nemôžete teraz tvrdiť, že prudký pokles hospodárskeho rastu a problémy, ktoré s tým máte, ako aj , že nie ste schopný udržať deficit v roku 2012, má na svedomí Ficova vláda, alebo vláda, kde bol Smer. Keď sami ste  skonštatovali v oficiálnych dokumentoch, v januári tohoto roku, že opatreniami, ktoré prijímate, najmä to zdražovanie budete aj spomaľovať a tlmiť hospodársky rast. Ďalej poviem niečo, ešte, a ešte jeden ukazovateľ. 

Branislav DOBŠINSKÝ, redaktor
--------------------
Hovoria obaja

Robert FICO, predseda strany Smer-SD
--------------------
Myslím si, že budeme korektne diskutovať, Zákonník práce. 

Branislav DOBŠINSKÝ, redaktor
--------------------
Otvárame zase ďalšiu tému.

Robert FICO, predseda strany Smer-SD
--------------------
Hovorím o nezamestnanosti, hovorím o nezamestnanosti, pán redaktor. Nezamestnanosť, ja hovorím o nezamestnanosti. 

Branislav DOBŠINSKÝ, redaktor
--------------------
V poriadku, ale nemôžme preberať dve témy naraz.

Robert FICO, predseda strany Smer-SD
--------------------
Pravica tvrdila, pravica tvrdila, že Zákonník práce bude vo vašom ponímaní znamenať nárasť nezamestnanosti. Ale obávam sa, že ten nárast nezamestnanosti bol predovšetkým za vás. 

Mikuláš DZURINDA, predseda SDKÚ-DS
--------------------
Pán predseda, rozpadá sa ti táto koncepcia. Veľmi sa ti rozpadá. Ani náznakom som nepovedal, že za tých 15 mesiacov zodpovedá Smer. Ani náznakom. Som povedal niečo úplne iné. Spôsobom, ktorý u teba pozorujem dlhé roky, staviaš veci z nôh na hlavu, prekrúcaš ich, ja som povedal niečo zásadnejšie, šibrinkuješ polopravdivými  makroekonomickými ukazovateľmi, a hádžeš ich nám na krk. To je prosto nepoctivé. My sme nevošli do vákua, my sme niečo zdedili, o tom som ja rozprával.

Robert FICO, predseda strany Smer-SD
--------------------
Najvyšší hospodársky rast. 

Mikuláš DZURINDA, predseda SDKÚ-DS
--------------------
Snažíš sa, veľmi, veľmi demagogicky hovoríš, že bol tu chaos, prosím ťa nezaviedli sme náhodou celkom nové opatrenie, že pre dôchodcov sme zaviedli maximálne limity na doplatky za lieky? Nie je náhodou pravdou, že za prvý štvrťrok poisťovne vrátili peniaze 10 tisíc ľuďom? Nezaviedli sme , že pre dôchodcov je to 30 eur za štvrťrok a pre zdravotne ťažko postihnutých 45 eur za štvrťrok? Zásadne hovorím o rezorte inom, mohol by som dĺhe minúty tu vyratúvať, koľko dobrých opatrení sme urobili, vrátanie môjho rezortu. Keď sme integrovali európsku diplomaciu, keď sme rozbehli novú sieť ekonomických diplomatov, keď sme včera zorganizovali inovačné fórum. Boli tu najlepší experti zo Švédska, z Fínska, z Dánska , Nórska, včera predvčerom. 

Branislav DOBŠINSKÝ, redaktor
--------------------
Dobre. 

Mikuláš DZURINDA, predseda SDKÚ-DS
--------------------
Dlho by som mohol o tom hovoriť. Teda neznevažujme celkom prácu jeden druhého, mali sme problémy, ale nie preto, že sme boli štyria, pán predseda, ty to dobre vieš, 

Robert FICO, predseda strany Smer-SD
--------------------
Šiesti. 

Mikuláš DZURINDA, predseda SDKÚ-DS
--------------------
Dobre, šiesti. Ale vieš prečo. Pretože teraz sa naplno ukázalo, akým rizikom sú takzvané nové tváre, nové politické strany, len preto, že vzniknú marketingovo. Veď si to priznajme. Ale nehovorme o chaose,  nehovorme o niečom fatálnom. Cieľ je v roku 2013 dostať deficit štátneho rozpočtu pod tri percentá. A toto vieme. 

Robert FICO, predseda strany Smer-SD
--------------------
Dobre, dostaneme sa teraz presne. Aby naozaj sa to nezmenilo na politické deklarácie. Lebo vidím, že naozaj kampaň sa rozbieha, máme na stole teda konkrétnu vec, rozpočet. Vyzerá to tak, že nemusí byť schválený. Hovoríte máte 75 , vidíte, či budete mať 76-ku. Ďalšia vec je, že treba ďalšie konsolidačné opatrenia. Opäť zdôrazním, je niekoľko mesiacov pred voľbami a ľudia sa pýtajú, či sa to bude dať bez zvyšovania daní. Smer už  pomerne jednoznačne povedal, že ta koncepcia rovnej dane, ktorú  máme zrejme padne za obeť, pretože vyššia sadzba dane pre ľudí s príjmom nad milión, takisto firmy nad myslím miliardu, v korunách hovorím.

Robert FICO, predseda strany Smer-SD
--------------------
Dividendy. 

Branislav DOBŠINSKÝ, redaktor
--------------------
Dividendy  a tak ďalej.

Robert FICO, predseda strany Smer-SD
--------------------
Vyššia banková daň.

Branislav DOBŠINSKÝ, redaktor
--------------------
Vy si viete predstaviť obetovať rovnú daň, respektíve zvyšovanie, alebo konsolidáciu verejných financií bez zvyšovania daní? Nehovorím o takých margináliách, ako daň z alkoholu a podobne?

Mikuláš DZURINDA, predseda SDKÚ-DS
--------------------
Ten problém je ešte väčší, pán Dobšinský. My potrebujeme nielen urobiť to, čo ste pomerne presne teraz v tejto otázke popísali, zjednodušene, skrátene povedané, konsolidovať verejné financie. My potrebujeme o mnoho viac. Zabrániť hospodárskemu prepadu, a privodiť znovu hospodársky rast. Zachrániť pracovné miesta ľuďom a urobiť opatrenia, aby mohli  vznikať nové pracovné miesta. 

Branislav DOBŠINSKÝ, redaktor
--------------------
A dá sa to všetko urobiť. Jednoduchá otázka.

Mikuláš DZURINDA, predseda SDKÚ-DS
--------------------
Dostávam sa, dostávam sa k pointe vašej otázky. A som rád, že  pán predseda Fico pred sekundou povedal, že hospodársky rast podviazalo zvýšenie dane z pridanej hodnoty. Pekný elegantný programový  rozdieľ medzi nami. Hlboko nesúhlasím. Som presvedčený, že na hospodársky rast a tvorbu pracovných príležitostí má rozhodujúci vplyv práve daň priama, daň z príjmov. Či ošklbeme ľudí, či ich zatiahneme za krk, práve tých, ktorí vytvárajú hodnoty. Živnostníkov, ktorí si hľadajú a vytvárajú sami prácu. Toto je 

Branislav DOBŠINSKÝ, redaktor
--------------------
Čiže, vylučujete, že keby ste vládli, že by ste zvyšovali daňovú záťaž? 

Mikuláš DZURINDA, predseda SDKÚ-DS
--------------------
Ta koncovka bude z mojej strany veľmi zreteľná, rovnú daň by sme mali zachovať. Je to nielen made in Slovakia, ale je to predovšetkým účinný nástroj, ako v tých ťažkých časoch udržať investorov a lákať investorov , investorov nových.

Branislav DOBŠINSKÝ, redaktor
--------------------
A DPH? 

Mikuláš DZURINDA, predseda SDKÚ-DS
--------------------
To je iná téma. Ja hovorím o vzťahu priamych a nepriamych 

Branislav DOBŠINSKÝ, redaktor
--------------------
Čiže pripúšťate zvyšovanie sadzby DPH? 

Mikuláš DZURINDA, predseda SDKÚ-DS
--------------------
Budeme hľadať peniaze všade inde, pán Dobšinský, teraz ja nie som ani minister financií, ani expert na prepočet dopadov. Ta deklarácia politická je z mojej strany veľmi jednoznačná. Udržať rovnú daň , nezdaňovať prácu, nešikanovať tých, ktorí pracujú , nešikanovať tých, ktorí riskujú, pretože len takto udržíme zamestnanosť a dáme prácu ľuďom novú, a okrem toho treba pokračovať v tom, o čom som už sa zmienil a síce, v podpore inovácií, prepájaní vedy a priemyslu , v rozvoji výskumu, aj základného aj aplikovaného  aj  skvalitňovanie školstva. 

Branislav DOBŠINSKÝ, redaktor
--------------------
Dobre, pán Fico  na vás mám trošku inú otázku, lebo okrem  teda toho, čo som pomenoval v oblasti daní, 

Robert FICO, predseda strany Smer-SD
--------------------
Chcel by som reagovať na pána predsedu.

Branislav DOBŠINSKÝ, redaktor
--------------------
Jasne, samozrejme, ale ja to môžem ešte predtým predoslať otázku. Vy zase podporujete zákon o rozpočtovej zodpovednosti. Dlhová brzda, takzvaná, tiež mimoriadne dôležitá vec v súčasnej turbolentnej dobe. No a tam je ta dohoda pokiaľ sa nemýlim, v rámci toho paktu rastu a stability, 60 % strop dlhu. A už ste sa aj vyjadrili, že podľa vás by ten rast  mohol byť naštartovaný opäť veľkými verejnými investíciami. Ten dlh momentálne medzi tými 60 % a tým aktuálnym dlhom Slovenska je ešte pomerne dosť veľká medzera. Či teda to máme chápať tak , že ak by ste vládli, tak by ste opäť rozbehli nejaké veľké verejné investície na dlh? Ako povedzme PPP projekty? Či si to môžme dovoliť  v tejto dobe?

Robert FICO, predseda strany Smer-SD
--------------------
PPP projekt sa nezaratáva do dlhu, to je úplne iná káva, ale

Branislav DOBŠINSKÝ, redaktor
--------------------
Dobre, ale 

Robert FICO, predseda strany Smer-SD
--------------------
Poďme k podstate veci, lebo ste zatiahli dlh a spojili ste to s daňami. To, čo povedal teraz pán predseda SDKÚ je typickým príkladom diametrálne odlišného postoja Smeru-Sociálnej demokracie, a pravice na otázku hľadania príjmov a dám konkrétny príklad. My sme argumentovali , že zvýšenie dane z pridanej hodnoty bude znamenať zdražovanie, čo aj sa v praxi stalo, pretože dnes je zdražovanie rýchlejšie, ako rast miezd. Preto mzdy na Slovensku reálne klesajú. A v januári , v decembri 2010,11 sme ponúkali pravicovej vláde ako opozičná strana reálne riešenie namiesto zvýšenia DPH a hovorili sme, neberte stále peniaze tým najslabším, cez zdražovanie potravín, služieb a ďalších vecí. Zoberte peniaze tam, kde sú a ponúkli sme v januári a februári bankovú daň, ktorá by priniesla do štátneho rozpočtu presne tie isté peniaze, ako by priniesla DPH. Odmietli to. A zvýšili DPH s katastrofálnymi dôsledkami na infláciu , zdražovanie. Náš pohľad je taký, že miera prerozdelenia na Slovensku je neudržateľná, ak chcem udržať charakter štátu, sociálneho , chceme udržať nejakú mieru služieb vo  vzťahu k ľuďom, nemôžeme stále ísť cestou nejakého znižovania daní a znižovania odvodov. Potom musíme ale verejnosti povedať dobre, budete platiť nízke odvody, nízke dane, ale budete si za  všetko platiť , za všetky služby, ktoré štát poskytuje. Naša filozofia je, solidarita silných a bohatých musí byť väčšia  ako solidarita slabých. My napríklad úplne odmietame zvyšovanie dane z pridanej hodnoty. Pretože daň z pridanej hodnoty a jej zvýšenie je najnespravodlivejším spôsobom získavania finančných prostriedkov , lebo to tí ľudia cez potraviny a ďalšie veci  zaplatia.  Prečo , ak mali   banky 480 miliárd eur zisk, nemôžu byť viac zaťažené? Prečo  nemôžeme ísť naozaj na firmy, ktoré zarábajú hovorím o  zisku 33 miliónov eur ročne. To tu zaznelo, čiže

Branislav DOBŠINSKÝ, redaktor
--------------------
Ale moja otázka ešte, či viete mi povedať aspoň veľmi krátko, či teda máme očakávať, ak by ste vládli, že sa budú robiť  /hovoria obaja/

Robert FICO, predseda strany Smer-SD
--------------------
Ale toto je  dôležité, toto je dôležité , veď toto je dôležité vedieť, že my odmietame prenášať ťarchu čohokoľvek, že či to je slabý výkon vlády ,alebo to je kríza len na plecia ľudí, ak existuje iná alternatíva ako zdroje získavať. Pokiaľ ide o dlhovú službu, alebo teda o dlh tohto štátu. Nebol som to ja, ale bol to pán Mikloš, ktorý včera povedal, že v roku 2012 si musíme požičať podstatne viac peňazí, ako sa pôvodne plánovalo. Čiže zrazu vláda , ktorá urobila z výšky dlhu, jeden z najvýznamnejších argumentov proti Smeru-Sociálna demokracia  nám oznamuje, že budeme si musieť požičať v roku 2012 ešte viac, ako sme si plánovali. Z čoho vyplýva, že v roku 2011 to navýšenie dlhu na jedného človeka nebude z päť tisíc na 5700 eur, ale v roku 2012 to môže byť podstatne, podstatne viac. Preto treba ja hovorím teraz o 

Mikuláš DZURINDA, predseda SDKÚ-DS
--------------------
Hovoria obaja, teraz ja.

Robert FICO, predseda strany Smer-SD
--------------------
No ja dokončím tu myšlienku s tým  zákonom o fiškálnej zodpovednosti , alebo rozpočtovej zodpovednosti . Preto treba, lebo si naplánovali väčší rast dlhu za tieto štyri roky ako sme to urobili my. My sme mali 10,2 miliardy nárast, oni si naplánovali 12,4 milióny eur opäť oficiálny údaj ministerstva financií. Sme toho názoru, že je treba prijať zákon, ktorý stanoví sankcie, ak nebude  dodržaná horná hranica konkrétneho dlhu. Pokiaľ   ide o verejné investície, my hovoríme o verejných a súkromných

Mikuláš DZURINDA, predseda SDKÚ-DS
--------------------
Hovoria obaja, striedať a nemáme problém diskutovať o výške bankovej dane. Ty to veľmi dobre vieš. Ale tak, aby sme nezamedzili slušnému živnostníkovi dostať normálny úver. Pán predseda, toto nie je ideologická otázka, to vieme aj ty, aj ja, aj všetci v Európe, že tu napríklad sa dajú nájsť  peniaze. Len treba trafiť výšku. A toto nechajme odborníkom. Som za, budeme mať príjmy v rozpočte, ale nezabíjme tvorbu pracovných miest. No vrátim sa k tomu, ale kde už  teda naozaj sa rysuje, že to vidíme inak, pán predseda horlí za spotrebné dane , za tie DPH, ja hovorím,  zdaňme spotrebu, kto fajčí, pije, veľa "trobi", nech  zaplatí viac. Ale nezdaňujme ľudskú prácu. Ľudskú iniciatívu. 

Branislav DOBŠINSKÝ, redaktor
--------------------
No len tých 600 miliónov 

Mikuláš DZURINDA, predseda SDKÚ-DS
--------------------
Budeme hľadať, budeme hľadať, budeme hľadať. Ale ta filozofia je v tom, či priame, teda dane z práce, alebo nepriame , teda dane z konzumu. No a druhá poznámka, pán predseda ten útok na Ivana Mikloša je veľmi neškodný. Ty to veľmi dobre vieš. Akýže a o koľko si to chce viacej požičať v tom roku 2012?

Robert FICO, predseda strany Smer-SD
--------------------
O jedno percento HDP. 

Mikuláš DZURINDA, predseda SDKÚ-DS
--------------------
A aký ty si urobil deficit v roku 2009?

Robert FICO, predseda strany Smer-SD
--------------------
Ale my sme sa netajili pri hospodárskej kríze, že dochádza k prepadu hospodárskeho rastu.

Mikuláš DZURINDA, predseda SDKÚ-DS
--------------------
Ale teraz

Robert FICO, predseda strany Smer-SD
--------------------
Vy máte pozitívny hospodársky rast dve percentá. My sme mali mínus päť percent, lebo bola svetová hospodárska kríza. Ako je to možné? 

Robert FICO, predseda strany Smer-SD
--------------------
Bol vyšší hospodársky rast, 

Robert FICO, predseda strany Smer-SD
--------------------
Že pri existujúcom hospodárskom raste máte tak 

Mikuláš DZURINDA, predseda SDKÚ-DS
--------------------
Počkaj. 

Branislav DOBŠINSKÝ, redaktor
--------------------
Páni, aby to nebol naozaj

Mikuláš DZURINDA, predseda SDKÚ-DS
--------------------
Počkaj, k číslam sa vrátim, k číslam sa vrátim. Ja som si dobre poznačil aj tvoj výrok o prepade reálnych miezd. Čo je nezmyseľ. Vrátime sa k číslam. 

Robert FICO, predseda strany Smer-SD
--------------------
Štatistický údaj. 

Mikuláš DZURINDA, predseda SDKÚ-DS
--------------------
Počkaj, ja , vrátime sa . Už si  jednu stávku so mnou pred  minulými voľbami o reálnych mzdách prehral. 

Robert FICO, predseda strany Smer-SD
--------------------
Nepamätám sa, no, ale.

Mikuláš DZURINDA, predseda SDKÚ-DS
--------------------
No tak ti to pripomeniem. To je myslím bo aj  verejnosť si pamätá a je to zaznamenané a  vrátime sa k týmto číslam. Ale opakujem ešte raz. Keď sme preberali vládu v roku 2010, bol deficit  8 percent. Tento rok sme si dovolili  ho naplánovať na 4,9, skoro na polovičný. Dodržíme  ho, a celá Európa má nie plán, ale záväzok musíme to urobiť. V roku 2013 sa dostať pod tri percentá. A teraz je na nás, ako si tieto dva roky rozvrhneme. Či 3,8 a 2,9, ako sme mali predstavu, alebo 4,1 a 2,8. Z toho robiť nejakú politiku, z toho hovoriť, že  Mikloš je neschopný. Mikloš, ktorý ťahal Slovensko  po roku  1998 z najväčšej ekonomickej  šlamastiky, pán predseda  toto bol útok veľmi neškodný. 

Branislav DOBŠINSKÝ, redaktor
--------------------
Dobre, páni, čas,je aj naším pánom. Preto nemôžem obísť tému, ktorá je tu  aktuálna, to znamená samit eurolídrov a euro. Pravdu povediac tie závery sú pomerne ešte nejasné, lebo je tam veľa technických vecí, o ktorých sa nevie, ako to dopadne. Ale premiérka Slovenska aj nemecká kancelárka hovoria, že  identifikovali sa správne problémy eura. Na druhej strane  aj v tých záveroch sa hovorí, že bez istej miery  väčšej centralizácie  eurozóny  to asi zrejme nebude  možné. Hovoril o tom napríklad pán Scheubel, alebo pán Trichett. Väčšia miera   fiškálnej únie, prípadne aj nejaké spoločné  dane, harmonizovaný základ. A keďže táto  vláda, ktorá dnes  vládla sa rozpadla na tejto téme, otázkou je,či to nemôže hroziť povedzme aj v budúcnosti, lebo pokiaľ viem, tu sa nezhodnete. Smer hovorí harmonizovaným daniam áno, a vy nie. Mýlim sa? 

Mikuláš DZURINDA, predseda SDKÚ-DS
--------------------
Neviem , nechcem hovoriť za predsedu Smer-SD, ale my hovoríme , že najprv poviem to principiálne, a potom konkrétne.  My hovoríme, že  potrebujeme v Európe viac spolupráce, ale aj viac vnútornej konkurencie. Ak mi niekto povie, že treba viacej spolupracovať v oblasti základného výskumu,  som tisíc percentne  za.   Ak mi  niekto povie, že by sme mali povedzme viacej spolupracovať aj v oblasti obrany, že nemusíme všetci  nakupovať rovnaké kanóny, alebo iné zbraňové systémy, ak mi niekto povie, že nemali by sme  sa v ten istý deň stretnúť traja ministri zahraničných vecí v Káhire, že by nás mohol niekto koordinovať, s ničím z toho nemám problém. 

Branislav DOBŠINSKÝ, redaktor
--------------------
Ale s daniami, áno, hej? 

Mikuláš DZURINDA, predseda SDKÚ-DS
--------------------
Ale s daňami, mám problém. Pretože čo  bude hnať Európsku úniu ako celok? Ak nebude vnútorná konkurencia? Prečo keď my dvaja, Slováci nevidíme rovnako úlohu priamych daní a nepriamych daní, prečo o nás má rozhodovať niekto tretí? Čiže nechajme členským štátom , aj suverénne právo modelovať a formulovať ekonomicko-sociálnu politiku tak, aby povedzme chudobnejšie krajiny mohli naďalej dobiehať bohatšie krajiny, tak , ako sa to začalo Slovensku dariť  po vstupe do Európskej únie? 

Branislav DOBŠINSKÝ, redaktor
--------------------
Pán Fico, vy si viete predstaviť, že euro ako projekt jednej meny so 17-timi ekonomikami je dlhodobo udržateľný bez nejakej fiškálnej únie, respektíve aj spoločnej alebo minimálne koordinovanej daňovej politiky?

Robert FICO, predseda strany Smer-SD
--------------------
Ťažko je mať v 17-tich krajinách jednu spoločnú menu, a 17 rozdielnych finančných, sociálnych a hospodárskych politík. Aj samit, ktorí skončil doslova pred niekoľkými hodinami potvrdzuje, že ďalšia miera unifikácie Európy je pravdepodobne nevyhnutná. Pretože aj pri ochrane eura tu musel byť spoločný postup. Žiadna krajina nebola schopná samostatne individuálne urobiť  ochranný val proti útokom a  vôči finančným krízam. Za týchto podmienok je Smer-Sociálna demokracia  pripravený hovoriť o týchto krokoch v rámci Európskej únie. Ale aké tie kroky budú a akú budú mať podobu to je v tomto okamihu príliš predčasné. Pri samite  je dôležité niečo iné. A tu  na Slovensku treba jasne rozdeliť politické strany, na strany, ktoré si uvedomujú význam európskej spolupráce pri ochrane eura, spoločnej meny, a strany, ktoré si to neuvedomujú a myslia si, že na nejakom europesimizme  na nejakých útokoch proti podstate  Európskej únie môžu zarobiť lacné politické body. Samit ukázal, že len vďaka schválenému eurovalu bolo možné prijať tie rozhodnutia, ktoré boli prijaté. Keby nedošlo k ratifikácii  zmluvy o eurovale vo všetkých štátoch eurozóny, v 17-tich krajinách vrátanie Slovenska, hoci veľmi komplikovanej procedúry, tak by samit nemohol  prijať také pozitívne rozhodnutia, ako prijal , čo malo nepochybne pozitívny vplyv na vývoj eura a my všetci veríme, že to nejaký čas v takomto duchu aj vydrží. Toto je najpodstatnejší odkaz samitu, aj pre Slovensko, aby ľudia videli, že kto to preboha hovorí, že   nie euro, nie Európska únia  nie euro, a potom čo? Budeme tu sami a zrazu zistíme, že  sme my  mimo zóny  perspektívy ako krajina napojená na štáty, ktoré nemajú 

Branislav DOBŠINSKÝ, redaktor
--------------------
Otázka, či sa budete vedieť dohodnúť, keďže máte  iné názory 

Robert FICO, predseda strany Smer-SD
--------------------
V európskych témach sa zdá, je súlad.

Mikuláš DZURINDA, predseda SDKÚ-DS
--------------------
Môžem? 

Branislav DOBŠINSKÝ, redaktor
--------------------
Nech sa páči. 

Mikuláš DZURINDA, predseda SDKÚ-DS
--------------------
Pán Dobšinský, pozrite sa, vytiahli ste zaujímavú otázku, a hneď ste to pomenovali ako harmonizácia daní, hoci  zatiaľ je na stole tak opatrne harmonizácia  daňových základov, čo je ale  obrovský rozdieľ. 

Branislav DOBŠINSKÝ, redaktor
--------------------
Podnikových daní a tak ďalej. 

Mikuláš DZURINDA, predseda SDKÚ-DS
--------------------
Tak, no a to ešte k harmonizácii povedzme daňových sadzieb. 

Branislav DOBŠINSKÝ, redaktor
--------------------
Trendy, nazvime to takto. 

Mikuláš DZURINDA, predseda SDKÚ-DS
--------------------
Ale áno, súhlasím s vami, a takto by som to aj prijal. No ale  k hrozbe, ktorú naznačil kolega Fico, že nás je 17 a každý by si mal robiť čo chce, priame,  nepriame spotrebné dane. Sa podľa môjho názoru dá účinne čeliť, aj tak, keď ponecháme zvrchovanosť v oblasti daní, ale aj sociálnych   systémov na  národné štáty. A to sú automatické sankcie.  arbitrážne, právne vymožiteľné  sankcie. Helmut Kohl  prehovoril po dlhých rokoch   a má pravdu. Viete, kedy začali naozaj  problémy?  Po prvé, keď  nezodpovední tolerovali klamanie úradníkov v krajine, kde to prepuklo, ale hlavne keď si mohli dovoliť starí, bohatí veľkí prekročiť pakt rastu a stability. A nehanbím sa  povedať, že hovorím o Nemecku a Francúzsku. Oni si mohli dovoliť, dostať sa nad predpísané limity, a vy to dobre viete. Aká je, aká je miera zadĺženosti , že je to 60 percent, že to je miera inflácie, a že to je deficit štátneho rozpočtu, keď to urobilo Francúzsko, zrazu sa nič nedialo. Keď to urobil malý a nový, tak dostal po hlave. Tu by sa mala Európa  a preto sme napríklad boli aj tvrdo proti gréckej pôžičke. Aby sme dali najavo, že takto to ďalej nemôže ísť. A podľa môjho názoru sa to aj presadzuje. To,  že bude automatická vymožiteľnosť sankcie, sa začína presadzovať . Ja osobne verím, tomu, že  tak, ako vo fotbale, kto je predposledný a posledný zostupuje do druhej ligy, keď niekto urobí dve žlté karty, dostane červenú. Keď to bude platiť, to, čo aj v živote, keď živnostník nezaplatí faktúru, alebo oklame na daniach, ide do väzenia. Alebo vypadne z biznisu, toto musí platiť  aj pre politikov , pre politiku a pre krajiny. 

Branislav DOBŠINSKÝ, redaktor
--------------------
Otázkou je samozrejme, že  či tento názor si osvoja  aj tí, ktorí v Európskej únii , eurozóne rozhodujú, lebo ak ten tlak  bude trošku iný, napríklad ako o tom hovoril pán Scheuble, tak asi to bude iné, ale   

Mikuláš DZURINDA, predseda SDKÚ-DS
--------------------
Môžem? 

Branislav DOBŠINSKÝ, redaktor
--------------------
Ale vzhľadom na čas.

Mikuláš DZURINDA, predseda SDKÚ-DS
--------------------
Môžem jednu vetu, pán Dobšinský? Spomínate si, ako to bolo pri gréckej pôžičke? Keď som si dovolil prvý krát povedať, že nejde o peniaze do rúk chudobným Grékom, ale bohatým súkromným komerčným bankám, skoro  mi vykrútili krk. Nebojme sa   pomenovať pravdu, nebojme sa  podeliť s našou skúsenosťou, spájajme sa v Európe, tam, kde to    je dôležité, a v tomto mal pán Fico pravdu, že bolo nesmierne dôležité, že sme to za 9 dní všetko zvládli. A že sme ratifikovali tie európske dokumenty. Ale zase tam, kde sme presvedčení, že naša skúsenosť hovorí niečo iné, tak chráňme naše záujmy.

Branislav DOBŠINSKÝ, redaktor
--------------------
Dobre, ja využijem vzhľadom na čas, musíme končiť, ale využijem to tak ako povediac  oslí mostík , spájajme sa, lebo naozaj zrejme nás čakajú pomerne hodne ťažké časy.  a hospodársky myslím celú eurozónu, Európsku úniu a aj Slovensko. Tie prognózy hospodárskeho rastu  sú také, aké sú. A preto sa pýtam, vraciam sa k tomu úvodu, obidvaja ste tu deklarovali a aj z tej diskusie vyplýva, že máte   zásadné iné názory na mnohé  veci, ale ak sa naozaj ukáže, po voľbách, že ani jeden z vás ten blok nazvime to pravý a ľavý, nemá dostatok hlasov, tak povedzme v mene politici tomu zvyknú hovoriť národno-štátne záujmy, ste schopní  spolu vládnuť? 

Robert FICO, predseda strany Smer-SD
--------------------
Nás zaujíma  pokiaľ ide o Smer-Sociálnu demokraciu len stabilné prostredie, istota, ochrana ľudí pred krízou, toto sú piliere, o ktoré chceme oprieť prípadnú účasť vo vláde. 

Branislav DOBŠINSKÝ, redaktor
--------------------
Čiže viete si to predstaviť, veľká  

Robert FICO, predseda strany Smer-SD
--------------------
Hovoria obaja, nie, prosím nezostavujte znovu vlády, nezostavujte vlády. Ten súboj je jasný. Buď pravicový zlepenec, alebo istota, ten súboj bude úplne jasný.

Robert FICO, predseda strany Smer-SD
--------------------
Ale mohol by si hovoriť aj pravicová koalícia. 

Robert FICO, predseda strany Smer-SD
--------------------
Dobre, ale  myslím

Mikuláš DZURINDA, predseda SDKÚ-DS
--------------------
Veď aj ty si mal  zlepenec s Mečiarom a Slotom. Ale udržme si istú úroveň.

Robert FICO, predseda strany Smer-SD
--------------------
Preto z tohto dôvodu   nás zaujíma toto,či sme schopní dosiahnuť. A v tomto duchu budeme aj pracovať v predvolebnej kampani. A toto chceme aj ponúkať Slovensku.

Branislav DOBŠINSKÝ, redaktor
--------------------
Pán Dzurinda, ja to len doplním, naozaj lebo Česko napríklad  ten scenár môže byť pat. Jednoducho nebude sa dať vládnuť stabilne a seriózne.

Mikuláš DZURINDA, predseda SDKÚ-DS
--------------------
Áno, ja som porozumel, ja som porozumel. Len jednu musím politickú poznámku urobiť. Bolo by dobré, keby v tej predvolebnej súťaži sme sa správali  korektne, lebo ty keď sa pozrieš do tvojej vlastnej strany, máš tam  bývalých HZDS-kov, Jarjabek,máš tam bývalé ZRS, Kôrka, či ako sa volal  nástupca Luptáka, máš tam SDĹ, SD, áno, mohol by som aj ja kadejaké  termíny používať, ale koalícia , spolupráca strán, veď to je normálny termín. Odpoveď na vašu ostatnú otázku pán Dobšinský už nechajme na ľudí, na voličov. Kolega Fico povedal, že porcujeme medveďa, ktorý ešte behá po lese, tuším si v parlamente hovoril. Myslím si, že to nastavenie je korektné, povedal to aj predseda Smer- SD a ja som to povedal, rozumieme tomu nastaveniu, v mesiacoch, ktoré nás čakajú budeme hovoriť o iných oblastiach, kde to bude vypuklé, justícia, vzťah k Štefanovi Harabinovi, mnohé ďalšie , no tak prečo by sme mali 

Branislav DOBŠINSKÝ, redaktor
--------------------
Čiže uvidíte, čo  povie kampaň.

Mikuláš DZURINDA, predseda SDKÚ-DS
--------------------
Neuvidíme, neuvidíme, pretože u nás  máme politickú smernicu. Len sa snaží zdôvodniť, prečo stojíme ako dva hlavné protipóly,povedal to presne, a korektne. Smer verzus SDKÚ-DS, KDH a Most.

Robert FICO, predseda strany Smer-SD
--------------------
No máš tu ešte jeden dôvod , na ktorý nesmieme zabudnúť

Branislav DOBŠINSKÝ, redaktor
--------------------
Posledná veta, lebo vážne už musíme končiť.

Robert FICO, predseda strany Smer-SD
--------------------
A ten spočíva v tom, že predseda SDKÚ musí viesť dnes súboj o svojho voliča s SaS. Takže dnes kto bude väčší kameňobijca vôči Smeru, tak ten sa hlási ,viacej bude zdá byť populárnejší, medzi voličmi. A pravice aj 

Robert FICO, predseda strany Smer-SD
--------------------
Pán predseda  ,už tretíkrát pred voľbami hovorím, že sú dôvody, prečo nepôjdeme so Smerom a vtedy ešte pán Sulík netušil, že bude v politike. Ja som ti to povedal v roku 2006, dodržali, 2002, ticho, 2006 verejne, povedal som ti to  2010, vždy som tento sľub dodržal, boli to roky, keď pán Sulík ani nevedel, že bude v politike. Nie je to preto, a ty to veľmi dobre vieš, že to nie je preto. 

Branislav DOBŠINSKÝ, redaktor
--------------------
Dobre, páni, ja ďakujem za účasť predsedom dvoch najsilnejších kľúčových takpovediac slovenských politických strán, predsedovi SDKÚ-Demokratickej strany Mikulášovi Dzurindovi.

Mikuláš DZURINDA, predseda SDKÚ-DS
--------------------
Ďakujem pekne.

Branislav DOBŠINSKÝ, redaktor
--------------------
A predsedovi Smeru-Sociálna demokracia Robertovi Ficovi.

Robert FICO, predseda strany Smer-SD
--------------------
Ďakujem za pozvanie, a pekný deň prajem. 

Branislav DOBŠINSKÝ, redaktor
--------------------
No a pekný deň a aj pekný víkend od mikrofónu želá aj Braňo Dobšinský. Ešte doplním, reláciu sme predhrávali v piatok popoludní.

17.12.2011
Rádio Slovensko
Sobotné dialógy
17.12.2011    Rádio Slovensko    str. 01   12:10 Sobotné dialógy
            
Branislav DOBŠINSKÝ, redaktor
--------------------
Vzbúrení lekári definitívne zložili zbrane a pacientom sľubujú pokojné Vianoce. Predvolebný parlament im totiž dal prakticky všetko, čo žiadali. Časť vládnych poslancov  si však nad garanciami svojej vlastnej vlády umyla ruky. A tak vládne sľuby musela naplniť i opozícia. Nemocnice pritom varujú, že naplnenie memoranda môže viesť až k ich krachu. A na vyššie platy lekárov nebudú mať peniaze. Minister zdravotníctva však napriek tomu dôvod na vyvodenie politickej zodpovednosti stále nevidí. Dámy, páni príjemné sobotné popoludnie, ako obvykle je tu čas Sobotných dialógov, tentoraz horúcou témou bude zdravotníctvo. A hosťami dnešnej relácie bude predseda KDH Ján Figeľ.

Ján FIGEĽ, predseda Kresťanskodemokratického hnutia
--------------------
Pekný deň prajem všetkým.

Branislav DOBŠINSKÝ, redaktor
--------------------
No a predseda opozičného Smeru-Sociálnej demokracie Robert Fico.

Robert FICO, predseda strany Smer-SD
--------------------
Dobrý deň prajem.

Branislav DOBŠINSKÝ, redaktor
--------------------
No a pekný deň želá od mikrofónu aj Braňo Dobšinský. Doplním, reláciu predhrávame po dohode v piatok neskoro večer. Páni, in medias res, štrajk, alebo presnejšie vzbura lekárov by mala definitívne skončiť , tak to avizovalo aj vedenie LOZ, na druhej strane sa ale objavili hlasy z nemocníc, konkrétne šéf Asociácie nemocníc pán Petko rokoval so zdravotnými poisťovňami, a avizuje, že bude ďalší problém. Že po rokovaniach sa ukázalo, že nie sú reálne peniaze na tie služby, ktoré vláda dala a ktoré parlament schválil a že hrozí aj redukcia zdravotníckej siete, teda rušenie lôžok v nemocniciach, dokonca aj celých nemocničných oddelení. 

Marián PETKO, predseda Asociácie nemocníc Slovenska
--------------------
Toto môže byť jeden z tých bodov, ktorý ale nebude postačovať na to, aby systém podľa nás aj podľa zdravotných poisťovní v júni neskolaboval. Je to jedna z možností, že sa zhorší dostupnosť, ale zníži sa počet poskytovateľov, ale ani toto nebude stačiť. Ubezpečujem vás, že ani toto , pri takomto extrémnom náraste nákladov, ktorý tieto zákony už obsahujú, a ktorých ešte len budú obsahovať v tom ich pokračovaní. 

Branislav DOBŠINSKÝ, redaktor
--------------------
Toľko Marián Petko, šéf Asociácie nemocníc teda konkrétne 54 nemocníc. Pán Figeľ čiže úplne základná otázka, vláda niečo sľúbila a parlament to takou podivuhodnou väčšinou, nie teda vládnou, ale opozično-vládnou schválil. A teraz sa ukazuje, že tie sľuby nemusia byť celkom podložené. A že to môže viesť k rušeniu nemocničných lôžok, oddelení a možno ani to nebude stačiť, možno že nemocnice budú mať väčší problém. Boli teda tie sľuby zodpovedné?

Ján FIGEĽ, predseda Kresťanskodemokratického hnutia
--------------------
Ja som presvedčený, že Slovensko potrebuje ozdraviť svoje zdravotníctvo, a zároveň aj verejné financie. Môžeme sa prikrývať takou perinou, na akú máme. Čo na jednej strane volá po striedmosti , po úsporách, no a na druhej po rozvoji, ktorý je udržateľný aj z hľadiska príjmov aj z hľadiska rastu, či zamestnanosti, alebo ekonomiky. Potrebujeme aj jednu aj druhú stranu mince seriózne riešiť. Je to väčšia téma, o veľa širšia, ale v jej rámci zdravotníctvo je veľmi citlivé, pretože sa týka každého. Týka sa zdravia, životov a je veľmi citlivou oblasťou. To, čo minister Uhliarik , respektíve aj vláda od nástupu sa usilovala robiť a aj rozbehla, bolo množstvo konkrétnych krokov, ktoré napríklad už dnes znamenali istú redukciu nákladov, napríklad na nepotrebných, ale optimalizovaných počtov lôžok. A počtoch oddelení. Na liekovej reforme, konsolidácie Všeobecnej zdravotnej poisťovne a toto treba ďalej rozvíjať. 

Branislav DOBŠINSKÝ, redaktor
--------------------
Ja vám do toho vstúpim, to rozvíjať, ešte len chcem to upresniť, lebo naznačila to aj začiatkom decembra, ale v tom nejakom období koncom novembra aj samotná premiérka, že to môže viesť k redukcii tej minimálnej siete, to znamená, ďalšiemu rušeniu lôžok, oddelení a tak ďalej , možno aj celých nemocníc. Budú stáť tie vyššie platy lekárov to, že bude  povedzme menej lôžok, menej oddelení, menej nemocníc?

Ján FIGEĽ, predseda Kresťanskodemokratického hnutia
--------------------
Nie, to čo bolo odsúhlasené, dohodnuté je možné realizovať zo zdrojov, ktoré sa ušetria vďaka liekovej reforme. Samozrejme aj ďalších opatrení, ktoré v nemocniciach , respektíve v systéme sú potrebné. Ja som presvedčený, že tu ide o témy, ktoré sú vo svojej podstate 20-ročné. Niektoré sa naozaj 20 rokov neriešili, teraz by sme chceli všetko odrazu. Nedá sa to odrazu, ale postupne, systémovo , seriózne sa to dá. Ide o zavedenie aj poriadku, aj väčšej zodpovednosti a samozrejme cieľom je dostupnosť a kvalita zdravotných služieb. 

Branislav DOBŠINSKÝ, redaktor
--------------------
Otázka je, prečo potom vláda vlastne všetky tie sľuby splnila, lebo dá sa ,"výpadok nahrávky"lekári žiadali, alebo LOZ žiadalo, a čo vláda splnila, alebo teda parlament schválil, tak  lekári vyhrali tak povediac 9:1. Pán Fico, teraz ste v opozícii, ak by ste vy vládli, tak vy by ste boli ochotní dať lekárom také zvýšenie platov, aké sa presadilo? Lebo nakoniec aj ta tretia etapa sa nepresadila. To znamená, že tých zdrojov je málo. 

Robert FICO, predseda strany Smer-SD
--------------------
Nechápem prečo tieto otázky kladiete opozičnému politikovi. Pán redaktor, pán predseda , vláda riešila problém štrajku lekárov a premiérka spolu s ministrom zdravotníctva podpísali vlastnou krvou memorandum, kde niečo sľúbili, že sa stane. Že sa zvýšia platy, ale najmä a to bola najpodstatnejšia podmienka lekárov, sa zruší takzvaná transformácia nemocníc na akciové spoločnosti. Teda zastaví sa definitívne pripravená privatizácia nemocníc. Premiérka a minister Uhliarik ráno o pol tretej oznámili slovenskej verejnosti, že žiadny štrajk už nebude pokračovať, že všetko vyriešili. Došli do parlamentu, a v parlamente poslanci vládnej koalície povedali, paní  premiérke a ministrovi za KDH Uhliarikovi, good bye, dovidenia, nás to nezaujíma, máme úplne iný pohľad. Najmä poslanci vládnej koalície nesúhlasili s tým, že sa má zastaviť privatizácia nemocníc, ktorá bola pripravená cez transformáciu na akciové spoločnosti.

Branislav DOBŠINSKÝ, redaktor
--------------------
SDKÚ a KDH , Most hlasovalo za.

Robert FICO, predseda strany Smer-SD
--------------------
No ale hovoríme o SaS-ke, lebo sa tá nezúčastnila hlasovania , hovoríme o KDH, a hovoríme o SDKÚ. V tom je to čaro, momentu, že minister za KDH podpíše memorandum vrátanie zastavenia privatizácie, a potom poslanci KDH a SDKÚ hlasujú proti tomuto memorandu. Ľudia na Slovensku týždeň pred Vianocami nechcú a už ani nechcú vidieť  hádky rozpadnutej koalície, ktorá končí a ktorá je odvolaná. Keby neprešieľ zákon, ktorý sľúbila paní Radičová a pán Uhliarik, máme tu s vysokou pravdepodobnosťou generálny štrajk lekárov pred Vianocami v tom najcitlivejšom období, čo by znamenalo katastrofu pre pacientov, lebo by sa nedostali k tomu, čo im garantuje ústava, k zdravotnej starostlivosti. A nie prvý krát za posledné dva, alebo tri mesiace musel Smer nasadiť 62 poslancov, museli sme presadiť to, čo sľúbila premiérka a Uhliarik, hovorím teraz o zákaze privatizácie nemocníc, my sme to presadili, a mali sme na to dosť hlasov a potom aj vďaka len našim hlasom ten zákon prešieľ, pretože bolo prítomných 122 poslancov, a Smer dal 62 poslancov, čiže aj za nás by to automaticky prešlo. Ľudia chcú vidieť na Slovensku, že sme schopní riešiť problémy, že je tu nádej na riešenie problémov a už ich  nezaujíma, že či premiérka niekoho oklame, alebo neoklame, ta klame stále. Už ich nezaujíma, že či Uhliarik je schopný, alebo nie je schopný, už je odvolaný.

Branislav DOBŠINSKÝ, redaktor
--------------------
Také vianočné priam.

Robert FICO, predseda strany Smer-SD
--------------------
No nie je to vianočné, hovorím o realite. Bol by tu štrajk lekárov. Bol by tu vážny štrajk. Smer zabral, vyriešili sme to, žiadny štrajk tu nie je. Predovšetkým nás najviac teší, že sa nám podarilo presadiť zastavenie privatizácie nemocníc , to bolo pre nás najpodstatnejšie. A všetko sa vyriešilo.

Branislav DOBŠINSKÝ, redaktor
--------------------
Dobre, to je rovno nahrávka na smeč pán predseda Figeľ, vy ste šéfom KDH, ako si teda máme vysvetliť, keď slovenský premiér, teda premiérka, minister zdravotníctva , teda člen vlády niečo sľúbia, niečo podpíšu , teraz nebudem hovoriť o ekvilibristikách politických, že poslanecký mandát je slobodný a tak ďalej. Ale ak teda premiér a minister zdravotníctva niečo sľúbia, tak by to malo platiť. Ale neplatilo to, pretože ta parlamentná väčšina , ktorá to schválila sa sformovala  vďaka opozícii, inak by to neprešlo. Ani vaši vlastní poslanci to nepodporili.

Ján FIGEĽ, predseda Kresťanskodemokratického hnutia
--------------------
Chcem sa zastať aj premiérky aj samotného ministra , pretože veľakrát bola aj teraz, ale aj v minulých dňoch obviňovaná, že klame, a rôzne takéto nepravdivé až perioatívne označenia používané. Ja ju považujem za statočnú ženu. A takisto som sa zastal ministra Uhliarika, nielen zo straníckych dôvodov, ale to, čo za rok a pol s odvahou začal riešiť, je hodné skôr istého ocenenia. A samozrejme môžeme hovoriť o detailoch, a chcem odpovedať na otázku, aby som 

Branislav DOBŠINSKÝ, redaktor
--------------------
Ale toto nie je detail, čo sa pýtam. 

Ján FIGEĽ, predseda Kresťanskodemokratického hnutia
--------------------
No detail o tom, že ako sa hlasovalo ďalej. Pretože vláda nemôže rozhodovať za poslancov o znení zákonov , alebo o postojoch poslancov. A memorandum presne doslova hovorí, čo vláda urobí, alebo nakoľko sa zaväzuje . A to všetko naozaj vláda už či prostredníctvom premiérky, alebo jednotlivých rozhodnutí napĺňala. Čo sa týka samotného hlasovania, minister predložil štyri body na výbore pre zdravotníctvo, dva z nich si výbor osvojil, a to bol základ pre samotný návrh novely zákona. S tým, že do tohto znenia pribudol návrh poslanca Rašiho, bývalého ministra, ktorý išieľ nad rámec. My sme sa zaviazali ten deň dokonca. Ešte za účasti aj prezidenta k tomu, že vláda pozastavila všetky činnosti , všetky kroky, ktoré znamenali prípravu,  alebo postupné kroky pre transformáciu nemocníc podľa zákona. Naplnili sme nielen prísľub, ale aj text memoranda a avizovaný návrh zákona cez poslancov, respektíve  ktorí poslanci predložili bol prijatý. KDH nesúhlasilo

Branislav DOBŠINSKÝ, redaktor
--------------------
Prepáčte pán Figeľ, ale mne to znie trošku alibisticky, lebo vy to presadili vďaka opozícii , tak potom ako sa máme spoľahnúť na slovo premiéra, alebo ministra, keď on ho nie je schopný garantovať? 

Ján FIGEĽ, predseda Kresťanskodemokratického hnutia
--------------------
No vláda po vyslovení nedôvery v októbri už nemá väčšinu, tu väčšinu tam veľmi často reprezentovali už opozičné strany, po ďalšie to, čo urobilo SaS tohto týždňa v parlamente, bolo proti ich vlastnému programu a proti samozrejme vládnemu programu. Bolo to popretie ich princípu už či dôveryhodnosti, alebo postoja, na ktorom predtým trvali . Je to  mi ľúto, tým sa vytvorila samozrejme aj nová situácia v parlamente. Viacerí zo Smeru gratulovali SaS za toto rozhodnutie. Pretože vznikla v parlamente celkom iná situácia. A my sme podporili aj to znenie, ktoré znamenalo navýšenie platov na budúci rok. V parlamente teraz hovorím o poslancoch a poslaneckom klube, aj zmenu, ktorá sa dotýkala Zákonníka práce. Zrušenie transformácie považujem za nesprávny krok, pretože na rozdieľ od našich opozičných kolegov, my vidíme transformáciu ako nastoľovanie poriadku. A aj v účtovníctve, aj v obstarávaní , aj v správe vecí v nemocniciach z hľadiska prísnejšej kontroly. Slovensko to potrebuje, takto to robia aj iné krajiny, to nie je privatizácia. Že sa tak opozícia vlastne rozhodla, a že toto zaradila do samotného znenia celkovej novely to avizovala už vopred a týmto vlastne zmenila dovtedajšie návrhy.

Branislav DOBŠINSKÝ, redaktor
--------------------
Otázka potom, prečo sa podpísalo memorandum so zastavením transformácie. 

Ján FIGEĽ, predseda Kresťanskodemokratického hnutia
--------------------
Pretože transformáciu sme sľúbili zastaviť a poslancom predložiť na hlasovanie novelu zákona. 

Branislav DOBŠINSKÝ, redaktor
--------------------
Dobre, pán Fico ja to doplním otázkou, vašu reakciu doplním jednou otázkou. LOZ k tomu už vyzvalo a teraz nejde o LOZ, ale čisto keď sa nad tým zamyslím, tak to, že sú tu v hre nejaké  hromadné výpovede, to je minimálne dva mesiace predtým, prvým decembrom. Bolo to tu už  od leta, na stole minister hovoril, že je plán B, plán vyzeral ako núdzový stav. A českí lekári v slovenských nemocniciach , podľa vás je teda pán Uhliarok človek na svojom  mieste a mala  by ho premiérka odvolať? Odvolať teda , zobrať poverenie povedzme to takto? 

Robert FICO, predseda strany Smer-SD
--------------------
Minister, ktorý nemá dôveru parlamentu, a on patrí medzi ministrov, ktorí dôveru nemajú, pretože celá vláda je v podstate odvolaná, už nemôže byť v parlamente druhýkrát odvolaný.

Branislav DOBŠINSKÝ, redaktor
--------------------
Môže byť zobraté poverenie, tak.

Robert FICO, predseda strany Smer-SD
--------------------
Ako som už povedal, že to ako keby sme išli ešte utopiť obeseného. V tomto prípade môže iba premiérka dať návrh prezidentovi, na odobratie poverenia, ale to teraz nie je podstatné.

Branislav DOBŠINSKÝ, redaktor
--------------------
Dobre, ale mala by , lebo premiérka povedala, že uvažuje o tom.

Robert FICO, predseda strany Smer-SD
--------------------
Určite áno, určite áno. Pán Uhliarik je figúrka, ale je tá je teraz nepodstatná, v tých veciach, o ktorých chcem hovoriť. Vláda má stále väčšinu, zoberme si , že si teraz zvolili 76 hlasmi ombudsmanku, paní Dubovcovú a aj niektoré ďalšie zákony prechádzajú hlasmi celej vládnej koalície. To, že si rozbili vládu, je ich problém  a to nie je problém opozície. Najpodstatnejšie na všetkom je , že vláda, ktorá má väčšinu stále v parlamente, ústami a perom premiérky  a ministra Uhliarika sľúbili, nie pozastaviť, ale právne zrušiť premenu nemocníc na akciové spoločnosti. Prišlo to do parlamentu a tam sa proti tomu postavili poslanci, vrátanie KDH, ktoré má ministra Uhliarika ako vlastného ministra zdravotníctva. 

Branislav DOBŠINSKÝ, redaktor
--------------------
Ale zase nehovorí o slovnom mandáte, to je zas tiež pravda.

Ján FIGEĽ, predseda Kresťanskodemokratického hnutia
--------------------
Prosím vás, veď pán redaktor nie sme v politike prvý rok. Ak ide o fungovanie väčšiny v parlamente, vláda a poslanci v parlamente, fungujú, ako určité siamské dvojčatá, inak  nemôže fungovať demokratický systém v tomto štáte. Čiže stalo sa niečo, čo ukázalo, že poslancom vládnej koalície záležalo viac v danom okamihu na možnej privatizácii nemocníc, ako na tom, či bude alebo  nebude pokračovať pred Vianocami ďalší obrovský štrajk lekárov, a či nájdu pacienti alebo nenájdu lekárov  v ambulanciách. Ale poďme vysvetliť , ja by som to chcel povedať, lebo pán predseda mal dosť veľký priestor. Prečo nám tak strašne záležalo na zrušení právnom zrušení transformácie nemocníc na akciové spoločnosti. Už to konečne slovenskej verejnosti povedzme, o čo išlo tejto pravicovej vláde, keď presadzovali transformáciu nemocníc. 

Branislav DOBŠINSKÝ, redaktor
--------------------
Dobre, páni ja vás zastavím, teraz pán predseda, chcem ešte krátku reakciu pána Figeľa, naozaj k tejto jednej veci. Bolo tu avizované, že hromadné výpovede dávnejšie od leta, ten plán B vyzeral ako núdzový stav, ktorý ak by sa stalo niečo väčšie, nejaká väčšia autonehoda, a tak ďalej, tak neviem ako by to skončilo. Vy si naozaj myslíte, že Ivan Uhliarik je muž na správnom mieste? Ako minister zdravotníctva? Nemala by byť vyvodená akákoľvek politická zodpovednosť, že to došlo až tak ďaleko, ako to došlo? 

Ján FIGEĽ, predseda Kresťanskodemokratického hnutia
--------------------
Ako to zjednodušujete obdivujem, pretože tí lekári chceli dôjsť do bodu podania výpovedí, veď LOZ sa nezúčastňovalo na rokovaniach, na ktoré boli prizývaní užšie okrúhle stoly, päť krát výzva na rokovania so sestrami, tri mesiace rokovania znamenali dohodu, s lekármi nie. Oni ohlasovali český model. Komunizmus na Slovensko po vojne prišieľ zo západu. Český model znamenal, dotiahnuť to do výpovedí, 30.decembra v noci  tie podmienky boli také isté, ako tretieho decembra, keď sa aj podpisovali. Ale oni chceli dotiahnuť ten stav až do tohto bodu. Je mi to ľúto, pretože naozaj došlo k ohrozeniam, a preto bolo treba prijímať rozhodnutia , ktoré už avizoval predtým prezident, výzva vlastne na núdzový stav. Vláda  to musela nielen rešpektovať, ale pripraviť. Akýže pán B, keď vám do práce neprídu, alebo z práce odídu ľudia, ktorí  sa vo veľkých počtoch zrazu dajú na PN-ky. Toto bolo , toto bolo na Slovensku problémom. 80 z 96 nemocníc fungovalo normálne. V 16-tich bol problém a tomu sa nedá akože vytvoriť nejaký plán B. Odkiaľ zoberiete buď toľkých lekárov , alebo takéto obrovské presuny, preto som presvedčený, že minister Uhliarik robil všetky kroky preto, a tak,  aby nedošlo k ohrozeniu jednotlivých pacientov, už či išlo o deti, alebo dospelých.

Robert FICO, predseda strany Smer-SD
--------------------
Minister Uhliarik

Ján FIGEĽ, predseda Kresťanskodemokratického hnutia
--------------------
Chcel by som potom zareagovať aj na tu transformáciu, lebo

Robert FICO, predseda strany Smer-SD
--------------------
Najprv vysvetlime že čo ide, dobre?

Branislav DOBŠINSKÝ, redaktor
--------------------
Dobre, teraz, ja som to sľúbil a ja to doplním zase otázkou, pán predseda  lebo viem presne, kam smerujete, transformácia rovná sa privatizácia. 

Robert FICO, predseda strany Smer-SD
--------------------
Ešte niečo iné dôležité predtým chcem povedať je, že to, že lekári sú pripravení dávať výpovede bolo známe niekoľko mesiacov, minister Uhliarik úplne podcenil situáciu a neustále opakoval, že má rôzne alternatívy a varianty, ako postupovať. Ukázalo sa, že nemá pripravené absolútne nič. A že dokonca aj núdzový stav, ktorý vláda vyhlásila viedol k chaosu v zdravotníctve ako takom . Čiže základnou požiadavkou lekárov, ja teraz nechcem hovoriť o platoch, to je kontroverzná téma, pretože platy v tomto období naozaj keď všetci majú šetriť, má tu byť nejaká solidarita, je kontroverzná téma. Ale základnou požiadavkou lekárov bolo zrušiť transformáciu nemocníc a zastaviť pripravovanú privatizáciu .

Branislav DOBŠINSKÝ, redaktor
--------------------
Čiže, vy by ste im nedali takéto peniaze ako 

Robert FICO, predseda strany Smer-SD
--------------------
Nie, nie, nie, ja teraz hovorím o tom, že je to kontroverzná téma a nič iné. Treba sa o tom ďalej baviť. Tu bol problém, že minister Uhliarik neviedol s nimi riadny sociálny dialóg, aký sme my viedli v rokoch 2006 až 2010, keď sme boli vo vláde. 

Ján FIGEĽ, predseda Kresťanskodemokratického hnutia
--------------------
Ale veď ste nič nevyriešili za štyri roky.

Robert FICO, predseda strany Smer-SD
--------------------
Keby, dokončím pán predseda, vláda podpísala, premiérka aj minister Uhliarik podpísali, že zrušíme právne transformáciu, vykašlali sa na to v parlamente, a keby Smer nebol býval zabral všetkými 62 poslancami, tak dnes tu máme pred Vianocami obrovský štrajk. Ja chcem poďakovať všetkým poslancom za to, ktorí hlasovali , že sme naozaj upokojili stav , takže dnes nachádzajú pacienti lekárov v ambulanciách. Ak teraz k tej transformácii, to najpodstatnejšie, a naozaj mi nechajte aspoň 30 sekúnd. 

Branislav DOBŠINSKÝ, redaktor
--------------------
Nechám, ale doplním to otázkou, lebo vy hovoríte rovná sa to privatizácia, moje otázka znie, pomerne veľmi jednoducho. máme

Robert FICO, predseda strany Smer-SD
--------------------
Áno, 

Branislav DOBŠINSKÝ, redaktor
--------------------
Máme zákon o zdravotnej starostlivosti, ktorý a ústavu,  ktorí hovoria, že čo sa  prepláca naplno, čo sa musí doplácať, teda rozsah zdravotnej starostlivosti, a poskytovatelia nemôžu byť diskriminovaní na základe vlastníckych pomerov. Prečo by mňa ako pacienta malo trápiť, či je nemocnica súkromná, alebo verejná?

Robert FICO, predseda strany Smer-SD
--------------------
Tak to ste na veľkom omyle. Ak sa zmení nemocnica na akciovú spoločnosť, tak sa riadi právnymi predpismi a najmä zákonom,  ktorý sa nazýva Obchodný zákonník. Nemocnica, ktorá má dlhy, a tým, že dáva táto vláda menej peňazí do zdravotníctva, ako sme dávali my, garantuje, že nemocnice budú vytvárať ďalšie dlhy, by sa takto dostalo do konkurzu. Akciová spoločnosť klasická obchodná spoločnosť je predĺžená, ide automaticky do konkurzu. V konkurze by sa dostali k týmto nemocniciam rôzne finančné skupiny, podnikatelia, špekulanti, ktorí by skúpili nemocnice, a potom by tlačili na poisťovne zdravotné, aby im preplácali výkony a zarábali by na tom obrovské peniaze. Ľudia by boli tlačení do platenia zdravotníckych poplatkov, a ďalších vecí. Preto

Branislav DOBŠINSKÝ, redaktor
--------------------
Ale veď už dnes sú na Slovensku podobné nemocnice, 

Robert FICO, predseda strany Smer-SD
--------------------
Ja hovorím o niečom úplne inom,  hovorím o verejných nemocniciach pán redaktor, ešte raz ma dobre počúvajte. Verejné nemocnice sú dnes v podobe rozpočtových organizácií a sú napojené na štát. My odmietame považovať zdravotníctvo a zdravie za tovar, kde budú platiť trhové pravidlá. Ak zmeníte nemocnicu na akciovú spoločnosť a súčasne jej dávate menej a menej peňazí, a ja poviem prečo dáva táto vláda menej a menej peňazí, tak sa dostane takáto  nemocnica podľa Obchodného zákonníka a príslušných predpisov do konkurzu. A v konkurze ju schmatnú tí, ktorí sa na to jednoducho chystali. Preto sme my súhlasili s lekármi, keď trvali na tom, ako na základnej požiadavke, zastavte túto transformáciu, lebo je ľahkou cestou k privatizácii veľkých verejných fakultných nemocníc, ktoré sa dostanú do rúk  súkromných  skupín, finančných skupín a ďalších . Veď dnes sa netvárme pán minister Uhliarik je prezývaný pán Pentliarik, tak asi to nie je náhoda. A bolo jasné, že aj pri hlasovaní poslancov za vládnu koalíciu SDKÚ, KDH a SaS bol tlak finančných skupín v tomto duchu obrovský. Išlo predovšetkým o privatizáciu nemocníc. A preto si myslím, že bolo veľmi dôležité, dať všetko na bok, nájsť tento pozmeňujúci návrh, pán poslanec Raši ho predložil a tento pozmeňujúci návrh  aj získal podporu v Národnej rade Slovenskej republiky, čím sa všetko definitívne vyriešilo. Zákon prešieľ a lekári sa vrátili naspäť do ambulancií. Čiže základný problém slovenského zdravotníctva je po prvé, že vláda dávala menej  peňazí do zdravotníctva, máme na to konkrétny príklad pán predseda sa pýtam, prečo, ak sme my sa blížili k piatim percentám pokiaľ ide o platenie štátu za svojich poistencov, tak vy ste sa vrátili na štyri percentá v roku 2012  a potom sa čudujete, že nemocnice nemajú dostatok peňazí. Prečo teda ste urobili takýto krok, ktorý evidentne  približoval nemocnice k privatizácii a k zdravotníckym poplatkom. Toto je náš základný problém je toto je diametrálny rozdieľ ľavice a pravice. My si myslíme, že zdravie nie je tovar. Pravica si myslí, že je to tovar. A tak sa aj správali a hlasovali v parlamente. 

Branislav DOBŠINSKÝ, redaktor
--------------------
Dobre, ja to doplním, pán Figeľ  vašu reakciu opäť  otázkou, lebo rozumiem požiadavke Zákonník práce a nadčasy, rozumiem požiadavke vyššie platy, ale požiadavka akú formu má mať nemocnica, v ktorej lekár pracuje, nie je odborárska, to je politická požiadavka. Lebo nemocnice nepatria lekárom, ale všetkým občanom ergo daňovníkom. A mali by o tom rozhodovať politici, nie lekári, keďže im nepatria. Prečo ste potom vôbec pristúpili na dialóg o tejto téme a nakoniec ste to aj  v tom memorande sľubovali? 

Ján FIGEĽ, predseda Kresťanskodemokratického hnutia
--------------------
Súhlasím s tým, takto postupovali aj niektorí odborári na železniciach. Keby sme neboli konali tak, aby sa zastavilo zadĺžovanie , ozdravili pomery, tak už sú skolabované niektoré z tých firiem. Hovorím to preto, lebo som tiež zažil štrajk, ale iné čeliť tomu, že cestujúci musia čakať na stanici a iné, keď sú pacienti na lôžkach a lekári odchádzajú húfne z nemocníc. Tam išlo o organizované až vydieranie, v situácii, keď nemáte príliš veľa nástrojov. Preto to konanie bolo veľmi núdzne a som veľmi rád, že sa veľmi skoro za dva dni skončilo. A teraz ako to riešiť? Samozrejme transformácia bola spolitizovaná a toto je najväčší podvod odborárov na lekároch a na pacientoch. A na vlastne na spoločnosti. Pretože ich nemocnice sa tak nebudú môcť prísnejšie kontrolovať. Samozrejme, do budúcnosti bude treba hľadať formy, ako to zlepšiť , zmeniť, ale transformácia to nie je privatizácia. Transformácia to je poriadok, pretože keď sa vrátim k tomu, tie štyri práve preto, lebo pán predseda tu označuje aj ministra aj všeličo veľmi demagogicky. A ja to teda odmietam. Zdravotníctvo sme prebrali pred kolapsom, hlavne Všeobecná zdravotná poisťovňa, napriek tomu, čo hovoríte, dlh nemocníc , ktorý ste ohlasovali, že sme preberali na úrovni 150 miliónov, bol v skutočnosti 350 miliónov. A zdravotnú ste preberali  v 2006.roku v pluse 9 miliónov, odovzdávali v mínuse 120 miliónov eur. Tak sa nedalo fungovať. Bolo treba prijať zásadné zmeny. A keď sa ešte vrátim k ministrovi , tak naozaj ich robil a dosiahol veľa konkrétnych zmien. Nastavená cenová politika , alebo úroveň na druhú  najnižšiu v Európskej únii, naštartovaný etablovaný spravodlivejší systém platieb za diagnózu, ktorú západné štáty používajú ako normálnu. Optimalizácia lôžok,oddelení, to, čo Valentovič neurobil, ale bol odvolaný, sme urobili a už sa o tom dneska nediskutuje. 

Branislav DOBŠINSKÝ, redaktor
--------------------
Dobre, jednou vetou, lebo platby za diagnózu to sa má riešiť do konca roka 2013 tiež 

Ján FIGEĽ, predseda Kresťanskodemokratického hnutia
--------------------
Nie začiatkom 2013, ale zákon sme prijali.

Branislav DOBŠINSKÝ, redaktor
--------------------
Áno, áno len chcem doplniť. 

Ján FIGEĽ, predseda Kresťanskodemokratického hnutia
--------------------
To už sa pripravuje. 

Branislav DOBŠINSKÝ, redaktor
--------------------
Platby za diagnózu sú ale o tom, že sa prerozdeľuje zhruba ta istá kúpka peňazí iným spôsobom.

Ján FIGEĽ, predseda Kresťanskodemokratického hnutia
--------------------
Spravodlivejšie. 

Branislav DOBŠINSKÝ, redaktor
--------------------
Ale ide o tu kúpku peňazí, Smer teraz Robert Fico zopakoval, že tých peňazí v zdravotníctve je málo. 

Ján FIGEĽ, predseda Kresťanskodemokratického hnutia
--------------------
No, lebo sa veľa , veľa strácalo. Ja len pripomeniem, štátna nemocnica Kramáre, riaditeľom, ktorého vymenoval minister Raši odpredaný životne potrebný heliport, v čase volieb, čo by pri pravidlách, ktoré sme nastavili nebolo možné. 

Branislav DOBŠINSKÝ, redaktor
--------------------
Čiže peňazí je dosť, len sa plýtva?

Ján FIGEĽ, predseda Kresťanskodemokratického hnutia
--------------------
Napríklad. Napríklad, to len hovorím konkrétny príklad, preto, lebo pán predseda Fico tu spomína ako keby transformované boli nejaké zlodejské. My máme už transformované nemocnice, a fungujú. Aj v Žilinskej župe, napríklad. Vláda Roberta Fica v roku 2009 na návrh ministra Kaliňáka, ministra vnútra, transformovala nemocnicu svätého Michala. Ja to chcem ocitovať, preto, dovoľte mi aspoň trošku využiť podobného času, pretože išlo o transformáciu za vlády Roberta Fica, kedy ministerstvo zdravotníctvo bolo vedené Smerom a samozrejme všetko ostatné môžem ocitovať takisto. Argumenty pre rozhodnutie , ktoré bolo prijaté a dnes je realitou. Akciová spoločnosť bude vystavená otvorenému trhovému prostrediu, ktoré vytvorí tlak na jej efektívne fungovanie a hospodárenie. Citujem text ministra Kaliňáka. To prinesie zvýšenú kvalitu  v poskytovaní služieb pre rezort, pre štátne organizácie aj pre súkromný sektor. Po ďalšie, prinesie to transparentné hospodárenie, citujem bývalého ministra Kaliňáka. 

Branislav DOBŠINSKÝ, redaktor
--------------------
Dobre, aby to nebolo dlhé, môžete 

Ján FIGEĽ, predseda Kresťanskodemokratického hnutia
--------------------
Ešte posledné, bude táto spoločnosť akciová spoločnosť nemocnica svätého Michala samofinancovať svoj ďalší rozvoj, čo eliminuje požiadavky na štátny rozpočet. Úrad vlády nemal žiadnu pripomienku, súhlasil, pod vedením premiéra, Roberta Fica, a takisto 

Robert FICO, predseda strany Smer-SD
--------------------
Pán predseda, 

Branislav DOBŠINSKÝ, redaktor
--------------------
Vy ste teda tiež robili 

Ján FIGEĽ, predseda Kresťanskodemokratického hnutia
--------------------
Minister zdravotníctva Robert Raši, vy ste transformovali v Bratislave nemocnicu na akciovku. A teraz to tu spájate automaticky , že to je zlodejna, alebo že to znamená vlastne privatizáciu. Kedy ste hovorili pravdu, teraz, alebo vtedy? 

Robert FICO, predseda strany Smer-SD
--------------------
Túto pesničku ja už počúvam rok a pol vládnete, a nič iné nepočujem, keď niečo otvoríme, tak odpovedáte na všetko odpoveďou celý štát sme prebrali pred kolapsom. Toto je odpoveď na všetky naše výhrady, ktoré vôči vám máme. Ja len pripomeniem, že sme vám odovzdávali štát s najvyšším hospodárskym rastom , vy ho teraz odovzdáte novej vláde s najvyššou infláciou  v celej Európskej únii. To znamená, na Slovensku je najväčšie zdražovanie, s najvyššou nezamestnanosťou, za posledných 8 rokov, s najnižším hospodárskym rastom a s ďalšími vecami. Ale poďme k podstatnej námietke. /hovoria všetci. / ja to veľmi rád, ja to veľmi rád poviem. My sme v tomto konflikte, ktorý bol medzi lekármi a vládou nestáli ani na strane vlády, ani na strane lekárov. My sme stáli na strane pacienta, nechceli sme, aby boli štrajky, aby ľudia našli pacientov v svojich ambulanciách a v nemocniciach. Povedal som niečo,  čo pán predseda Figeľ veľmi ticho obišieľ, lebo na to nemá žiadny argument. Keď sme nastúpili do vlády, my sme neustále navyšovali podieľ zdrojov do zdravotníctva, uvediem to na platbách, ktoré štát mal platiť za svojich poistencov. My sme sa blížili k piatim percentám, čo bola obrovská suma peňazí. Nastúpila pravicová vláda, išla dole zo 4,9 percenta na 4,3 percenta a na rok 2012 si naplánovala štyri percentá.

Branislav DOBŠINSKÝ, redaktor
--------------------
Hovoria obaja, svojho času Valentovičovi ste povedali stop. Lebo nebol efektívny. 

Robert FICO, predseda strany Smer-SD
--------------------
Ale my sme stúpali, v roku 2006 až 2010 , aj v krízových rokoch sme sa neustále približovali k piatim percentám, boli to obrovské peniaze. Čiže my sme dávali  peniaze do zdravotníctva, čo nevytváralo predpoklad na to, aby sa nemocnice dostali do konkurzu, ak sa aj pretransformovali na nejakú spoločnosť a potom boli sprivatizované. Problém tejto  vlády

Branislav DOBŠINSKÝ, redaktor
--------------------
Hovoria obaja- na akciovky, keby bolo viac peňazí - hovoria obaja.

Robert FICO, predseda strany Smer-SD
--------------------
Ale veď to oni umelo pripravujú, ja to  znovu opakujem ešte raz, oni umelo znižujú podieľ peňazí do zdravotníctva, zvyšuje sa dlh v zdravotníctve , tie nemocnice  nie sú schopné realizovať   svoje dlhy, a pôjdu do konkurzu. O toto tu išlo, veď prečo teda tí poslanci vládnej koalície hoci hrozil generálny štrajk

Branislav DOBŠINSKÝ, redaktor
--------------------
Chápem to správne, že vy teda nemáte nič proti akciovkám, keď je dosť peňazí v systéme? Lebo tak to teraz vysvetľujete. 

Robert FICO, predseda strany Smer-SD
--------------------
Pán redaktor, ešte raz vás poprosím, skúste ma nechať , nevnímam, že by ste až tak skákali do reči pánovi Figeľovi, ako skáčete mne do reči. 

Branislav DOBŠINSKÝ, redaktor
--------------------
Ma to zaujalo, tak 

Robert FICO, predseda strany Smer-SD
--------------------
Ešte raz zopakuje to isté, čo hovorím. Transformácia nemocníc na akciové spoločnosti v prípade , že vláda nedáva peniaze do zdravotníctva, a vláda nedáva peniaze do zdravotníctva, znamená, že tieto nemocnice automatickú idú do konkurzu, a budú sprivatizované. My sme úplne odmietali privatizáciu, pretože v rokoch 2006 až 2010 nebolo za vlády Roberta Fica sprivatizované nič. Ani jedno percento majetku, ktorý pre tento štát bol dôležitý. To bola naša filozofia, a túto filozofiu  aj držíme. Preto sme teraz trvali zrušme túto transformáciu, nedovolme pravici, aby sprivatizovala nemocnice, lebo my  nepovažujeme nemocnice za priestor, kde sa majú uplatňovať trhové pravidlá. Uvediem druhý príklad, kde utekali peniaze. Dnes je veľký problém zisk zdravotných poisťovní, hovoríme o zdrojoch, hovoríme o príjmoch. Ja sa domnievam, že nemôžme zdravotníctvo postaviť na princípe , že päť korún dám, päť korún vydám. To nejde.  Zdravotníctvo je verejná služba, a potrebuje intervenciu štátu. Preto, musí dôjsť k určitému navýšeniu percent, veď pán predseda, kto podal ten návrh na zvýšenie platieb za štát? Nebol to náhodou predstaviteľ KDH? Mám taký pocit, že to bol váš poslanec v parlamente, ktorý povedal, že zvýšme zo štyroch percent na 4,3 a všetci poslanci KDH zahlasovali proti. Klasický príklad

Branislav DOBŠINSKÝ, redaktor
--------------------
Pán Marcinčin, ak sa nemýlim. 

Robert FICO, predseda strany Smer-SD
--------------------
No ale klasický príklad toho, že zahlasovali proti. A máme tu druhý príklad a to je pokiaľ ide o  zdroje zisky zdravotných poisťovní , ja sa k tomu potom ešte určite vrátim. Hľadajme zdroje do zdravotníctva, tu nie je dôležitá forma, ale momentálne transformácia na akciové spoločnosti  je len a len príprava na privatizáciu, pri znížených zdrojoch. A na tom budem trvať. 

Branislav DOBŠINSKÝ, redaktor
--------------------
Dobre, reakcia a potom sa posunieme .

Ján FIGEĽ, predseda Kresťanskodemokratického hnutia
--------------------
Ja som citoval z vládneho materiálu, ktorý predkladal minister vnútra o transformácii nemocnice ministerstva vnútra, vtedajšej na nemocnicu svätého Michala. 

Robert FICO, predseda strany Smer-SD
--------------------
Ale nikto ju nepripravoval  na privatizáciu, vy ste pripravovali nemocnice na privatizáciu.

Ján FIGEĽ, predseda Kresťanskodemokratického hnutia
--------------------
Naopak, naopak je to argumentácia, ktorú vy vo vláde ste podčiarkli, prijali o tom, prečo je transformácia dobrá. Dôležitá. Aj pre tu nemocnicu, aj pre štátny rozpočet. 

Robert FICO, predseda strany Smer-SD
--------------------
Pri veľkých peniazoch, áno, ale nie pri peniazoch, aké dodávate .

Ján FIGEĽ, predseda Kresťanskodemokratického hnutia
--------------------
Nie to je, to je demagógia, pretože vy automaticky  hovoríte, že transformácia má byť  či krádež, alebo  privatizácia. 

Robert FICO, predseda strany Smer-SD
--------------------
Aké percento vláda v roku 2012 chce dať do zdravotníctva? Štyri percentá.

Ján FIGEĽ, predseda Kresťanskodemokratického hnutia
--------------------
Neodpovedali ste, neodpovedali ste napríklad na ten heliport zo štátnej nemocnice, keď len pripomeniem, že aj zo štátnych pijavice odoberajú  ,tak z Carga pri odstúpení najvyšších šesť

Branislav DOBŠINSKÝ, redaktor
--------------------
Pán Figeľ, ale pravdou je, a teraz to potvrdili na tých rokovaniach s ANSK-ou  teda s Asociáciou nemocníc aj poisťovne, že síce minister  Mikloš  počíta so 100 miliónmi viac, to znamená, že vyššie  príjmy, odvody od ekonomicky aktívneho obyvateľstva, ale vzhľadom na to znižujúce sa ekonomické prognózy, sú to trošku virtuálne peniaze. To znamená, že tých peňazí bude  málo, to hovoria aj ľudi z HPI, ktorí určite nie sú naklonení ľavici, že nie je reálne to navýšenie, o ktorom , s ktorým počíta  minister financií , respektíve rozpočet.

Ján FIGEĽ, predseda Kresťanskodemokratického hnutia
--------------------
Pozrite, rozpočet pre ministerstvo zdravotníctva, alebo  vlastne pre celý rezort zdravotníctva je tá položka, ktorá išla oproti októbrovým dohodám hore. Jediná. 

Branislav DOBŠINSKÝ, redaktor
--------------------
Áno, ale hovorím, že  to nemusia byť reálne peniaze. 

Ján FIGEĽ, predseda Kresťanskodemokratického hnutia
--------------------
No tak čo bude reálne,  trošku aj závisí od toho , čo bude  na Slovensku v novom roku, po marci a postupne  ja som presvedčený, že my potrebujeme ďalšie ozdravovanie. Na jednej strane  striedmosť, tak ako som spomínal nastavenie liekovej politiky, zastavenie zadĺžovania Všeobecnej zdravotnej poisťovne. Samozrejme hľadania aj úspor, ale o veľa  lepšie  hospodárenie , poriadok, poriadok. Transformácia mala priniesť  poriadok. Ak toto  nebude, koľké  stovky miliónov zase bude treba  a komu ich zoberieme, ktorej profesii, ktorému segmentu? Ja som presvedčený, že  budeme musieť vyjsť z toho čo máme, v absolútnej mierke lebo percentuálne áno, išlo to nižšie, my sme ustúpili preto, aby bol prijatý    rozpočet ako celok. Ale v absolútnej hodnote  zdravotníctvo  ide do hora, na budúci rok oproti terajšiemu roku a  tento je lepší ako bol minulý. Takže záleží nám na tom, to nehovorím teraz , s nejakou ľahkosťou, radi by sme, aby to bolo aj percentuálne z hľadiska povinných platieb štátu za svojich poistencov viac. No ale tu treba rozhýbať  aj ekonomiku, to už je iná téma, pretože čím bude viac ľudí v pracovnom vzťahu, tak tým viacej sa nám bude dariť aj v jednotlivých sociálnych aktívach. 

Branislav DOBŠINSKÝ, redaktor
--------------------
Ja viem, že je to dobrá téma, ale ešte som chcel aspoň pár slov k rozpočtu, respektíve ku konsolidácii

Robert FICO, predseda strany Smer-SD
--------------------
Ak dovolíte, jedna dôležitá vec, ako aby sme tu vec uzatvorili to zdravotníctvo, ak dovolíte. Teraz to povedal pán predseda veľmi jasne, rozpočet je postavený  na fiktívnom čísle hospodárskeho rastu, takýto hospodársky rast tu nebude , to každý hovorí. A sám priznal, že namiesto 4,9, ktoré sme my dávali  percent platieb  štátu za svojich poistencov, išli na úroveň štyri percentá. Čiže ide podstatne menej peňazí  do zdravotníctva, čo by zadĺžovali tieto nemocnice. 

Ján FIGEĽ, predseda Kresťanskodemokratického hnutia
--------------------
V absolútnej hodnote ide viac, ide viac.

Robert FICO, predseda strany Smer-SD
--------------------
Ale to neviem, to sú fiktívne čísla postavené na   fiktívnom hospodárskom raste. 

Ján FIGEĽ, predseda Kresťanskodemokratického hnutia
--------------------
To sú číslá, ktoré sú presné, nie fiktívne. 

Robert FICO, predseda strany Smer-SD
--------------------
Al ek tomu zisku, ale k tomu zisku dovoľte ten je dôležitý.

Branislav DOBŠINSKÝ, redaktor
--------------------
Ale nedovolím, lebo

Robert FICO, predseda strany Smer-SD
--------------------
Ale to je najpodstatnejšia vec, pán redaktor. Viete , to je tak, keď sa bavíme o peniazoch do zdravotníctva, nemôžme skončiť tým, že máme tri minúty a teraz sme skončili. 

Branislav DOBŠINSKÝ, redaktor
--------------------
Ale bohužiaľ som limitovaný časom. 

Robert FICO, predseda strany Smer-SD
--------------------
Problémom slovenského zdravotníctva je to, 

Branislav DOBŠINSKÝ, redaktor
--------------------
Pán predseda. 

Robert FICO, predseda strany Smer-SD
--------------------
Že súkromné zdravotné poisťovne

Branislav DOBŠINSKÝ, redaktor
--------------------
Sme limitovaný časom. 

Robert FICO, predseda strany Smer-SD
--------------------
Ale ja to musím dokončiť, lebo to je podstata príjmov do štátneho, do zdravotníctva. 

Branislav DOBŠINSKÝ, redaktor
--------------------
Tak to môžte povedať v rámci rozpočtu. 

Robert FICO, predseda strany Smer-SD
--------------------
Ale to je , v rámci rozpočtu, ale ja len chcem povedať, že 

Branislav DOBŠINSKÝ, redaktor
--------------------
No je to vaša slobodná vôľa, ale  naozaj musíte akceptovať , že máme istý čas a

Robert FICO, predseda strany Smer-SD
--------------------
Problémom slovenského zdravotníctva sú zdravotné poisťovne,ktoré odoberajú miliardy korún zo zdravotníctva a vy mi poviete, že to koľko to je? 

Branislav DOBŠINSKÝ, redaktor
--------------------
16 miliónov. 

Robert FICO, predseda strany Smer-SD
--------------------
Tento rok sa ráta príjem  zdravotných poisťovní, hovorím teraz o zisku tohto roku sa hovorí o 60 až 100 miliárd eur, je to ťažko odhadnúť, koľko to bude. Lebo niektoré tie údaje 

Branislav DOBŠINSKÝ, redaktor
--------------------
Ale hovorím, ideme teraz  k tomu rozpočtu veľmi krátko. Pán Figeľ vy ste teraz hovorili, málo zdrojov, treba viac a tak ďalej , celé to závidí od toho, o tom je aj zdravotníctvo a tu mi nedá nevrátiť sa ku konsolidáciám. Ja vám ocitujem jednu krátku vetu: zodpovednú rozpočtovú politiku a výrazné zníženie súčasného deficitu verejných financií považuje Vláda Slovenskej republiky za základný predpoklad pre úspešný ekonomický vývoj a dlhodobo udržateľný rast životnej úrovne občanov Slovenskej republiky. To je citát z vládneho programu. Pred niekoľkými týždňami bolo na Úrade vlády stretnutie, kde minister financií predložil  34, ak sa nemýlim konsolidačných opatrení, ktoré keby sa naplnili, tak ten deficit by sa dostal na tu úroveň, ktorú ste si dohodli ešte v lete. To znamená 3,8 ak sa nemýlim. Podľa pána Kollára , podľa pána Mikloša na tom stretnutí KDH a Most povedali, nebudeme diskutovať o žiadnom z týchto konsolidačných opatrení, je pred voľbami. A teraz  mi vysvetlite, keď hovoríte, že toto je dôležitá vec, konsolidácia , znižovanie schodku prečo pár mesiacov pred voľbami ste sa ani nepokúsili do parlamentu predložiť návrhy, ktoré by reálne znížili deficit, pričom už v budúcom roku si požičiavame takmer 8 miliárd na trhoch. A teraz sme mali dve neúspešné emisie vládnych dlhopisov, to znamená, že trhy čakajú, že budeme pokračovať  v tom, čo ešte v lete ste sa dohodli. 

Ján FIGEĽ, predseda Kresťanskodemokratického hnutia
--------------------
Ja som rád, že to spomínate, lebo som po prvýkrát dotazovaný na  túto tému, pričom som veľakrát o tom počul hovoriť Richarda Sulíka, alebo Jozefa Kollára, ktorí na tom rokovaní boli. Ivan Mikloš to skôr dopĺňal, ale oni   veľmi aktívne  ako keby my sme nechceli šetriť, čo je celé naopak.  Pretože  strana, ktorá povalí vlastnú vládu , a teraz sa tu tvári ako ten, ktorému záleží na   úsporách, už diskusie o tom spochybňuje. Pretože mnohé veci ani sa nemuseli riešiť, pretože boli dohodnuté, bolo treba ich napĺňať a nie takto spochybniť. Ta diskusia totiž bola  napríklad veľmi otázna o tom, či SaS hovorí za 18 , alebo za 21. Pretože politicky a aj v parlamente to znamená úplne iné čísla.

Branislav DOBŠINSKÝ, redaktor
--------------------
To je pravda. 

Ján FIGEĽ, predseda Kresťanskodemokratického hnutia
--------------------
A žiaľ som presvedčený , že hovorili za  menej, aj keď  chceli ukazovať, že ešte majú 

Branislav DOBŠINSKÝ, redaktor
--------------------
To je jedna rovina, druhá rovina, 

Ján FIGEĽ, predseda Kresťanskodemokratického hnutia
--------------------
Jedna rovina. Druhá , veľmi konkrétna a praktická, pretože tam boli  položky napríklad z agendy, ktorú buď  mám na svojom rezorte, alebo  v rámci strany. Jedna z nich bola sociálne bývanie, 25 miliónov eur. Mali sme to škrtnúť? Minulého roku to bolo o veľa viac a predtým tiež. Je to veľmi dôležité nielen  z hľadiska stavebníctva, ale aj miestneho rozvoja,  samozrejme v sociálnej dimenzii. 

Branislav DOBŠINSKÝ, redaktor
--------------------
Hovoria obaja. 

Ján FIGEĽ, predseda Kresťanskodemokratického hnutia
--------------------
S kým to máme  dohadovať? S tými, ktorí nás povalili, že či dáme 25 , alebo len 20 . Ďalšia položka, Schengenske opatrenia, máme ich škrtnúť? A zavierať potom hranice? 

Branislav DOBŠINSKÝ, redaktor
--------------------
Vzhľadom na čas, 

Ján FIGEĽ, predseda Kresťanskodemokratického hnutia
--------------------
Ďalšie položky, malé regionálne letiská, dotácia do cestovného ruchu, ktorý konečne  čaká na nejaké rozvinutie, pretože  zákon prijímala ešte predchádzajúca vláda Roberta Fica, a my sme ho upravili, my potrebujeme nielen zákon , ale aj nástroj. To znamená, so serióznymi  ľuďmi sa takéto   položky dajú  diskutovať, ale už po 12.hodine keď povalili vlastnú vládu, neboli schopní garantovať  hlasy, chceli riešiť  položky, ktoré sú citlivé z hľadiska dopadov . Ani nie tak financií,  pretože  môžeme hovoriť o číslach, ale dopad na politiku, na inštitúcie na to všetko, čo to celé roky znamená na Slovensku, napríklad tematika sociálneho bývania, neviem či majú naštudovanú. 

Branislav DOBŠINSKÝ, redaktor
--------------------
Pán Fico, k tej konsolidácii vy ste to kritizovali ako strana Smer, že vlastne  rezignovali na to, čo sami sa dohodli, čo sľubovali, na druhej strane mám aj otázku na vás, ktorá sa týka toho, ako povedzme Smer dokáže dať garancie čo sa týka ďalšieho konsolidovania, teda znižovanie rozpočtového schodku, a tu vám pripomeniem dve čísla, roky 2006 až 8, priemerný rast  8,5 percenta, a priemerný deficit  2,5 percenta. To znamená, že za vašej vlády aj počas konjunktúry ste vyrábali rozpočty so schodkom. Ako teda viete dať garanciu, že sa dostaneme pod tie tri percentá v roku 2013 ako hovoríte?

Robert FICO, predseda strany Smer-SD
--------------------
Predovšetkým  si treba uvedomiť, že nás čaká na budúci rok vďaka tejto pravicovej vláde deficit možno na úrovni šesť percent. A ak sa neurobia   ozdravné opatrenia, tak budeme s dlhom vo výške 53 percent HDP, čo sú katastrofálne čísla. Dnes všetky tie reči Ivana Mikloša a ďalších o tom, že sme zle hospodárili sú vzduchoprázdne, pretože oni hospodárili podstatne horšie. Ale  ja by som  nevnášal stále  iba nejaké beznádejné beznádejné východiská. Myslím si, že veci sa dajú riešiť a ukázali sme  aj pri rozpočte, podobne ako pri pacientoch, že Slovensko potrebuje veľké  strany, stabilné, ktoré sa vedia   rozhodnúť.

Branislav DOBŠINSKÝ, redaktor
--------------------
Čiže aj Smer je pripravený na uťahovanie opaskov? 

Robert FICO, predseda strany Smer-SD
--------------------
Vy si vždy z toho urobíte čo chcete, ja vám poviem príklad. Keby Smer otvorene nepovedal pred hlasovaním o rozpočte, že je lepší rozpočet ako žiadny, kvôli cene peňazí na trhu, tak by rozpočet  nebol, lebo toto kĺbko hadov , táto vládna koalícia nie je schopná už ani za vlastný rozpočet zahlasovať. Keby Smer nezabral  pri pacientoch, tak toto kĺbko hadov si neschváli ani  memorandum , ktoré podpísala premiérka a minister Uhliarik. Dám vám jeden príklad, ku ktorému ste ma nepustili. No jeden príklad, ako sa hľadajú zdroje. My napríklad absolútne odmietame princíp, že zdravotné poisťovne   , ktoré berú peniaze od ľudí, ktoré povinne ľudia  musia posieľať do zdravotných poisťovní ako zdravotné poistenie, si odoberajú zisk podľa vlastne ľubovôľe. Ten zisk sa odhaduje  na desiatky miliárd , hovorím teda o miliardách v korunách a v tomto roku. My sme pripravení opätovne napríklad predložiť návrh ústavného zákona, ktorý bude rešpektovať aj kontroverzné rozhodnutie Ústavného súdu, aj medzinárodné právo. A zakázať zisk zdravotným poisťovniam. Tie nech si žijú zo správnych fondov, a všetky tieto peniaze  musia ísť naspäť. Ďalej si myslíme, tie návrhy naše poznáte, že treba  pri bohatých a silných zvyšovať určité dane. My sa toho nebojíme. Ja chcem zagarantovať za Smer-Sociálnu demokraciu, že nariekať nebudeme, treba si vyhrnúť rukávy, a dá sa to všetko zvládnuť. Len už prestaňme plašiť ľudí a hovoriť, že to nejde, nejde, nejde  a stále sa vyhovárať na vládu v rokoch 2006 až 2010. Ide to, len to chce inú vládu  ,chce to iného premiéra, chce to inú zostavu vládnej koalície a chce to normálne racionálne rozhodnutia, ktoré sú opreté o sociálny dialóg v tomto pravicová vláda absolútne zlyhala. 

Branislav DOBŠINSKÝ, redaktor
--------------------
Opäť som nedostal odpoveď na svoju otázku, ale to tak býva. 

Robert FICO, predseda strany Smer-SD
--------------------
Áno, sme pripravení konsolidovať. Potvrdzujem. Sme pripravení konsolidovať verejné financie.

Branislav DOBŠINSKÝ, redaktor
--------------------
A ako je potom teda možné, že keď ste mali takú konjunktúru, také vysoké príjmy, tak ste vyrábali deficity?

Robert FICO, predseda strany Smer-SD
--------------------
V čom sa vyrábal deficit? Dve percentá deficit je v tom čase  boli priemerné deficity v Európe 6,7 percent. Mali sme jeden z najnižších deficitov v rámci Európskej únie. 

Ján FIGEĽ, predseda Kresťanskodemokratického hnutia
--------------------
V minulom roku bolo 8 percent, tak pripomínam tie čísla.

Robert FICO, predseda strany Smer-SD
--------------------
Aký bol priemerný deficit v Európskej únii

Branislav DOBŠINSKÝ, redaktor
--------------------
Dobre, naozaj musíme končiť, čiže pán Figeľ, posledná veta, naozaj len jedna veta, ste pripravení aj vy na zásadné uťahovanie opaskov? Čaká nás to? 

Ján FIGEĽ, predseda Kresťanskodemokratického hnutia
--------------------
Sme pripravení naozaj na striedme hospodárenie , ktoré na jednej strane určite je o úsporách a na druhej o hospodárení . To znamená o efektívnosti , o tom, že dvakrát , trikrát premyslíme, kým investujeme, že diaľnice sa dajú stavať lacnejšie, lieky môžu byť lacnejšie. A hlavne teda napríklad sa pustiť do poctivej odvodovej reformy, aby lacnejšia práca bola  z hľadiska nákladov, odvodov. A viac ľudí  malo prácu, lebo to je najlepšia aj sociálna politika, aj rozvoj ekonomiky. 

Robert FICO, predseda strany Smer-SD
--------------------
A ja zase garantujem, že budeme chrániť ľudí pred uťahovaním opaskov, najmä tam, kde ide ľudí s nízkymi a strednými príjmami a v tomto duchu  by som chcel zaželať všetkým ľuďom na Slovensku krásne Vianoce a pekný Nový rok. 

Ján FIGEĽ, predseda Kresťanskodemokratického hnutia
--------------------
My budeme pomáhať ľuďom, aby si  našli ľahšie prácu, respektíve novú možnosť

Branislav DOBŠINSKÝ, redaktor
--------------------
Hovoria obaja, možnosť, možno už jedno z posledných v najbližších rokoch. 

Ján FIGEĽ, predseda Kresťanskodemokratického hnutia
--------------------
Chcem tiež povedať, že pokojné a radostné sviatky sú takým prechodom do úspešného šťastlivého , požehnaného Nového roku. 

Branislav DOBŠINSKÝ, redaktor
--------------------
Ďakujem za účasť predsedom Smeru-Sociálna demokracia , Robertovi Ficovi. 

Robert FICO, predseda strany Smer-SD
--------------------
Ďakujem, a  ešte raz pekné Vianoce.

Branislav DOBŠINSKÝ, redaktor
--------------------
A predsedovi KDH Jánovi Figeľovi. 

Ján FIGEĽ, predseda Kresťanskodemokratického hnutia
--------------------
Ďakujeme pekne, aj ja naozaj pokojné a radostné Vianoce. 

Branislav DOBŠINSKÝ, redaktor
--------------------
No a pekný zvyšok víkendu od mikrofónu praje Braňo Dobšinský.

3.3.2012
Rádio Slovensko
Sobotné dialógy
3.3.2012    Rádio Slovensko    str. 01   12:10 Sobotné dialógy
            
Branislav DOBŠINSKÝ, redaktor
--------------------
Hoci voľby už klopú na dvere, budúcemu parlamentu hrozí rekordne nízka legitimita. Podľa aktuálnych prieskumov sa totiž k urnám chystá zhruba len necelá polovica voličov. Dôvodom je znechutenie z politiky a nedôvera vôči jej reprezentantom. Kartami v predvolebnej kampani totiž zásadne zamiešali aj kauzy hovoriace o masívnom rozkrádaní verejného majetku, či prepojenie politiky s biznisom. Napriek tomu, že politici o korupcii často hovoria, za vyše 20 rokov nebol za organizovanú politickú korupciu právoplatne odsúdený žiadny top politik, či iná veľká ryba. Slovensko pritom aktuálne čelí nutnosti ďalšieho uťahovania opaskov , a krajinu trápi aj armáda 400 tisíc nezamestnaných. Dámy, páni príjemné sobotné popoludnie, je tu opäť čas Sobotných dialógov, týždeň pred voľbami vítam v štúdiu predsedu strany Smer-Sociálna demokracia Roberta Fica. 

Robert FICO, predseda strany Smer-SD
--------------------
Dobrý deň prajem, ďakujem za pozvanie.

Branislav DOBŠINSKÝ, redaktor
--------------------
A predsedu Kresťanskodemokratického hnutia Jána Figeľa.

Ján FIGEĽ, predseda Kresťanskodemokratického hnutia
--------------------
Pekný deň prajem všetkým.

Robert FICO, predseda strany Smer-SD
--------------------
No a príjemné počúvanie od mikrofónu želá Braňo Dobšinský. No páni, ak by ma lákalo začať témou, že či tu sedia budúci koaliční partneri, ale to si nechám na neskôr, myslím, že ľudí momentálne trápia iné veci. Začnem tým, čo aj podľa prieskumov, ale  podľa  mňa aj podľa zdravého rozumu trápi najviac, a to sú začnem holým číslom, za január Slovensko zaznamenalo 13,69 percent evidovanej nezamestnanosti . Do práce by mohlo teda aktuálne nastúpiť okamžite 369 tisíc nezamestnaných. Je to siedme najvyššie číslo v rámci Európskej únie, a ešte dodám ,že veľkú mieru z týchto nezamestnaných tvoria mladí ľudia. Páni, jednoduchá otázka konkrétne, čo s tým? 400 tisíc ľudí čaká na prácu, alebo hľadá si prácu, čo im viete ponúknuť, aby aspoň časť z nich si tu prácu našla , pričom vieme, že  je to kombinované s tým, že štát nemá veľké zdroje, momentálne, čelíme aj dlhovej kríze  a potrebujeme konsolidovať verejné financie. Pán Fico.

Robert FICO, predseda strany Smer-SD
--------------------
Zaujímavé, že vždy sa obraciate na opozičného politika, hoci je tu vláda, ktorá 

Branislav DOBŠINSKÝ, redaktor
--------------------
"Hovoria obaja" najsilnejšia politická strana.

Robert FICO, predseda strany Smer-SD
--------------------
Viete len, aby sme nevytvárali  nejaký obraz, že snáď za to, v akom katastrofálnom stave je Slovensko zodpovedá opozícia. 

Branislav DOBŠINSKÝ, redaktor
--------------------
Nie, hovorím čo  s tým.

Robert FICO, predseda strany Smer-SD
--------------------
Tu je naozaj niekedy snaha aj vládnych strán sa tváriť, že 18 mesiacov tu vlastne neboli a všetci teraz rozprávajú  ako to všetko urobia. Pritom 18 mesiacov zlyhávali. Pán redaktor, samozrejme, že tejto téme sa nevyhnem a nemôžem sa vyhnúť. Ale predsa len je jedna vec, ktorú chcem na úvod povedať. A poviem ju preto, aby sme o nej hovorili veľmi otvorene. A aby sme na ňu čas, aj v tejto relácii. Niekto v týchto voľbách vyhrá, a niekto prehrá. Ale jeden  nesmie prehrať a to nesmie prehrať Slovensko. Ja by som chcel v tejto súvislosti naozaj povedať, že štandardným politickým stranám musí záležať na tom, bez ohľadu na to, či vyhrajú pravicové štandardné strany, alebo vyhrá stredoľavý Smer ako štandardná politická strana. Aby po voľbách bola normálna stabilita a aby konečne podala vláda slušný profesionálny politický výkon. Toto je to najdôležitejšie, čo dnes potrebujeme pre Slovensko, aby sa neopakovalo to, čo bolo v júli v roku 2010, keď vznikla široká pravicová koalícia. A v tejto súvislosti, chcem využiť aj prítomnosť pána predsedu Kresťanskodemokratického hnutia, aby sme naozaj požiadali všetky kompetentné orgány, aby odstraňovali akékoľvek dôvody neistoty a nestability, ktoré sa objavujú už teraz v súvislosti s parlamentnými voľbami. Najmä pokiaľ ide o podvody, ktoré boli napáchané pri registrácii politického hnutia 99 %. Nie je možné, aby polícia preverovala podpisy a zistila, že všetky vybrané podpisy boli sfalšované. Zrazu niekto účelovo používa tento prípad ako prípad, ktorý môže spochybniť nielen samotné voľby, ale môže ešte viac zneistiť voličov pokiaľ o vstup do volebných miestností. Preto využívam príležitosť , pretože ministerstvo vnútra je v pôsobnosti Kresťanskodemokratického  hnutia, aby sa vyvinulo maximálne úsilie, aby ministerstvo vnútra, ktoré preveruje tieto hárky, buď povedalo, že 99 % má dosť podpisov na registráciu, alebo nemá dosť podpisov na registráciu. Ale nemôžeme akceptovať, že do volieb pôjde politická strana, ktorá s vysokou  pravdepodobnosťou falšovala obrovské množstvo podpisov

Branislav DOBŠINSKÝ, redaktor
--------------------
No zatiaľ je to  v rovine "hovoria obaja" treba dať šancu. 

Robert FICO, predseda strany Smer-SD
--------------------
Ospravedlňujem sa, že niekedy budem kašľať, lebo stále som chorý, ale predsa už  prezident Policajného zboru urobil nejaké zásadné vyhlásenia pre médiá, keď skonštatoval, že akákoľvek  vzorka bola vybraná, tak bola táto vzorka sfalšovaná. Ja len chcem, aby parlamentné voľby priniesli Slovensku úľavu, opakujem, môže vyhrať jeden pohľad na riadenie štátu, alebo iný pohľad , ten, ktorý ponúka Smer. Ale nech je to normálny, profesionálny výkon, nech už tu nie je toľko chaosu a nestability. Preto chcem poprosiť pána predsedu, aby v rámci svojej strany  a pôsobnosti vyvinul maximálne úsilie, aby príslušné orgány dotiahli do konca tento neuveriteľný podvod, ktorý tu je . Pretože môže sa stať, že voľby prebehnú, stojí to veľmi veľa peňazí, organizácia, my sme dokázali doteraz vždy zorganizovať voľby tak, že to bolo v poriadku, aby po voľbách nezačali malé politické strany, neúspešné spochybňovať priebeh demokratických parlamentných volieb . Toto je v tomto , toto je v tomto okamihu

Branislav DOBŠINSKÝ, redaktor
--------------------
Krátka reakcia páni. 

Ján FIGEĽ, predseda Kresťanskodemokratického hnutia
--------------------
Ďakujem pekne, pán redaktor, pán predseda naozaj Slovensko nesmie prehrať Slovensko musí vyhrať. A prvou podmienkou je férovosť volieb, ich zákonnosť , transparentnosť a chcem všetkých uistiť, že ministerstvo vnútra a osobitne Policajný zbor Slovenskej republiky veľmi intenzívne sa situáciou zaoberá  tak, aby sobota 10.marca mohla byť takýmto férovým časom pre voličov, pre občanov, a aj pre zúčastnených, aby ich výsledok nebol spochybnený, alebo spochybniteľný. Slovensko naozaj potrebuje stabilnú, zodpovednú politiku do budúcich rokov aj preto ,aby sa viac darilo slušným, poctivým , aby sa darilo občanom. Aby tu bolo viac práce a to je vlastne tak trošku návrat k tej vašej otázke. Pretože ta armáda takmer 400 tisíc nezamestnaných.

Branislav DOBŠINSKÝ, redaktor
--------------------
Dobre, ale ja len dodám ešte jednu poznámku k tým , k tým , k tejto téme, ktorú ste otvorili teraz vy, že problém je, že ministerstvo vnútra asi nekonalo ako konať malo. Pretože ak tam boli problémy, mali dostať férovú šancu na to , napraviť "nezrozumiteľné" tesne pred voľbami, keď už ta šanca veľká nie je. Ale to už je iná téma na ďalšiu 

Robert FICO, predseda strany Smer-SD
--------------------
Viet, v tomto prípade  konáte na základe podnetov, pretože pri registrácii

Ján FIGEĽ, predseda Kresťanskodemokratického hnutia
--------------------
Podnetov áno.

Robert FICO, predseda strany Smer-SD
--------------------
Pri registrácii strany keď donesiete hárky s 10 a viac tisíc podpismi, sa urobí iba náhodná kontrola a potom sa hárky vložia do zapečatenej plechovej skrine. 

Branislav DOBŠINSKÝ, redaktor
--------------------
Ale, ale sa "hovoria obaja"

Robert FICO, predseda strany Smer-SD
--------------------
Došieľ, došieľ kvalifikovaný podnet, kvalifikovaný podnet človeka, ktorý priamo mal zberať tieto podpisy, ktorý potvrdil, že opisovali čísla .

Branislav DOBŠINSKÝ, redaktor
--------------------
Dobre, nerozoberajme teraz  "hovoria všetci".

Robert FICO, predseda strany Smer-SD
--------------------
To je vážna vec, že viete pán redaktor, to vcelku nemôžem akceptovať, ja keď nie som v relácii , tak vždy o mne hovoria a nikdy nepočúvam redaktorov 

Branislav DOBŠINSKÝ, redaktor
--------------------
Ale tiež nikdy nedovolím, aby to išlo za hranicu istých úvah.

Robert FICO, predseda strany Smer-SD
--------------------
Ja len chcem, ja len chcem povedať, že je tu naozaj , je tu jedna politická strana,ktorá ide do volieb, ktorá do toho vrazila neuveriteľné peniaze, o ich pôvode nič nevieme a okrem toho je tu podozrenie z falšovania podpisov. My nemôžme dovoliť, v roku 2012 v Európskej únii, aby sa takéto niečo dialo, takže toto je  dôležité.

Branislav DOBŠINSKÝ, redaktor
--------------------
Toto je naozaj vec, ktorú by si oni mali tiež vedieť obhájiť, a nie sú tu momentálne, ja sa chcem naozaj venovať tomu, že máme tu 400 tisíc ľudí , ktorí nemajú prácu, čo je dosť veľký problém. 

Ján FIGEĽ, predseda Kresťanskodemokratického hnutia
--------------------
To je naozaj  veľký problém, ta otázka na úvod bola trefná v tom, že toto je problém, ktorý má vplyv na jednotlivcov, už či priamo tých, ktorí sú registrovaní ako nezamestnaní, alebo ich najbližších, respektíve rodiny. Má to vplyv na celú ekonomiku, pretože ono musíte 

Branislav DOBŠINSKÝ, redaktor
--------------------
Dobre, tak ponúknite nejaké riešenie.

Ján FIGEĽ, predseda Kresťanskodemokratického hnutia
--------------------
A zároveň aj na verejné financie, pretože Slovensko je v deficitoch a preto potrebuje  seriózne odpovede. Tou obciou, alebo riešením je naozaj cesta, ktorá stavia na raste zamestnanosti,na zdravej ekonomike, na čestnej vláde. Lebo to spolu súvisí. Ak sa bude dariť nečestným, respektíve nepoctivým, 

Branislav DOBŠINSKÝ, redaktor
--------------------
Dobre, skúste byť konkrétny. 

Ján FIGEĽ, predseda Kresťanskodemokratického hnutia
--------------------
Konkrétnejšie, tak ako napríklad hovorím teraz aj ako minister z rezortu, ktorý je najväčší za 20 rokov sa nám podarilo primeraným spôsobom za slovenské a za európske peniaze vytvoriť zhruba päť pracovných miest, ktoré sú dnes na diaľniciach a v cestovnom ruchu. Pretože to sú hlavné agendy, ktoré by som rád pripomenul, tak chceme, pomôcť aj v iných sektoroch. Najistejšou cestou sú samozrejme  zdravé investície, ktoré sú udržateľné, efektívne z hľadiska nákladov a konkrétnejšie, najviac pomôže zamestnanosti, ak pomôžeme malým, pretože ak sa pomáha hlavne veľkým, často riešenie je len iluzórne. Pomôcť živnostníkom, malým podnikateľom, tak, aby napríklad vo forme dobrovoľných licencií nemuseli administrovať, ale naozaj podnikať, znamená vytvoriť priestor aj pre zamestnávanie ďalších . Ak by sme napríklad tu pomoc, ktorú teraz vláda ešte má preberať tohto týždňa, vo forme veľkého investičného stimulu pre zahraničnú firmu, na úrovni 28 miliónov eur, otočili do napríklad mikropôžičkovej schémy pre malých podnikateľov, alebo daňových , respektíve odvodových úľav, tak 120 tisíc malých podnikov, keby zamestnali čo len jedného navyše, každá jedna z nich, tak je tretina tej nezamestnanosti riešená. To hovorím ako príklad preto, lebo pomôcť malým, znamená naozaj pomôcť zamestnanosti na Slovensku. A to je odpoveď aj pre jednotlivcov, aj pre verejné financie. 

Branislav DOBŠINSKÝ, redaktor
--------------------
Čiže keď to sglosujem, tak sú to rozumné investície na  výdavkovej strane ako o tom hovorí program KDH, ale to je zase problém  verejných financií. Dostaneme sa k tomu, pán predseda Fico, vy tiež hovoríte, o nezamestnanosti , alebo jej riešení cez veľké vládne investície. Ak sa nemýlim. Čiže obnova povedzme výstavby diaľníc PPP a tak ďalej, takto? 

Robert FICO, predseda strany Smer-SD
--------------------
Ja budem podstatne konkrétnejší, ako pán predseda Kresťanskodemokratického hnutia, a na jeho vstup do témy by som reagoval jednoduchou otázkou, pre Boha a prečo ste to nerobili? 

Ján FIGEĽ, predseda Kresťanskodemokratického hnutia
--------------------
Robíme to. Veď sme pracovné miesta

Robert FICO, predseda strany Smer-SD
--------------------
Tak skúsim dokončiť. 18 mesiacov ste vo vláde, a teraz tu rozprávate o tom, ako treba investičné stimuly inak rozdeľovať a rozdeľovali ste ich tak, že ich dostávali zahraničné firmy, ktoré sa sťahovali po území Slovenska krížom krážom, a potom z územia Slovenska odišli. To, že má dnes Slovensko najvyššiu mieru nezamestnanosti za osem rokov je určite aj dôsledkom politiky súčasnej pravicovej vlády. My sme na to upozornili, na jednej strane hovorí pán predseda o vytváraní pracovných miest na diaľniciach, na žiadnych diaľniciach sa nerobí, naviac tým, že boli zastavené PPP projekty sa došlo o 5 až 7 tisíc pracovných miest. Nás mrzí aj to masové prepúšťanie v železniciach, pretože o týchto ľudí sa nikto nepostaral, mrzí aj to, že dokonca SPP s miliardovými ziskami prepúšťa ľudí  v miestach, kde sa ťažko hľadá zamestnanie . A nakoniec samotná odpoveď

Branislav DOBŠINSKÝ, redaktor
--------------------
"Hovoria obaja" prepúšťalo aj za vašej vlády "hovoria obaja" ale poďme k tým riešeniam .

Robert FICO, predseda strany Smer-SD
--------------------
Ale SPP neprepúšťa vo Veľkých Kapušanoch, a pri Veľkom Krtíši, kde má miliardové zisky a tam ľudia nemajú kde robiť. A ešte jednu poznámku poviem, nakoniec to je oficiálna politika vlády, ak si zoberiete oficiálny dokument vlády z januára 2011, ktorý sa venoval ozdravovaniu verejných financií, tak samotná vláda konštatovala, že tým, čo ide robiť sa bude zdvíhať nezamestnanosť, tak teda nech nie sú teraz prekvapení, ak majú vysokú nezamestnanosť. Konkrétne,  my sme vytipovali ohniská nezamestnanosti, na ktoré sa okamžite sústredíme v prípade  účasti vo vláde. Prvé ohnisko Poltár, Rimavská Sobota, druhé ohnisko, okolie Gelnice , tretie ohnisko momentálne veľmi aktuálne je juh východného Slovenska, Trebišov. Na všetky tieto tri ohniská, ktoré sú najpalčivejšie momentálne, takto to vnímame, sa sústredia výjazdové rokovania vlády Slovenskej republiky. Po druhé chcem povedať, že pokiaľ ide o investičné stimuly ako také, my budeme predovšetkým podporovať zabehnuté slovenské firmy, ktoré sú  tu, a ktoré môžu za peniaze vytvoriť veľmi kvalitné pracovné miesta. Ak napríklad budem veľmi konkrétny, ak napríklad vieme, že Tatra Vagónka Poprad má záujem v Prakovciach pri Gelnici vybudovať jeden podnik, ktorý bude vyrábať kovové výrobky na výrobu  vagónov a potrebuje na to nejaký investičný stimul a môže tam vytvoriť 300 pracovných miest, nemá vláda čo váhať, a by som to vôbec ani neporovnával s nejakými inými zahraničnými firmami, ktoré

Branislav DOBŠINSKÝ, redaktor
--------------------
Dobre, presun tých stimulov do slovenských firiem.

Robert FICO, predseda strany Smer-SD
--------------------
Určite, určite do , prioritne presúvať tieto stimuly do slovenských firiem, pretože tie niekto nezbalí do jedného kufra a neodnesie z územia Slovenskej republiky. A to ešte nie je všetko, ešte dokončím. Chcel by som samozrejme  znovu pripomenúť, že my sa nebojíme veľkých projektov, ja verím, že tu nájdeme zhodu s pánom predsedom, ak náhodou, to je jedno, či budeme v opozícii, alebo vo vláde, ale my budeme podporovať projekt širokorozchodnej železnice, ako jeden veľký investičný projekt, plus my budeme pretláčať, ak budeme súčasťou vlády  inú výstavbu diaľnic inou formou, ako to navrhuje dnes , alebo ako to nerealizuje dnes vláda Slovenskej republiky. A posledná, myšlienka k tejto téme, Slovensko je naozaj krajina, ktorá má jeden z najvyšších podieľov nezamestnaných v rámci celej Európskej únie, ja som preto privítal projekt Európskej komisie, ktorá chce alokovať pre Slovensko 2,3 miliardy eur . Ide o takzvané nerozdelené peniaze z iných fondov, 

Branislav DOBŠINSKÝ, redaktor
--------------------
Áno on je to problém celej Európskej únie. 

Robert FICO, predseda strany Smer-SD
--------------------
Áno, ale Slovensko má nárok na takýto príspevok  preto, pretože ten podieľ nezamestnaných mladých je jeden z najvyšších z celej Európskej únie. Myslím, že tých krajín je šesť, alebo sedem pán predseda, si napamätám, ktoré  budú z tohoto programu profitovať. Čiže musí nám záležať, aby tieto peniaze neskončili v treťom sektore, sa nerozflákali na nezmyseľné  všelijaké preškolovačky a rekvalifikácie. Ale skúsme nastaviť také programy, ktoré priamo pôjdu do vytvárania pracovných miest, predovšetkým ja sa stotožňujem malé , stredné podniky, ale aj veľké slovenské podniky Železniarne Podbrezová, Tatra Vagónka, a ďalšia a ďalšie sú určite schopné v tomto postupovať. Nesľubujme ľuďom zázraky, nesľubujme. Ani to nerobím. Ale myslím si, že keď preukážeme aktivitu, keď  preukážeme snahu a budeme efektívne pri stabilnej vláde a to je veľká podmienka, pri stabilnej vláde nie pri zlepenci, tak ten posun pokiaľ ide o nezamestnanosť určite môže nastať. 

Branislav DOBŠINSKÝ, redaktor
--------------------
Dobre, ešte veľmi krátko k tej nezamestnanosti, síce možno parciálna ,ale téma , ktorá s tým priamo súvisí a to je  Zákonník práce. Smer hovorí o tom, že   sa treba vrátiť z tej cesty  , ktorú nastavila Radičovej vláda, naozaj KDH som s dočítal   v programe, že chcete ešte väčšiu  pružnosť trhu práce, aj v rámci Zákonníka práce. Znamená to teda, že ešte chcete ísť ďalej ako v tom súčasnom Zákonníku? V rámci teda flexibility, možnosti prepúšťať  , prijímať a tak ďalej? 

Ján FIGEĽ, predseda Kresťanskodemokratického hnutia
--------------------
Odpoviem, ale chcem by som zareagovať na tie predchádzajúce vety preto, lebo viete, tie vaše PPP projekty oni nemali ani financovanie, prvý a tretí balík , neboli pripravené na realizáciu, iba že ste spustili predbežné práce. A tu bola viac imidžovka než reálna výstavba , pretože nebolo financovanie,  a neboli ani ďalšie dôležité  rozhodnutia. Takže to, že dnes sa reálne stavia, väčšinu platí Európska únia , to znamená grantom je dvojnásobný bonus pre slovenské firmy. Pre slovenských občanov, pretože na tom jednoducho získavame. To isté by som chcel povedať na tému železníc. Bolo neudržateľné, všetko to, čo sa tam diaľo a my sme vlastne opatreniami zachránili prácu pre 30 tisíc ľudí, ktorí po troch rokoch zmrazených miezd od januára teraz majú vyššie platy, pretože produktivita výrazne stúpa. Čísla sa zlepšujú, takže to bolo o záchrane zamestnanosti, čo je tiež veľmi dôležité. Chcem povedať, že v pondelok sa otvárajú obálky na ťažký, národný diaľničný úsek pri Ružomberku , aj finančne je veľmi  náročný, a som presvedčený, že to bude ďalší dôležitý potrebný krok pre investície pre ekonomiku, a pre regionálny rozvoj. V stredu sa podpisujú ďalšie dve dôležité dohody na železničnej výstavbe. 

Branislav DOBŠINSKÝ, redaktor
--------------------
V poriadku, ja vám verím, ale 

Ján FIGEĽ, predseda Kresťanskodemokratického hnutia
--------------------
Ja len preto, lebo sa tu vytvoril image, že zastavili a nerobia. Naopak, robíme lacnejšie, efektívnejšie , za rok a pol 56 kilometrov diaľničných úsekov vo výstavbe, kým vy ste  spustili za rok a pol 19 v polovičnom profile. To je päťkrát viac než predtým. Ale to len preto  hovorím, lebo nemám rád polopravdy, ľudia potrebujú poznať pravdu. K Zákonníku práce, ta otázka je korektná, Zákonník práce od septembra pomohol vytvoriť prostredie, ktoré kombinuje flexibilitu, alebo pružnosť na jednej strane a na druhej strane sociálne istoty. Iste, že tam bolo veľa možno že aj sporov a nedorozumení, my napríklad by sme  radi uchovali tu pôvodnú rozvrstvenú minimálnu mzdu, a v paragrafe 120, ktorú podporovali aj odborári, aj menšina vo vláde. Ale zostali sme v menšine , teraz hovorím za KDH . Čo potrebujeme napríklad, umožniť je, o veľa viac možností pre čiastočné úväzky, aby sa dalo lepšie a ľahšie zamestnávať napríklad matky , ktoré vychovávajú deti. Aby sa pomáhalo týmto rodinám a zároveň  zamestnanosti, ktorá na Slovensku je veľmi nízka, iba 59 ľudí zo sto v aktívnom veku na Slovensku má prácu. V susednom Rakúsku , ktoré je dobrým príkladom je to až 72. A tento nepomer je tak veľký, že my ho musíme  meniť aj opatreniami

Branislav DOBŠINSKÝ, redaktor
--------------------
Väčšou flexibilitou. 

Ján FIGEĽ, predseda Kresťanskodemokratického hnutia
--------------------
Väčšou flexibilitou. Ale so sociálnym poistením. 

Branislav DOBŠINSKÝ, redaktor
--------------------
Dobre.

Robert FICO, predseda strany Smer-SD
--------------------
K Zákonníku práce ak môžem, moja krátka reakcia. Pán predseda dôležité je to, čo je na konci dňa. Otváranie obálok nie je stavanie diaľníc. Jednoducho nestaviate diaľnice, my sme odovzdali 150 kilometrov hotových ciest, rýchlostných komunikácií a diaľníc. 

Ján FIGEĽ, predseda Kresťanskodemokratického hnutia
--------------------
123. 

Robert FICO, predseda strany Smer-SD
--------------------
90 kilometrov rozostavaných a sú za nami také projekty, vy hovoríte, že PPP sú imidžovky, no tak sa choďte na tu imidžovku medzi Zvolenom  a Nitrou pozrieť, čo to je za imidžovku. Je to funkčná cesta. Nehovoriac o tom, že 

Ján FIGEĽ, predseda Kresťanskodemokratického hnutia
--------------------
Hovoria obaja.

Robert FICO, predseda strany Smer-SD
--------------------
Nehovoriac o tom, dokončím pán predseda, ja som neskákal do reči. Chcem ešte povedať, aj to, že pokiaľ ide o cesty, spomeňme si na obrovský projekt nad Považskou Bystricou, to je fakt. Jednoducho sme na konci dňa, tu zbytočne teraz  otvárate dva dni pred voľbami všelijaké obálky. Diaľnice sa nestavali, stratili sme 18 mesiacov. A bez PPP projektov si to konečne povedzme, nie sme schopní postaviť diaľnice. Ak chceme napríklad a my chceme pomôcť juhu stredného Slovenska, ísť od Zvolena smerom na Rimavskú Sobotu, inak ako cez PPP projekty to nepôjde. K Zákonníku práce , veľmi krátko. Zákonník práce nie je pre nás  niečo také, čo by pre nás znamenalo nemožnosť diskutovať, samozrejme, že sme pripravení diskutovať a ja som povedal, že po týchto parlamentných voľbách sa nemôže nikto cítiť ako absolútny víťaz. Absolútny víťaz musí byť len krajina. Ale pokiaľ ide o politické strany  a pokiaľ ide o partnerov, ktoré politické strany majú, každý musí rátať s tým, že do toho balíka solidarity veď budeme o chviľku hovoriť o ozdravovaní verejných financií, musí každý niečo, niečim prispieť. Nám len ide o to, aby Zákonník prác nebol nástroj pre zamestnávateľov na jednoduché zbavovanie sa ľudí. To, čo je v Zákonníku práce pán predseda, pán redaktor , to je majetok ľudí, to sú pracovno-právne istoty, to je, to sú práva, to je ich majetok, to je ich vlastníctvo. A mať také vlastníctvo, taký majetok, že som chránený pred akýmkoľvek "výpadok nahrávky" je v tomto období, keď je práce málo, veľmi, veľmi dôležité. Neberme ľuďom tieto istoty, a preto ak sa budeme baviť  o Zákonníku práce, niekedy v budúcnosti, nám pôjde najmä o  ochranu ľudí, aby neboli len tak kedykoľvek vyhodení zo zamestnania, lebo niekto v mene akejsi pružnosti na trhu práce o tom hovorí. A rovnako vieme a dúfam, že v tomto sa  zhodneme pán predseda, sa to preukázalo v odborných analýzach. Neexistuje žiadny súvis medzi mierou pracovnoprávnej ochrany človeka a tým, aká je miera zamestnanosti alebo nezamestnanosti, to nemá s týmto absolútne nič spoločné. My keď sme upravili Zákonník práce, počas našej vlády  do normálnej, európskej podoby, vôbec to nemalo žiadny vplyv ani na zamestnanosť , ani na nezamestnanosť. Tu ide o to, či tých ľudí budeme chrániť. Ja takto vnímam Zákonník práce, ale rozumieme tomu, že pravdepodobne bude iná vláda, teda mám taký pocit, že asi to bude vláda, ktorá sa bude musieť baviť  medzi sebou, budeme musieť hovoriť so sociálnymi partnermi, a každý bude musieť  

Branislav DOBŠINSKÝ, redaktor
--------------------
Dobre, široká debata, jasné.

Robert FICO, predseda strany Smer-SD
--------------------
Široká debata, široká dohoda najmä.

Branislav DOBŠINSKÝ, redaktor
--------------------
Posuňme to k druhej zásadnej téme.

Ján FIGEĽ, predseda Kresťanskodemokratického hnutia
--------------------
Ja len dodám na tie , tam boli vymenované niektoré regióny, naozaj v rozhodnutiach a v príprave na  obstarávanie. Pán Fico, to je o tom, že 

Branislav DOBŠINSKÝ, redaktor
--------------------
Jednou vetou pán Figeľ, naozaj máme veľa vecí, ktoré sú dôležité.

Ján FIGEĽ, predseda Kresťanskodemokratického hnutia
--------------------
Lacno a zodpovedne stavať, znamená pomáhať občanom aj k práci , aj k rozvoju, pôjdu tohto roku do súťaží úseky na R2, ktorých je najviac, od Zvolena 2, smerom na Lučenec, a na sever  ďalšie dva, jeden je obchvat Žiaru nad Hronom , ďalším je Bánovce nad Bebravou a na Orave takisto na R3.

Branislav DOBŠINSKÝ, redaktor
--------------------
Dobre, už sa nevraciame k tým diaľniciam. Naozaj je veľa vecí, ktoré musíme

Robert FICO, predseda strany Smer-SD
--------------------
Bohužiaľ, nestavajú sa diaľnice, ja nemôžem nič iné povedať. 

Ján FIGEĽ, predseda Kresťanskodemokratického hnutia
--------------------
56 kilometrov je vo výstavbe. Tak vám zoberiem, na exkurziu. 

Robert FICO, predseda strany Smer-SD
--------------------
Nič ste neodovzdali.

Branislav DOBŠINSKÝ, redaktor
--------------------
Páni, páni, máme ďalšie témy. Verejné financie, dane, to ľudí zaujíma. Vyššie dane a ďalšie uťahovanie opaskov , i to bude zrejme realita povolebného Slovenska, prakticky celá politická scéna sa totiž prihlásila k záväzku zásadne ozdraviť verejné financie. Na to, aby budúcoročný deficit štátneho rozpočtu klesol pod tri percentá HDP, však bude nutné nájsť takmer 1,5 miliardy eur. Politici tak hovoria o nutnosti nárastu daní. Ako aj ďalších škrtov vo vládnej spotrebe, ponúkané riešenia však na dieru v rozpočte stačiť nemusia. Vysvetľuje šéf Inštitútu hospodárskej politiky František Palko. 

František PALKO, šéf Inštitútu hospodárskej politiky
--------------------
Bez toho, že by sa výrazne reštrukturalizovala výdavková stránka , to znamená, bez toho, že by bola reforma "nezrozumiteľné " správy a bez toho, že by sa riešili aj ďalšie zložky príjmovej oblasti, to sú opatrenia, ktoré nebudú stačiť, rozhodne nie. Ja sa obávam, že bez toho, že by sa pohlo aj s DPH-čkou bude veľmi ťažké až nemožné dosiahnuť tie fiškálne ciele, ktoré pred Slovenskom stoja. 

Branislav DOBŠINSKÝ, redaktor
--------------------
Páni, na stole teda máme hľadanie zhruba 1,5 miliardy eur, úctyhodná suma, ja predpokladám, že obidvaja sa hlásite myslím vaše politické strany k tomu  záväzku, znižovať deficit verejných financií, pod tie tri percentá na budúci rok. Jednak to vyplýva aj z tých aktuálnych pravidieľ Európskej únie, eurozóny, a jednak je to teda aj  nutné kvôli finančným trhom. Ale keď si pozriem vaše volebné programy, tak začnem vami, pán Fico, v Smere hovoríte jednoznačne o  zvýšenie miernej progresivite 25 percentná daň pre ľudí zarábajúcich nad 33 tisíc eur ročne, 22 percentná daň pre veľké firmy s daňovým základom nad 30 miliónov ročne a päť percentná  daň z dividend. Keď si to spočítali,  ekonómovia, vyšlo im zhruba 150, možno 200 miliónov eur, a budete  potrebovať, ak budete konsolidovať jedna k jednej, teda výdavky, príjmy okolo 700 miliónov eur. Kde chcete hľadať ďalšie príjmy, ak teda počítate aj s ďalšími vládnymi výdavkami?

Robert FICO, predseda strany Smer-SD
--------------------
Pán redaktor, ja veľmi rád na vašu otázku odpoviem, samozrejme,ale opäť sa opakuje situácia, ktorej som svedkom v každej relácii. Tu končí dnes nejaká vláda, a táto vláda  absolútne zle hospodári, objavili sa údaje, že deficit  je o 500 miliónov eur vyšší, ako bolo plánované. Ukazuje sa, že  tempo zadĺžovania tohto štátu  je podstatne rýchlejšie, ako bolo v čase, keď bol záporný, hospodársky rast, keď sme mali recesiu v roku 2009, kým táto vláda ma pozitívny hospodársky rast.  

Robert FICO, predseda strany Smer-SD
--------------------
Ale čo sa vám nepáči, ako pravdepodobný víťaz volieb  oslovujem vás "hovoria obaja."

Robert FICO, predseda strany Smer-SD
--------------------
Prepáčte, ale najskôr voľby sú od toho, aby zhodnotili to, či  vláda, ktorá tu bola robila dobre, alebo nerobila dobre. Ja na vaše otázky odpoviem, len musím povedať, aká je situácia. Jednoducho, vláda  zlyhala vo svojich plánoch, pokiaľ o ozdravovanie verejných financií, vytvorila obrovskú sekeru. Ta sekera je dnes už 800 miliónov eur, pretože rozdáva, rozdáva, aby sa tak ako tak zachránila. Zadĺžuje tento štát, neúmerným tempom. A tou čerešničkou na torte je, čo dorobili s daňovým systémom. Nemôže sa ani pán Figeľ ani nikto iný tváriť, že za to nemá zodpovednosť. Tu je vláda, vláda, ktorá je zložená tak ako je zložená, je to zlepenec, ktorý bol nefunkčný, nestabilný. A žiadna krajina na svete ani posledná africká krajina nemá v takom stave daňový systém , do akého dotiahla táto vláda . My dokonca sa bojíme pán redaktor ešte aj o to, že či tie čísla, ktoré  som teraz povedal povedzme tých 500 miliónov, alebo 800 miliónov nárast deficitu nie sú ešte nízke, pretože je problém s vratkami DPH, štát nevracia DPH podnikateľským subjektom, čiže môže sa stať, že ta sekera bude podstatne, podstatne vyššia. 

Branislav DOBŠINSKÝ, redaktor
--------------------
Dobre, minulý týždeň sme sa jej venovali v tejto relácii. 

Robert FICO, predseda strany Smer-SD
--------------------
No ale ja len chcem, ja len chcem.

Branislav DOBŠINSKÝ, redaktor
--------------------
Ja som čakal, že čo im ponúkate, povedzme. 

Robert FICO, predseda strany Smer-SD
--------------------
V poriadku pán redaktor, len znova nechajte, ja som opozičný líder, vy teraz prenášate automaticky všetky tie zodpovednosti 

Branislav DOBŠINSKÝ, redaktor
--------------------
Nie. 

Branislav DOBŠINSKÝ, redaktor
--------------------
Ste predseda najsilnejšej politickej strany "hovoria obaja"

Robert FICO, predseda strany Smer-SD
--------------------
18 mesiacov tu bola pravicová vláda, ktorá absolútne zlyhala a dotiahla štát tak ďaleko,  že máme dnes daňový systém v dobe kamennej. A teraz poďme na riešenia. Musím popísať ten stav, ktorý tu je . Predovšetkým , ja nesúhlasím s tým, že treba ozdravovať verejné financie na úkor ľudí, ktorí majú nízke a stredné príjmy. Štatisticky to vôbec nesedí. Vôbec nie je priemerný dôchodok 362 eur. Ľudia majú bežne dôchodky 250,260 eur a musia z toho žiť. Vôbec nie je pravda, že priemerná mzda   je 700 a viac eur. Ženy vo fabrikách kľudne robia za 350, za 400 eur . Prečo niekto 

Branislav DOBŠINSKÝ, redaktor
--------------------
"Nezrozumiteľné" Medianu no. 

Robert FICO, predseda strany Smer-SD
--------------------
No tak počkajte , ale keď tam dáte bankového úradníka, alebo manažéra, ktorý má sedem tisíc,

Branislav DOBŠINSKÝ, redaktor
--------------------
Ale veď to je priemer. "Hovoria obaja"

Robert FICO, predseda strany Smer-SD
--------------------
Ale bavme sa o ľuďoch. Pretože ľudia, absolútna väčšina ľudí na Slovensku.

Branislav DOBŠINSKÝ, redaktor
--------------------
"Hovoria obaja." 

Robert FICO, predseda strany Smer-SD
--------------------
Pán redaktor, ja viem, že sa to ťažko počúva, ale počúvajme, ako žijú ľudia na Slovensku. Na Slovensku absolútna väčšina ľudí má príjmy, ktoré sú nižšie ako priemerné dôchodky a priemerné platy. My odmietame ozdravovať verejné financie a tieto sekery, ktoré nám narobila táto vláda   teraz tak, ako  to ponúka pravica. Pretože pôjdeme len cestou zvyšovania dane z pridanej hodnoty , lebo to je liek, ktorý ponúka pravica v podstate to stále  počúvam od   pána Dzurindu a od ďalších, ktorí chcú  vytvoriť  nejakú širokú pravicovú koalíciu. My nepôjdeme cestou zvyšovania DPH, pretože to by automaticky  znamenalo zdražovanie. A ak niekto má príjme 280 eur, alebo plat 400 eur, všetky tieto peniaze mínia na základné životné potreby, keby sme zdvihli DPH, 

Branislav DOBŠINSKÝ, redaktor
--------------------
Akou cestou pôjdete? To sa

Robert FICO, predseda strany Smer-SD
--------------------
No, nepôjdeme cestou DPH. 

Branislav DOBŠINSKÝ, redaktor
--------------------
Hovoríte, tiež nepôjdete, ale akou pôjdete? 

Robert FICO, predseda strany Smer-SD
--------------------
Ak by sme zdvihli DPH, tak by to automaticky znamenalo zdražovanie, pokiaľ ide o získavanie finančných prostriedkov. Po prvé, veľmi jasne hovoríme o tom, že je potrebné  pristúpiť  k zvýšeniu daní pre bohatých a silných. A poviem to veľmi presne a po slovensky, ak nám banky a finančné inštitúcie už druhý rok oznamujú, že majú rekordne vysoké zisky, tak my im oznamujeme, že budú platiť rekordne vysoké dane. Ak tu máme firmy, ktoré majú daňové základy   na úrovni 30 miliónov eur, a viac, musia platiť viacej do spoločného. Ak sú tu ľudia,ktorí zarábajú viac ako 33 tisíc eur ročne, musia platiť viacej do spoločného. Nemôžem očakávať od napríklad kuchárky v závodnej jedálni, ktorá má 400 eur, aby platila takú istú daň, takú istú výšku dane, ako  platí manažér, ktorý má päť alebo šesť tisíc eur v  nejakej banke. Čiže my nepôjdeme cestou ozdravenie verejných financií, tlakom na peňaženky ľudí, ale budeme hľadať peniaze tam, kde sú . Po druhé, je to výber DPH. 28 percent DPH sa nám úplne stráca, pretože máme systém taký, aký máme. Povedzme mi, kto nám zaručí v tomto neporiadku, ktorý spôsobila táto vláda v daňovom systéme, že keď nastúpi nová vláda, tak budeme mať všetky informácie o tom, v akom  stave sú dane. Nemôžeme bojovať s výpadkami  na daniach a s únikmi, pokiaľ nemáme funkčný daňový systém. Ale veď táto vláda  odovzdáva novej vláde úplne nefunkčný daňový systém. Že filozofiu som pomenoval veľmi presne. Budeme hľadať peniaze tam, kde sú  a nie tam, kde nie sú. Toto je náš pohľad na ozdravovanie verejných financií. 

Branislav DOBŠINSKÝ, redaktor
--------------------
Pán Figeľ, vy tiež sa hlásite k tomu záväzku, pod tri percentá na budúci rok. Hovorím je to  1,5 miliardy takmer. Ale keď si čítam zase váš volebný program, vy tam máte daň z luxusu, to som sa dočítal, zachovanie rovnej dane, to som sa dočítal, ak sa nemýlim. Kde chcete vziať   teda tie peniaze? 

Ján FIGEĽ, predseda Kresťanskodemokratického hnutia
--------------------
Deficitné gazdovanie štátu , alebo aj obce znamená vyjedanie z taniera vlastným deťom, respektíve budúcim generáciám a to treba zmeniť. Nielen sa dostať pod tri percentá, ale v horizonte budúcnosti aj do vyváženosti. Je to ešte náročnejšie ten obraz, ktorý popisujem a je to tak aj vďaka dohodám, ktoré teraz  sú formulované  na európskej úrovni. Treba to dať do poriadku. Súhlasím s tým, že  Finančná správa nie je v poriadku. Je tam kritická situácia , snažili sme sa ju riešiť aj na výbore, aj na rokovaniach a považujem túto tému za veľmi dôležitú. Lebo štát má niektoré nezastupiteľné funkcie, a okrem bezpečnosti, zákonnosti je to samozrejme finančný poriadok , systém, ktorý pomáha nielen transférom, ale aj solidarite a fungovaniu základných funkcií štátu. Ešte sa vrátim k predchádzajúcej téme preto, lebo to veľmi spolu súvisí. Ak málo ľudí na Slovensku bude mať prácu, tak si ťažko pomôžeme aj vo finančnom vyjadrení, pretože len zamestnanosť je tým tvorivým procesom, kde človek zarába sebe, zarába pre rodinu , pre obec a pre štát. 

Robert FICO, predseda strany Smer-SD
--------------------
Dobre, ale teraz v tejto chvíľke ľudia možno chcú počuť, že či sa majú pripraviť na vyššiu DPH, alebo nižšie sociálne štandardy. A tak ďalej. 

Ján FIGEĽ, predseda Kresťanskodemokratického hnutia
--------------------
Ale aby sme nepodceňovali ten aspekt zamestnanosti  , respektíve veľmi potrebné neviem, či sme to spomínali, aby mladí neodchádzali zo školy po 13-tich, alebo 18-tich rokoch štúdia, ako nezamestnaní, lebo ta investícia je o čom potom. Aj osobná aj rodinná aj spoločenská? K tým priamejším finančným nástrojom, treba si uvedomiť, že každé verejné euro patrí občanom, nie vláde. A tak aj vláda, ak niečo robí, s eurami, alebo s rozpočtom, tak len vo vedomí, že to robí pre občanov , za občanov. A niet nič drahšie, než to, čo vláda hovorí, že dáva zadarmo, lebo to dáva vlastne z toho, čo patrí  občanom. 

Branislav DOBŠINSKÝ, redaktor
--------------------
No veď to vy len prerozdeľujete,no priamo.

Ján FIGEĽ, predseda Kresťanskodemokratického hnutia
--------------------
A preto ten princíp, že potrebujeme dať do poriadku daňový systém a hlavne zamedziť únikom , ktoré na Slovensku sú rozsiahle, iba Grécko podľa štatistík je horšie na tom. A to je veľmi tvrdý príklad, je o poctivosti, o čestnosti , aby sa teda  darilo tým slušným a nedarilo podvodníkom , špekulantom. Lebo ten únik je  presahujúci jednu miliardu eur a to je obrovský. Keby len polovica z toho sa darila vrátiť do kasy, tak mnohé problémy dnes  ani nekomentujeme skôr ich naozaj riešime. Takže toto považujem za najdôležitejší bod, aj z hľadiska toho, či sa darí  zamestnanosti, slušnému podnikaniu a tým pádom aj finančnej konsolidácii alebo nie. 

Branislav DOBŠINSKÝ, redaktor
--------------------
Veľmi krátko pán Figeľ.

Ján FIGEĽ, predseda Kresťanskodemokratického hnutia
--------------------
Po druhé, sociálne dávky, nepotrebujú ich bohatí, vyvážiť usporiadať ten systém tak, aby štát nedával , nemusel dávať.

Branislav DOBŠINSKÝ, redaktor
--------------------
Napríklad to obmedzenie rodičovských na príjem, hej? 

Ján FIGEĽ, predseda Kresťanskodemokratického hnutia
--------------------
Napríklad, a po tretie, áno sme pripravení  diskutovať a zaoberať sa témami , ako je vyššia daň z hazardných hier, respektíve aj daň z luxusu. Pretože 

Branislav DOBŠINSKÝ, redaktor
--------------------
"Nezrozumiteľné" DPH bude hore? 

Ján FIGEĽ, predseda Kresťanskodemokratického hnutia
--------------------
To bude , nie toto sú doplnkové veci, to nie sú rozhodujúce , preto ich dávam na tretie miesto. Ale hovorím o nich preto, lebo nezasahujú do zamestnanosti, skôr napomáhajú regulovať to, čo spoločnosť nemá ako štandard , alebo základné dokonca dopláca na to, že aj keď hazard rastie,   tak mnohé konsekvencie v spoločnosti sú veľmi nepríjemné a negatívne. Napríklad kriminalita. Takže tam vidím priestor pre rokovanie, a pre zmeny, ktoré môžu pomôcť konsolidovať verejné financie. 

Branislav DOBŠINSKÝ, redaktor
--------------------
No predpokladám, že  u nejakého hazardu, alebo luxusu sa zhodnete, ale predsa len ešte jedna otázka na vás, pán Fico k tejto téme, päť miliárd , takmer päť miliárd, niečo cez štyri miliardy, alebo medzi štyri päť miliardami, to je suma, ktorá  sa aktuálne nachádza  v druhom pilieri, ešte dodám, že každý rok štát dáva vyše 700 miliónov . Ak do Sociálnej poisťovne kvôli druhému pilieru, preto sa vás otvorene pýtam, či bude témou, otvorilo to HZDS za vašej vlády,  nepresadilo to, zmena odvodových    pomerov, tak, aby povedzme  štát doplácal menej na druhý pilier, a išlo do druhého piliera menej . 

Robert FICO, predseda strany Smer-SD
--------------------
My nechceme zneisťovať sporiteľov v druhom pilieri, pretože je to veľký počet 1,5 milióna ľudí a nás zaujíma skôr niečo iné. Či ľudia, ktorí tam peniaze majú, tieto peniaze zhodnocujú, alebo znehodnocujú. Ak je inflácia na úrovni povedzme 4,8 percenta, a výnos druhého piliera je iba 1,7 percenta, tak títo ľudia reálne stratili v roku 2011 tri percentá na svojich peniazoch. Čiže my sa skôr vrátime ku garanciám, ku zodpovednosti dôchodkových správcovských spoločností za to, aby nahrádzali straty , ktoré spôsobil zlým hospodárením pokiaľ ide o klientov.

Branislav DOBŠINSKÝ, redaktor
--------------------
Ale nie zmenou dôchodkových pomerov?

Robert FICO, predseda strany Smer-SD
--------------------
Toto nie je momentálne naša priorita. Ale ja sa vrátim ešte jedným slovom k tomu, čo povedal pán predseda Figeľ. 

Branislav DOBŠINSKÝ, redaktor
--------------------
No tak k tým sociálnym štandardom, vy  hovoríte tiež, že povedzme milionári by mali dostávať prídavky na deti? 

Robert FICO, predseda strany Smer-SD
--------------------
Ale my sme solidárna politická strana, a my stále tvrdíme, že slabí a tí, čo majú menej nemôžu toľko  prispievať do spoločného, ako  tí, čo majú viacej , solidarita je základ nášho rozmýšľania a sme to preukazovali aj počas štyroch rokov. 

Branislav DOBŠINSKÝ, redaktor
--------------------
Čiže toto je solidárne, nie, že milionár nedostane 

Robert FICO, predseda strany Smer-SD
--------------------
Ale určite, to sú drobnosti, to nerieši nič, jednoducho pravica chce ísť cestou zvyšovania DPH, my nechceme ísť cestou zvyšovania DPH. Čiže pravica chce ísť tou istou cestou, ako ponúkla v januári 2011, teda zvýšením DPH  a zdražovaním, my to nechceme. Ale niečo iné som chcel povedať, k tomu, ako vzniká ten deficit a ten problém s peniazmi. Opäť sa boja pomenovať predstavitelia  pravice, ktorí teraz končia, ako ten deficit  vznikal, tak jeden údaj za všetky. Keď minister Uhliarik pán predseda preberal rezort zdravotníctva, tak miera zadĺženia zdravotníctva bola 150 miliónov eur a strašne nás za to kritizovali. Že bože akí sme boli   rozšafní a zlí a nehospodárni. Koľko, že ste to oddĺžovali nemocnice na konci tohto roku? 330 miliónov eur. Vy ste zdvojnásobili zadĺženie nemocníc ako takých, a to je ta sekera, ktorá vzniká . Pretože neurobili absolútne žiadny poriadok do vnútri, pokiaľ ide o slovenské zdravotníctvo ako také. Nakoniec dnes sa aj ukazuje, že  minister Uhliarik je asi najhorším  minister, aký kedy bol na pozícii ministra  . A tu chcem ešte dodať, jednu vec. To čo dorobil minister Uhliarik s nemocnicami vyšších územných celkov znamená, že nám môžu nemocnice v pôsobnosti vyšších územných celkov padnúť na kolená. To je jedna veľká výzva a tu musím povedať, pre novú vládu, nová vláda tak ako sa snažila, musí pomáhať novým nemocniciam, teda tým štátnym, musí urobiť aj zásadné kroky pokiaľ ide o oddĺženie nemocníc vo VÚC. Nemôžeme nechať VÚC napospas len preto, viete, prečo to urobili? No lebo župani sú zvolení za Smer-Sociálnu demokraciu, tak sa vykašlali na nemocnice vo VÚC. Ale toto je , takto vznikajú, takto vznikajú

Branislav DOBŠINSKÝ, redaktor
--------------------
Krátka reakcia pán Figeľ. 

Robert FICO, predseda strany Smer-SD
--------------------
Dokončím. Takto vzniká ten deficit, takto vzniká ta sekera, že zvyšovali a zvyšoval  zadĺžovanie. O to viac chcem povedať, bez ohľadu na to, čo  sa udeje  po parlamentných voľbách, my naozaj potrebujeme    vládu, ktorá bude vnútorne  stabilná, tu sa zhodneme s pánom predsedom, že   ta stabilita je  základom úspechu Slovenska. My však dodávame, že  samozrejme zlepenec to nemôže byť , ale musí to byť vláda, ktorá bude  vnútorne solidárna , naozaj ta vláda bude prenášať tu ťarchu tam, kde to zvládnu, kde a nie tam, kde to ľudia nezvládnu. To je naša filozofia. 

Branislav DOBŠINSKÝ, redaktor
--------------------
"Hovoria obaja", pán Figeľ, krátka reakcia, aby sme sa potom posunuli ďalej  k tým nemocniciam teda. 

Ján FIGEĽ, predseda Kresťanskodemokratického hnutia
--------------------
Áno, vrátim sa ešte aj  k tomu, čo hovoril pán predseda Fico o deficitoch. No, vy často argumentujete, či vôči bankám , alebo veľkým nákladom a vôči tým, ktorí majú zisky, práve príklad PPP aj toho zrealizovaného hovorí, že najviac profitu  tam majú banky,a koncesionár, banky dokonca na úrovni cez 9 percent. To štát bol ochotný podpísať a platiť, 30 rokov, také úroky, ktoré položili na kolená nielen Grécko, ale aj iné vlády a to preto hovorím, že  musíme každé euro  viackrát otočiť, pokiaľ použijeme tak, aby prinieslo  prínos a nie stratu, respektíve predraženosť. A k zdravotníctvu, Všeobecnú zdravotnú ste  preberali v plus 9 miliónoch a odovzdávali   v mínus 120, ona bola na pokraji kolapsu. To, čo sa prijalo za rok a pol, nielen konsolidoval Všeobecnú zdravotnú poisťovňu, ako najväčšiu a rozhodujúcu, nielen na trhu, ale v službe občanom, ale aj  optimalizoval napríklad náklady v tom ,  aby sa redukovali počty lôžok, oddelení. Bola to odvahu,ale veľmi dôležitá aj pre celkové ozdravenie. Zavedenie  doplatkov za  lieky, veď to sú sociálne  opatrenia, ktoré v rezorte sú potrebné. Treba pokračovať , treba ozdravovať a som presvedčený, že zdravotníctvo, školstvo, sociálna sféra budú náročné aj z finančného pohľadu, ale aj z hľadiska odvahy na rozumné  , potrebné zmeny.

Branislav DOBŠINSKÝ, redaktor
--------------------
Dobre, 

Robert FICO, predseda strany Smer-SD
--------------------
Pán predseda, vy ste ma, vy ste ma asi nepočúvali, vy ste ma asi nepočúvali. 

Ján FIGEĽ, predseda Kresťanskodemokratického hnutia
--------------------
Ja vás počúvam. 

Branislav DOBŠINSKÝ, redaktor
--------------------
Pán Fico. 

Robert FICO, predseda strany Smer-SD
--------------------
150 miliónov eur bola zadĺženosť nemocníc, keď sme vám odovzdávali vládu, na konci tohto roku , v roku 2011 ste oddĺžovali 330 miliónov eur, a úplne ste nechali  napospas nemocnice vo VÚC pôsobonsti len preto,  lebo župani sú volení za Smer-Sociálnu demokraciu. 

Ján FIGEĽ, predseda Kresťanskodemokratického hnutia
--------------------
Nie, to politizujete. 

Robert FICO, predseda strany Smer-SD
--------------------
Máte plnú zodpovednosť za to, 

Ján FIGEĽ, predseda Kresťanskodemokratického hnutia
--------------------
Úplne politizujete. 

Robert FICO, predseda strany Smer-SD
--------------------
Máte plnú  zodpovednosť za to, že tieto nemocnice, že tieto nemocnice   môžu padnúť na kolená. A preto veľmi otvorene  a verejne vyhlasujem, že tak, ako sa oddĺžujú štátne nemocnice, musia sa oddĺžiť aj nemocnice v pôsobnosti  VÚC. V opačnom prípade neprežijú  , neprežijú, a ľuďom je úplne jedno, či idú do nemocnice   , na ktorej je napísané   VÚC, alebo štát. Ľudia chcú mať prístup k lekárovi.

Ján FIGEĽ, predseda Kresťanskodemokratického hnutia
--------------------
To je politizovanie.

Robert FICO, predseda strany Smer-SD
--------------------
To nie je politizovanie. Strašenie týždeň pred voľbami. 

Robert FICO, predseda strany Smer-SD
--------------------
To nie je politizovanie, zdvojnásobili ste  , zdvojnásobili ste zadĺženie  nemocníc.  

Ján FIGEĽ, predseda Kresťanskodemokratického hnutia
--------------------
Nie, nie. 

Branislav DOBŠINSKÝ, redaktor
--------------------
Hovoria všetci" máme tu 

Ján FIGEĽ, predseda Kresťanskodemokratického hnutia
--------------------
Áno, áno, veľmi politické od niekoľkých a niektorých, ktorí predtým boli veľmi blízko k tým, ktorí  požadovali politické riešenia. 

Branislav DOBŠINSKÝ, redaktor
--------------------
Dobre, páni, ešte veľmi krátko chcem vzhľadom na čas, už len krátko. Kartami v predvolebnej kampani zásadne zamiešala kauza Gorila. Údajný spis z dieľne SIS opisuje systém masívneho a organizovaného rozkrádania štátu,  počas druhej Dzurindovej vlády. Kým sa spis nedostal na verejnosť, však ani jedna z troch vlád, ktoré ho mali k dispozícii nedokázali nič vyšetriť a za 20 rokov nebol za takýto typ organizovanej politickej korupcie ani nik právoplatne odsúdení. Prokuratúra pritom prešetrovala aj financovanie viacerých politických strán, nič nezákonné , ale neobjavila. Minister vnútra preto hovorí o tichej politickej dohode , veľkú korupciu nevyšetrovať. Pokračuje exriaditeľ NBÚ Ján Mojžiš, po ňom bývalý šéf Úradu boja proti korupcii  Jozef Šátek. 

Ján MOJŽIŠ, exriaditeľ NBÚ
--------------------
To, čo je opísané v spise Gorila, ja považujem za autentické a pravdivé a poukazuje to na to, akým spôsobom prebiehajú štátne zákazky, privatizácia a vlastne akékoľvek aktivity, ktoré môžu prinášať zisk. Som presvedčený o tom, že to je systémová záležitosť našej politiky. 

Jozef ŠÁTEK, bývalý šéf Úradu boja proti korupcii
--------------------
Podľa svojich informácií, a na základe dôkazov, ktoré som získal pri vyšetrovaní závažných, najmä ekonomických prípadov, tak môžem jednoznačne potvrdiť, že po stránke obsahovej tieto rozhovory sú presným a verným obrazom skorumpovanosti slovenských politických a ekonomických elít. 

Branislav DOBŠINSKÝ, redaktor
--------------------
Páni, kauza Gorila, to je jedna , jeden z dôvodov, prečo aj aktuálne namerali tí, ktorí sa tým  zaoberajú takú nízku mieru ochoty ľudí prísť k volebným urnám, čo je teda dosť šokujúce, že menej ako 50 percent chce ísť voliť. Dostanem sa teda ku kauze Gorila. Zrejme očakávate tu klasickú otázku, či ste boli, alebo v tom byte, ale 

Robert FICO, predseda strany Smer-SD
--------------------
Kľudne sa ma aj spýtajte. 

Branislav DOBŠINSKÝ, redaktor
--------------------
Ale ešte predtým sa spýtam, podľa mňa ešte podstatnejšiu otázku, ta akcia, ktorá je potvrdená teda aj tou informáciou z trezoru Úradu vlády, alebo premiéra, sa odohrávala koncom roku 2005, začiatkom roku 2006, do polovice roku 2006. Potom ste prišli k moci vy, pán Fico a akcia skončila, odposluchy boli zastavené. Otázka znie, prečo? Je dôvodom , že povedzme v nej vystupujete aj vy? Pán Határ, alebo čo bolo dôvodom povedal vám o tom niečo pán Magala? 

Robert FICO, predseda strany Smer-SD
--------------------
Pán redaktor, je tu neuveriteľná snaha pravicových strán, za každú cenu zaťahovať Smer do nejakej kauzy, s ktorou Smer nemá nič spoločné. Aj pred chvíľkou ste pustili dvoch respondentov, ktorí povedali, že išlo o verejné zákazky , išlo o privatizáciu, išlo o provízie, a išlo obdobie rokov  2005,2006, keby bol Smer v opozícii. Smer nemá nič s privatizáciou, my sme nikdy nič neprivatizovali, naopak, finančnej skupine Penta sme zobrali letisko bratislavské. 

Branislav DOBŠINSKÝ, redaktor
--------------------
Dobre, a odpoveď na moju otázku, prečo sa to zastavilo? Mali ste na to štyri roky.

Robert FICO, predseda strany Smer-SD
--------------------
Je dôležité povedať verejnosti, pretože vytvárate obraz ako keby som bol ja  nejakým aktérom, čohosi. Ja som bol v opozícii. Ja nemám nič spoločné s Gorilou. Pretože my sme ani neprivatizovali, ani nekupovali poslancov, ani sme nebrali žiadne provízie za štátne zákazky. 

Robert FICO, predseda strany Smer-SD
--------------------
To je pravda, ale v tom spise by ste vy mali byť, teda podľa toho spisu.

Robert FICO, predseda strany Smer-SD
--------------------
No a pokiaľ ide, takže dôležité je to, ja vám môžem na vašu otázku odpovedať protiotázkou. Ak je aj tento spis pravdivý, ak je pravdivý, a je tam nejaký údajný rozhovor môj, niečo ma v tomto rozhovore diskvalifikuje na výkon politickej činnosti? Poprosím vás o odpoveď, pretože vy sa tiež mňa pýtate, ste človek, ktorý pôjde voliť, ktorý má nejakú predstavu. Mňa niečo diskvalifikuje, ak je ten spis pravdivý? 

Branislav DOBŠINSKÝ, redaktor
--------------------
Vás nie,  znamená to, že ste tam teda boli? 

Robert FICO, predseda strany Smer-SD
--------------------
Nie, nie ja sa len pýtam, že toto je nepodstatná vec. 

Branislav DOBŠINSKÝ, redaktor
--------------------
A odpoveď. 

Robert FICO, predseda strany Smer-SD
--------------------
Toto je nepodstatná vec, veď vy sám tvrdíte, že to je, že to je nepodstatné.

Branislav DOBŠINSKÝ, redaktor
--------------------
Ale ja som sa pýtal inak.

Robert FICO, predseda strany Smer-SD
--------------------
Pokiaľ ide o vyšetrovanie tejto kauzy,

Branislav DOBŠINSKÝ, redaktor
--------------------
Áno, to je podstatné. 

Robert FICO, predseda strany Smer-SD
--------------------
Ja si myslím, že to vyšetrovanie prebiehalo aj v roku 2009,2008, ale ja som sa držal jednej zásady štyri roky v politike ako predseda vlády. A ta zásada platí, v živote veľmi často. Akými zbraňami bojuješ, takými zbraňami zhyneš. Ja som na minimálnej úrovni komunikoval so spravodajskými službami, na minimálnej úrovni, a nikdy som nezneužíval spravodajskú prácu. 

Branislav DOBŠINSKÝ, redaktor
--------------------
Čiže nemali ste potuchy o tejto akcii? 

Robert FICO, predseda strany Smer-SD
--------------------
Nikdy sme nepoužívali spravodajské informácie , pozrite sa , ak sa niečo deje vo vnútri inštitúcie, ktorá je na to určená, a postupuje podľa  zákona, veď príslušné inštitúcie skonštatovali, aj príslušný výbor , aj som teraz niekde čítal, že ten postup pokiaľ išlo o nejaké kroky v rámci informačnej služby bol v súlade so zákonom. Nikto dnes  nevyčíta Slovenskej informačnej službe, že by konala v rozpore so zákonom, ako takým. Takže prosím obracajte sa s touto témou na pravicu, my sme neprivatizovali, my tam nie sme spomínaní v súvislosti so žiadnymi štátnymi objednávkami, kupovaním poslancov, privatizáciou, sám ste potvrdili, že ma nič nediskvalifikuje keby ten spis bol aj pravdivý, takže zavolajte si sem 

Branislav DOBŠINSKÝ, redaktor
--------------------
Na pána Határa napríklad, ale to je 

Robert FICO, predseda strany Smer-SD
--------------------
Pána Határa som sa na to pýtal, on to úplne poprel, je to úplný nezmyseľ. 

Branislav DOBŠINSKÝ, redaktor
--------------------
Čiže odpoveď na tu klasickú otázku, teda boli,neboli, nie? 

Robert FICO, predseda strany Smer-SD
--------------------
Moja odpoveď je v otázke, či ma niečo diskvalifikuje, ak to bola pravda. Sám ste povedali, že nie. 

Branislav DOBŠINSKÝ, redaktor
--------------------
Pán Figeľ, tá akcia sa vyšetruje intenzívne vlastne od januára 2012, tohto roku teda, chvíľočku pred voľbami teraz. Na druhej strane ale ten, ktorý ju prvý dostal  do rúk pán Nicholson hovorí, že minister vnútra o nej vedel od roku 2009. Legitímna otázka, čo bolo dôvodom toho, váhania. Viem,  že sa to raz vyšetrovalo, len ako zneužitie právomoci verejného činiteľa. Myslím pán Magala a tak ďalej, ale nie tie obsahové korupčné veci.

Ján FIGEĽ, predseda Kresťanskodemokratického hnutia
--------------------
Ja myslím,že predchádzajúce konanie bolo zastavené Vojenskou prokuratúrou, a zároveň, že razantné konanie ministra vnútra má nielen moju politickú podporu, ale je tým, čo je potrebné z hľadiska očakávaní verejnosti a potrieb Slovenska. To je úvodná vec, kde Slovensko nesmie prehrať, Slovensko potrebuje zvíťaziť. Korupcia je takým fenoménom, alebo javom, ktorý je rakovinou, s ktorým treba zápasiť a hlavne vyhrávať tým, že sa prijímajú opatrenia , ktoré eliminujú, odstraňujú priestor pre korupciu. A my sme ich zadefinovali, alebo prijali už viacero, ja som veľmi rád, napriek všetkým problémom, že vláda bola schopná minulého roku prijať legislatívu a v parlamente ju  potvrdiť, ktorá zverejňuje zmluvy, ak používajú verejné financie. Pretože to je o tých eurách, ktoré patria ľuďom, a  preto majú mať o nich informácie , prehľad, a tým sa aj odstraňuje veľký priestor pre korupciu. To, čo sa podarilo pri priestupkovej imunite, podľa mňa je výzvou na trestnoprávnu  imunitu, aby bola konečne obmedzená, pre ústavných činiteľov v nasledujúcich štyroch rokoch. My sme  desať rokov takto hlasovali , tu podčiarkujem pre to, lebo KDH  na tom záležalo, inak by sme tu neboli po 20-tich rokoch. 

Branislav DOBŠINSKÝ, redaktor
--------------------
Dobre, bohužiaľ čas nás tlačí, čiže veľmi krátko, len jednou vetou, ak sa dá, pán Figeľ, prepáčte naozaj čas ma nepustí. 

Ján FIGEĽ, predseda Kresťanskodemokratického hnutia
--------------------
Áno. 

Branislav DOBŠINSKÝ, redaktor
--------------------
Jednou vetou, viete si predstaviť povedzme aj v tejto oblasti , že by ste spolupracovali  na vládnej úrovni so Smerom,  neodpustím si tu otázku. Jednou vetou.

Ján FIGEĽ, predseda Kresťanskodemokratického hnutia
--------------------
Považujem boj s korupciou za princíp, aj cieľ , aj cestu k tomu, aby na Slovensku bolo viac práce, viac zamestnanosti, lebo to s ekonomikou výrazne súvisí. Chceme  prijať opatrenia, ktoré sme aj predstavili, hmotnoprávnu zodpovednosť verejných činiteľov, priamu trestnú zodpovednosť. 

Branislav DOBŠINSKÝ, redaktor
--------------------
Otázka znela jednoznačne, či si to viete predstaviť so Smerom? 

Ján FIGEĽ, predseda Kresťanskodemokratického hnutia
--------------------
"Hovoria obaja" a s tými budeme spolupracovať, ktorí dokážu takéto opatrenia vnímať ako potrebné a prijímať ich práve pre ozdravenie Slovenska. 

Branislav DOBŠINSKÝ, redaktor
--------------------
Áno, nie?

Ján FIGEĽ, predseda Kresťanskodemokratického hnutia
--------------------
Aj finančné, aj etické, aj politické. 

Branislav DOBŠINSKÝ, redaktor
--------------------
Áno, nie? 

Ján FIGEĽ, predseda Kresťanskodemokratického hnutia
--------------------
No veď ta odpoveď je na slobodných subjektoch,a prijímajú boj proti korupcii ako východisko, účinne , respektíve dôveryhodne, no tak by mali práve toto dokazovať svojimi postojmi. 

Branislav DOBŠINSKÝ, redaktor
--------------------
Pán Fico, viem, že vy nemáte rád otázky typu, že  s kým po voľbách, ale sám ste teraz naznačili, že širšia vláda, ako teda , znamená to, že vy stále trváte na tom, že aj keby ste mali  viac mandátov, ako je nutné na vládnutie, to znamená 76 a viac, budete hľadať koaličného spojenca? A je KDH môžným potenciálnym spojencom?

Robert FICO, predseda strany Smer-SD
--------------------
Hrozba nového pravicového zlepenca je naozaj veľmi reálna, pretože na tom pracuje pán Dzurinda a pán Sulík, veľmi intenzívne. A my musíme mať niekde v hlave predstavu, že opäť sa šesť strán dá dohromady, a urobia to isté, čo urobili v júli 2010. Preto chcem povedať, že je hrozne dôležité, aby ľudia išli voliť, aby neboli demotivovaní, a predovšetkým, to hovorím voličom Smeru, že každý v tomto prípade bude rozhodujúci a pokiaľ ide o korupciu. Ja viem jednu vec, že vláda bude musieť podať podstatne profesionálnejší výkon, nová vláda v oblasti boja proti korupcii, možno menej rečí patetických, amerických,a viacej konkrétnych krokoch. A už keď hovoríme o jednom pánovi, ktorého tu vyzdvihuje pán Figeľ, pán Figeľ, akože sa to správal pán Lipšic na tlačovej konferencii , kde išlo o prenájom budovy okresnému predsedovi SDKÚ pánovi Ščurkovi? Čušal ako voš pod chrastom. Vidíte, ako to je, keď to zrazu bolo pre neho dobré, tak bol ticho. Teraz, keď je vláda rozbitá, tak robí zo seba majstra sveta. Som zvedavý,  čo vyšetrí pán Lipšic, a bude niesť plnú mieru zodpovednosti za tie jeho reči a vyhlásenia, ktoré tu v poslednom čase  robil, čiže  menej rečí a viacej konať. Ja som za to, aby vláda bola v tomto absolútne profesionálnejšia, ľudia si zaslúžia , zaslúžia si istoty a pokiaľ ide o boj

Branislav DOBŠINSKÝ, redaktor
--------------------
Dobre, môžte jednou vetou, len naozaj pol vetou.

Ján FIGEĽ, predseda Kresťanskodemokratického hnutia
--------------------
Skutky rozhodujú, poslanecký klub KDH bol aj v tomto období aj v minulom vyhodnotený ako najaktívnejší v hlasovaniach proti korupcii, a chcem povedať, že Slovensko teraz stojí pred voľbou medzi dvomi cestami, dvomi riešeniami, my navrhujeme a ponúkame cestu , ktorá kombinuje čestnú vládu, nové pracovné miesta a naozaj silnú ekonomiku. 

Branislav DOBŠINSKÝ, redaktor
--------------------
Dobre, to už sú naozaj predvolebné vyhlásenia. Ďakujem 

Robert FICO, predseda strany Smer-SD
--------------------
Tak sme pred voľbami, jak to inak  sa to nedá urobiť. Ja si zase pamätám, že popri týchto krásnych vyhláseniach KDH ukradli pitnú vodu v Bratislave. 

Branislav DOBŠINSKÝ, redaktor
--------------------
Páni, čas, čas, čas, čas. Ďakujem predsedovi Smeru-Sociálnej demokracii Robertovi Ficovi a predsedovi KDH Jánovi Figeľovi a pekný zvyšok víkendu od mikrofónu praje Braňo Dobšinský. 

Robert FICO, predseda strany Smer-SD
--------------------
Ďakujem, prajem všetko dobré. 

Ján FIGEĽ, predseda Kresťanskodemokratického hnutia
--------------------
ďakujem.

17.3.2012
Rádio Slovensko
Sobotné dialógy
17.3.2012    Rádio Slovensko    str. 01   12:10 Sobotné dialógy
            
Branislav DOBŠINSKÝ, redaktor
--------------------
Je po voľbách, a Slovensko prvý raz od roku 89 čaká vláda jednej strany. Smer získal vo voľbách zdrvujúce víťazstvo, pričom mu vyslovilo dôveru takmer polovica voličov. Naopak pravica utrpela volebný debakel, do koalície so Smerom nik nechcel ísť, dvojnásobný expremiér odchádza z vedenia SDKÚ a podľa preferenčných hlasov sa nekorunovaným kráľom opozícia stal "francúzsky" slovenskej politiky Igor Matovič. Slovensko pritom čaká ďalšie  ozdravovanie verejných financií, podľa ekonómov sa tak nevyhneme ani uťahovaniu opaskov , no a verejnosť zasa od politikov očakáva i razantný boj s korupciou. Dámy, páni, príjemné sobotné popoludnie, prvé povolebné Sobotné dialógy sú tu, a ich hosťami je predseda Smeru-Sociálna demokracia, budúci premiér predpokladám, Robert Fico. 

Robert FICO, predseda strany Smer-SD
--------------------
Ďakujem za  pozvanie a prajem všetkým pekný deň. 

Branislav DOBŠINSKÝ, redaktor
--------------------
No a šéf kresťanských demokratov Ján Figeľ. 

Ján FIGEĽ, predseda Kresťanskodemokratického hnutia
--------------------
Pekne pozdravujem všetkých, dobrý deň.

Branislav DOBŠINSKÝ, redaktor
--------------------
Pekný deň od mikrofónu praje aj Braňo Dobšinský. Ešte doplní, že reláciu kvôli pracovným povinnostiam pozvaných hostí predhrávame v piatok popoludní. Pán Fico, skúsim tak odľahčene, na úvod, ešte k tým voľbám, takou slávnou sa stala v podstate ta vaša fotografia, alebo fotografie, ako oslavujete volebné víťazstvo s Colou v ruke. Dá sa ta Cola v ruke chápať, ako istý odkaz čitateľom Gorily, povedzme. Že vás povedzme takéto kauzy nezlomia, že nie ste vydierateľný, povedzme takýmito kauzami, alebo ako to máme čítať? 

Robert FICO, predseda strany Smer-SD
--------------------
Keď sa blahoželá k narodeninám, tak sa hovorí, že je možné to robiť do oktávy, tak ešte využijem , pretože stále to je do  oktávy a ešte raz poďakujem všetkým za voľby, ľuďom za účasť a podporovateľom Smeru za ich hlasy. My sme išli do parlamentných volieb naozaj s kľudným svedomím, pretože bolo úplne zrejmé a jasné, že kauza Gorila nemala so Smerom nič spoločné. A takto to vnímala aj verejnosť, pretože  my si tieto veci nemusíme merať, cez prieskumy, ale to obrovské množstvo verejných stretnutí, mítingov potvrdilo, že verejnosť presne vedela, že išlo o kauzu rokov 2005,2006, keď bol Smer v opozícii. Preto netreba  hľadať žiadne symboly, alebo nejaké vyjadrenia , ktoré by mali byť prejavom sily, že pozrite sa, ja si toto môžem dovoliť. To je veľmi jednoduché vysvetlenie, ale život prináša situácie, ktoré sa ťažko vysvetľujú. 

Branislav DOBŠINSKÝ, redaktor
--------------------
No tak politika je o symboloch.

Robert FICO, predseda strany Smer-SD
--------------------
Priznám sa, že v roku 2006, keď bola volebná noc, teda v roku 2010 , keď sme síce vyhrali voľby, sme nemali dosť hlasov na zostavenie jednofarebnej vlády, alebo koalície. Tak to bola taká bujará noc, pretože  vedeli sme, že dobrý výsledok ,ale že nebude stačiť. Tu  sme videli od polnoci pri sčítavaní hlasov, že tu bude veľmi zaujímavý výsledok, sme boli veľmi prekvapení, a stále s veľkým rešpektom k tomuto výsledku pristupujeme a bol som si absolútne vedomý toho, že nemôžem nebyť ráno v perfektnej kondícii z hľadiska únavy, z hľadiska výstupov mediálnych, pretože bolo treba povedať prvé posolstva od rána. Keďže je nepijem kávu, lebo mi nerobí dobre, tak jediný zdroj kofeínu hľadám v Coca Cole. Preto som Coca Colu mal pri sebe , nebolo za tým nič iné, a keďže som držal v ruke tu fľašu , tak ma ani nijako neponúkali, že daj si pohár vína, alebo niečo podobné. Vedel som, že musím byť ráno v dobrej kondícii a toto je naozaj jediné normálne vysvetlenie toho, že ma na fotografovali s fľašou.

Branislav DOBŠINSKÝ, redaktor
--------------------
Dobre, mimochodom, keď už sme teda po voľbách, už sa nehrá o tie hlasy, zopakujem tu otázku z pred volieb, viete, na čo sa asi pýtam, na ten povestný byt, na to stretnutie, už poviete teda, alebo stále to zostáva v tej rovine? 

Robert FICO, predseda strany Smer-SD
--------------------
Pán redaktor, my nemáme žiadny dôvod meniť našu stratégiu, pretože ja by so naozaj mohol po vyjadrení pána Haščáka povedať, že som tam nebol , alebo naopak,  môžem povedať, niečo iné. Toto nemá s nami nič spoločné, ja sa vôbec k nepodstatným stretnutiam a miestam nebudem vracať. Dôležité je, aby orgány činné v trestnom konaní mali dostatočne vytvorené podmienky na vyšetrenie tejto kauzy a bude veľkým prelomom v slovenskej politike, keby sa dokázalo cez orgány činné v trestnom konaní potvrdiť, či niekto bral provízie z privatizácie, ako sa v tomto spise tvrdí, alebo či sa kupovali poslanci , lebo asi sa kupovali, len na to dôkaz nemáme. A my sme o to kľudnejší, a v pohode, pretože konkrétnymi  krokmi v roku 2006 až 2010 vo vzťahu k finančnej skupine Penta, či to bolo Letisko, zastavenie privatizácie, alebo zákaz zisku, ukázali, aký je náš vzťah k týmto skupinám. Preto nemáme dôvod meniť stratégiu. 

Branislav DOBŠINSKÝ, redaktor
--------------------
Dobre, čiže jednou vetou, ak sa dá povedať, viete teda dať garanciu, že   z pozície predsedu  vlády urobíte všetko preto, aby   sa táto kauza došetrila, aby boli orgány, ktoré máte pod kontrolou, boli súčinné s vyšetrovateľmi, nebudete zasahovať do vyšetrovania? 

Robert FICO, predseda strany Smer-SD
--------------------
Určite, pretože takéto zásahy by išli proti logike, politického myslenia, nám musí na tom záležať, aby takéto dôkazy existovali, pretože vtedy môžeme kedykoľvek pred verejnosťou konštatovať, že počas privatizácie strategických majetkov sa brali provízie a bola tam veľká korupcia. Že sa kupovali poslanci Národnej rady, za druhej Dzurindovej vlády. Toto sú tak silné argumenty, že by sme išli sami proti sebe, keby sme kládli prekážky vyšetrovateľom  pri vyšetrovaní tejto kauzy. 

Branislav DOBŠINSKÝ, redaktor
--------------------
Pán Figeľ, rovno nadviažem , beriete teda  túto garanciu vážne? 

Ján FIGEĽ, predseda Kresťanskodemokratického hnutia
--------------------
No samozrejme, očakávam , že boj s korupciou bude veľmi konkrétne pokračovať , je to aj o systémových zmenách. Som rád 

Branislav DOBŠINSKÝ, redaktor
--------------------
Budete to aj nejak sledovať povedzme túto kauzu ako sa to vyšetruje? 

Ján FIGEĽ, predseda Kresťanskodemokratického hnutia
--------------------
Samozrejme. Myslím , že aj verejnosť ju bude sledovať, a nielen túto , ale aj ďalšie, pretože boj s korupciou je veľmi potrebný, predpokladám pre celkové ozdravenie pomerov na Slovensku. Aj finančných, ekonomických a samozrejme aj etických, politických, spoločenských, je to téma, ktorá musí byť jednou z dominánt, je to aj o zmenách či legislatívnych, alebo inštitucionálnych, ale aj o nomináciách, respektíve ľuďoch, ktorí budú vykonávať, strážiť zákonnosť na rôznych postoch, už či ide o prokuratúru, vyšetrovanie, políciu alebo iné orgány. Veľmi záleží na tom, aby sa nič nezametalo pod koberec, čo je začaté , je treba aj dokončiť. A táto téma je jednou z kľúčových, na ktoré bude pozerať aj KDH.

Branislav DOBŠINSKÝ, redaktor
--------------------
Pán Figeľ, ešte sa vrátim, k tým voľbám, pravica utrpela  inak ako fiasko, sa to nedá nazvať, alebo debakel. Paradoxne podľa tých preferenčných hlasov , tak tým lídrom opozície sa stáva Igor Matovič. Ale teraz sa vrátim, k vám, ako k predsedovi KDH, získali ste ako kresťanskí demokrati najviac z opozičných strán, z tých stredopravých pravicových. Napriek tomu,  tie volebné výsledky nie sú tak markantne rozdielne, nie sú tak vysoké, tak dominantné, na tej pravej strane. Ako chcete presvedčiť kolegov, z opozície, že ste ten pravicový líder, že budete diktovať tempo, tón a spôsob diskusie , alebo oponentúry vôči  vláde?

Ján FIGEĽ, predseda Kresťanskodemokratického hnutia
--------------------
Chcel by som aj ja na úvod tohto dialógu poďakovať ešte raz  aj za dôveru pre KDH aj celkovú politickú dôveru v zmysle účasti na voľbách, a toho, že voľby boli pokojné. Lebo je to veľmi potrebné pre Slovensko. Pre celkovú atmosféru v krajine a ďalší vývoj . Čo sa týka tej zmienky o tom  prekrúžkovaní za lídra Igora Matoviča. Pozrite, predčasné voľby boli preto, lebo partia okolo pána Sulíka a pána Matoviča povalila vlastnú vládu. To pripomínam preto, lebo my sme by boli v inej situácii a teraz nemyslím politicky, ale celkovo z hľadiska výsledkov výkonu a teda aj dôveryhodnosti. 

Branislav DOBŠINSKÝ, redaktor
--------------------
Hovoria obaja.

Ján FIGEĽ, predseda Kresťanskodemokratického hnutia
--------------------
Áno, to len preto pripomínam, lebo to si treba aj pamätať a keď  mám hovoriť za KDH, tak keď som sa vracal po rokoch pôsobenia v zahraničí, KDH bolo v jeseni 2009.roku posledné medzi opozičnými a posledné medzi  parlamentnými stranami s deviatimi poslancami, v 2009.roku. O rok na to sme sa posunuli na štvrté miesto a do vlády , teraz na druhé, respektíve popredné miesto v opozičnom poradí, je to treba aj vnímať, pretože v tom celkovom stave aj slovenskej politiky, KDH je tu 22 rokov, nie od počasie, ale od úsilia o vernosť istým hodnotám, pravidlá, princípom , na ktorých sme vznikali a ktorú sú rozhodujúce aj pre krajinu a jej budúcnosť. Voliči, to ocenili  možno menej, než sme  si želali, alebo čakali, lebo ja sám hovoril, že dvojka je dobrá, je to pekný  symbol, poradové číslo, ktoré by mohlo byť aj nielen vo voľbách na lístku, ale aj  medzi stranami, to vyšlo. Ale čakal som aj  väčší výsledok. Množstvo voličov sa posunulo  napríklad ku skupine Igora Matoviča,  množstvo zase prišlo

Branislav DOBŠINSKÝ, redaktor
--------------------
"Hovoria obaja" pre vás dôvod na povedzme na nejaké konsekvencie, typu Mikuláš Dzurinda? 

Ján FIGEĽ, predseda Kresťanskodemokratického hnutia
--------------------
To nie, KDH hodnotí svoje výsledky a aj na základe pravidla, ktoré bolo  upravené po mojom  príchode, pretože som to považoval za výraz konkrétnej  a včasnej zodpovednosti. Tým, že my organizujeme snem vždy do 6-tich mesiacoch po voľbách, takže v nasledujúcich mesiacoch KDH bude hodnotiť úlohu, alebo výsledky  všetkých aj jednotlivo. A ja som presvedčený, že tímovosť, profesionalita, zodpovednosť sú potrebné , môžu rásť, takisto aj celé hnutie môže rásť, ako sa posledné roky darilo, možno že aj rýchlejšie. 

Branislav DOBŠINSKÝ, redaktor
--------------------
Dobre, pán predseda, môžte reagovať, len ešte to doplním, rovno k tým personáliám, lebo už sa objavili prvé mediálne informácie o tom, ako bude vyzerať vaša vláda, niektoré možno prekvapivé mená Zuzana Zvolenská, ministerka zdravotníctva, pán Valko ako nezávislý minister hospodárstva, neviem, čo mi teraz chcete potvrdiť všetky tie  mená, ktoré sa objavili, ale predsa len, sa spýtam, na to, že vy ste ešte počas minulého vládnutia zrušili ministerstvo životného prostredia, dôvod? Úspory. Teraz ešte viac  je argument úspor, na stole, či teda pôjdete do tej štruktúry vlády, ktorú vám nechal tento kabinet, alebo je v hre povedzme nejaké zoštíhlenie, redukcia vlády? 

Robert FICO, predseda strany Smer-SD
--------------------
Vaša otázka je veľmi správna,  z toho titulu,  že potom, ako odmietli opozičné strany akúkoľvek spoluprácu so Smerom-Sociálna demokracia, bude mať vláda iba jednu politickú stranu, za sebou. A prvýkrát od roku 1989 nebude rozhodujúca politická strana limitovaná pri svojich rozhodnutiach koaličnými partnermi, ktorí vždy niektoré veci  brzdili. Uvediem príklad, potom, čo sme zrušili krajské úrady v roku 2007, sme chceli zrušiť aj krajské školské úrady, ale vtedy vtedajší minister školstva za Slovenskú národnú stranu povedal, že nie, že on s tým nesúhlasí, sme to museli rešpektovať. Preto, ak sa vrátim k podstate vašej otázky, tak máme obrovskú šancu možno aj vo vhodnom období, pretože sa blížime k 20.výročiu vzniku Slovenskej republiky, urobiť  nazvime to inventúru, modernizáciu, nazvime to možno aj slovíčkom reforma, hoci ja toto slovo nemám príliš rád, lebo je sprofanované na Slovensku. Jednoducho máme šancu urobiť rozhodnutia, ktoré nebudú limitované inými a ktoré môžu byť veľmi správne. Prvá zásada, keď sa pýtate na personálne otázky by mala byť, nikdy nie je možné prispôsobovať štruktúry ústredných orgánov štátnej správy, teda ministerstiev, menám, ale naopak, ľudia mená, nominanti sa musia prispôsobiť konkrétnym štruktúram. Preto áno, v mojej hlave sú úvahy podobné v roku 2006,2010 keď sme  zrušili dve ministerstvá, to je ale vážna diskusia z hľadiska fungovania štátu.  My si nemôžeme v tomto období, keď ja viem, že s tým nebude súhlasiť pán predseda Figeľ, ale nám dávajú krajinu so s prázdnou špajzou, čo povedal aj prostoreký pán Sulík, keď bude treba, verejné financie stabilizovať. Úplne rozkývať ústredné orgány štátnej správy, ale môžem povedať v tomto okamihu, že je tu napríklad veľká šanca okamžite naštartovať centrálne obstarávanie,ktoré keď ste v koalícii, tak ma zväčšia vaši partneri neumožňujú, lebo každý si chráni to obstarávanie vo vlastných rezortoch. Centrálne obstarávanie by znamenalo, že nákup pre všetky ministerstvá, určitého druhu tovaru a služieb by išieľ cez jedno nakupovacie miesto, napríklad na ministerstve financií a dajú sa naozaj ušetriť  veľké peniaze. Môžem povedať v tomto okamihu, že nám nič nebráni definitívne zrušiť Fond národného majetku. Nič nám nebráni možno ísť do spojenia niektorých ústredných orgánov štátnej správy, ako je napríklad Úrad pre verejné obstarávanie, a Protimonopolný úrad. Z hľadiska štruktúry

Branislav DOBŠINSKÝ, redaktor
--------------------
Pán Kažimír, podpredseda váš, aj v tejto relácii viackrát spomínal, že máme tu niekoľko sto príspevkových rozpočtových organizácií, že to je štruktúra ešte z c.k. pomaly monarchie, že by to bolo za čím zoštíhliť, je aj toto v hre teda?

Robert FICO, predseda strany Smer-SD
--------------------
Nechcem teraz ísť do nejakých revolúcií, pretože na takéto revolúcie teraz čas určite nie je. Ale určite sú tu nejaké možnosti, ako zoštíhliť aparát a my sa musíme rozhodnúť v určitom okamihu, pretože sme pripravení na obidva varianty. Sme pripravení aj na variant , že v podstate len zopakujeme existujúce štruktúry a potom postupne sa  s tým bude niečo robiť, alebo v nejakom krátkom časovom horizonte, napríklad spustíme, ako som už povedal centrálne obstarávanie a niektoré ústredné orgány štátnej správy, pospájame. Ale pri ministerstvách by som veľmi opatrný. Lebo nemôžme rozkývať štát a  mnohé ministerstvá stoja pod obrovským tlakom. Zoberte si 

Branislav DOBŠINSKÝ, redaktor
--------------------
A pripúšťate, že počet členov vlády môže byť menší?

Robert FICO, predseda strany Smer-SD
--------------------
Viete, ja to naozaj teraz nechcem povedať. Zatiaľ pracujeme s tou istou štruktúrou vlády, aká je. Takto máme aj pripravené nominácie, nie celkom by som tak poctivo čítal tie noviny pán redaktor, pretože nie vždy všetko je pravda. Samozrejme, beriete informácie, ktoré sú, ale pracujeme na tom veľmi intenzívne, štvrtého apríla bude určite postavená vláda a pretože musí byť prebratá moc. Ale dovoľte mi ešte  k tej korupcii, jednu jedinú poznámku. Ta je taká, veľmi zaujímavá a chcem ju povedať. V starovekom Grécku hádzali poslov zlých správ do hlbokých studní, a zrazu vyplávala na povrch obrovská kauza Paroplynového cykla, ktorú otvoril súčasný minister vnútra pán Lipšic. Z tejto kauzy jednoznačne vyplýva, že druhá Dzurindova vláda predala absolútne pod cenu neuveriteľne cenný majetok finančnej skupine Penta. A vo vláde s vysokou pravdepodobnosťou ja si to pamätám, lebo som vtedy bol v opozícii, bol jeden jediný minister, ktorý bol proti. A bol to minister, vtedy hospodárstva, pán Rusko, ktorý bol principiálne proti takejto privatizácii. A jediný výsledok tejto kauzy, ktorú otvoril minister vnútra, 

Branislav DOBŠINSKÝ, redaktor
--------------------
Zatiaľ. 

Robert FICO, predseda strany Smer-SD
--------------------
Potom čo obvinil jednoducho celú vládu aj sám seba, že to predali za pár korún je vraj údajné trestné stíhanie tejto osoby, ktorá mala tu odvahu vtedy niečo povedať. Ja sa nezastávam pána Ruska, ale viete, tak toto už je naozaj tak smiešne a tak trápne, a myslím si, že naozaj si pán Lipšic ten klinček do vlastnej rakvičky zaklopal, zabúchal, a vy poznáte môj názor na neho, je to jeden nedôveryhodný človek a tu preukázal, aký je zákerný a čo je všetko schopný urobiť len  preto, aby verejnosti čosi ukázal. Sám sa prizná, že spolu predali  Paroplynový cyklus vo vláde za pár korún a ministra, ktorý bol proti, začal trestne stíhať, toto sa môže stať iba pánovi ministrovi Lipšicovi. Toto je jednoducho cesta , ktorú ja nemôžem akceptovať. Takouto cestou naozaj Smer-Sociálna demokracia v prípade účasti vo vláde nepôjde. 

Ján FIGEĽ, predseda Kresťanskodemokratického hnutia
--------------------
No, žiaden minister nevyšetruje,ale kompetentné orgány. O predaji a všetkých predajoch nerozhodovala vláda, na tejto úrovni, ale Fond národného majetku vo svojich orgánoch, a preto to pripomínam. Lebo to je veľmi dôležité odlíšenie. A zároveň boli medzitým  ďalšie štyri roky, kedy pán predseda Fico mal konať, aby odhalil, respektíve, vyvrátil mnohé z tých podozrení, ja som rád, že sa téme venujú kompetentné orgány, a tam bude dôležité, vnímať závery, tak, aby sa aj prezumpcia viny rešpektovala, ale aj naozaj konalo. Ešte k tým niektorým poznámkam, odmietli spoluprácu. My sme odmietli pozvanie plniť program strany Smer a na druhej sme rešpektovali a rešpektujeme vôľu občanov, ktorá je tak silná, jednoznačná, v prospech Smeru, že tu vzniká vláda jednej strany. Je to obrovská zodpovednosť, a na druhej strane veľké, veľké očakávania vôči istotám , ktoré boli sľubované. My budeme slúžiť a hovorím to slovo s plnou vážnosťou ako konštruktívna opozícia, ktorá chce dôsledne kontrolovať, respektíve napomáhať tomu, čo je dobré, podstatné, ozdravné, mnohé veci bude treba riešiť, aj na pôde  parlamentu, aj na pôde niektorých orgánov ako sú Najvyšší kontrolný úrad, alebo Úrad pre verejné obstarávanie. Viete, ak vo futbale, ak má byť pekný potrebujeme, tímy , mančafty, dve mužstvá, takto chcem vyjadriť možno športovo, ale aj politicky pre politiku, v ekonomike podobne potrebujeme zdravú serióznu konkurenciu. No ale my sme tu boli v tejto relácii pred voľbami a teraz  vlastne sa vraciame k tým témam, respektíve voľby potvrdili isté poradie a ja to prijímam. Ako istú výzvu a zároveň ste povedali, že čo hovoril Richard Sulík, že prázdna špajza. No, zdedili sme v 2010, dvojnásobne prázdnu, lebo ten deficit bol dvakrát tak veľký, po vás pán predseda, a to len preto pripomínam, lebo Slovensko sa nemôže ďalej zadlžovať, alebo naopak, naopak aj napĺňať špajzu, tak, aby deťom, alebo budúcim generáciám  pribudlo, nie ubudlo.

Robert FICO, predseda strany Smer-SD
--------------------
Pán predseda, aspoň tých sto dní, aspoň tých sto dní nám dajte, ja ešte "hovoria všetci". 

Branislav DOBŠINSKÝ, redaktor
--------------------
Práve aby sme sa nevracali do minulosti.

Robert FICO, predseda strany Smer-SD
--------------------
Nie do minulosti, ešte jednu vec, to je dôležité povedať, že ja to plne rešpektujem, že opozičné strany odmietli spoluprácu so Smerom pri vytvorení vlády, už nejdem do minulosti. Venujem sa teraz prítomnosti,ale považovali sme za korektné to urobiť, pretože nechceli sme byť takí neúctiví, k opozícii, ako bola súčasná vládna koalícia neúctivá k nám v roku 2010. Keď ani  neprišli rokovať. Ja si myslím, že bolo správne, že sme zorganizovali okrúhly stôl,  ktorý bol vo štvrtok, tento okrúhly stôl vyriešil množstvo veľmi zaujímavých vecí aj veľmi zaujímavých iniciatív, ktoré budú v Národnej rade Slovenskej republiky . Ja som veľmi rád, že na iniciatívu zrušiť trestnoprávnu imunitu vznikla taká široká, široká podpora. 

Branislav DOBŠINSKÝ, redaktor
--------------------
Politike je o rokovaní predsa. 

Robert FICO, predseda strany Smer-SD
--------------------
A rovnako chcem aj povedať, že my chceme úplne normálne vzťahy pán predseda. Rešpektujem, že chcete ísť do opozície, na druhej strane, určite musíte  oceniť aj náš prístup pokiaľ ide o rozdelenie výborov v Národnej rade, počet podpredsedov Národnej rady, chceme, aby bol v tejto krajine  väčší kľud, ako to bolo v rokoch 2010 až 2010. Pretože ak bude normálny dialóg medzi nami, dialóg, ktorý bude určite   postavený aj na hodnotových rozdieľoch, krajina môže ísť ďalej. Ale ak to skončí tak, ako to bolo v rokoch 2010,2012, tak sa nemôžme pohnúť z miesta. A využívam túto príležitosť ešte na jednu výzvu, aj na vás pán predseda, nerobte už rozhodnutia v tomto období, ktoré by mohli spochybniť legitímnosť a čistotu postupov , ktoré robia vaši predstavitelia , to , čo sa udiaľo vo štvrtok ráno, v súvislosti so Slovenským pozemkovým fondom,  bolo škandalózne, pretože pripraviť v tomto období , keď vlastne už je po voľbách 300 zmlúv nájomných, kúpnych, hrozne komplikované, mnohé podozrivé a pod cenu, chcem poďakovať pánovi prezidentovi, ktorého som o tom okamžite informoval ráno . Pán prezident zasiahol, z hľadiska svojich ústavných právomocí vo vzťahu k premiérke a sa to zastavilo, ale keby sme neboli bývali povedali, že  takéto niečo je, tak sa urobí po voľbách , keď už vlastne vláda  neexistuje, 300 prevodov rôzneho vzácneho nehnuteľného majetku na Slovensku. Ja len chcem vyzvať vládu, ktorá už po týchto voľbách je v takej polohe, v akej je, aby nerobila tieto rozhodnutia a naozaj nechala ďalšie rozhodovanie vo významných veciach  na novú vládu.  

Branislav DOBŠINSKÝ, redaktor
--------------------
Dobre, ešte "nezrozumiteľné" reakciu, pán Fico, aby to teda nebolo o tých návratoch, ale o tom, čo nás čaká, voľno sa vrátim teda k tomu volebnému výsledku, tak veľké víťazstvo, alebo teda tak veľká moc, ktorú máte momentálne v rukách,  to je aj povedzme  o istej zodpovednosti. Lebo môže to vyvolávať obavy, ten termín vláda je dneska na Slovensku nemá dobrú konotáciu, nechcem teda   sa vracať k nejakým asociáciám,  ale možno je to povedzme  o nejakých garanciách, ktoré viete dať z hľadiska pozície tej moci. Napríklad ten klasický slovenský problém, že zákony sa  neschvaľujú podľa toho, akú majú kvalitu, ale  kto ich predkladá. To znamená, že keď  príde z opozície ten návrh, tak sa neschválil, lebo medveď. To je taká slovenská tradícia. Nie dobrá. Či teda viete  povedať, že    s týmto  je možno koniec, prípadne to, že  veľké zmeny typu Zákonník práce, druhý dôchodkový pilier, a tak ďalej a tak ďalej by sa mali robiť konsenzom, nejakou širokou  dohodou. 

Robert FICO, predseda strany Smer-SD
--------------------
Môžem to potvrdiť, pretože výsledok , o ktorom hovoríme v prípade Smeru nás  naozaj núti byť absolútne nohami na zemi, môžme sa pozerať hore, mať nejaké ciele, ale musíme pevne stáť na zemi, pretože nám to môže zlomiť väzy. Tohto som si ja úplne vedomý. Ale nerobte prosím vás žiadnu konotáciu, alebo môžem použiť akýkoľvek iný cudzí výraz, pretože tento výsledok dosiahol Smer z pomedzi 26 politických strán.

Branislav DOBŠINSKÝ, redaktor
--------------------
To som  nespochybnil. 

Robert FICO, predseda strany Smer-SD
--------------------
Ktoré súťažili v demokratických voľbách, ktoré prebehli veľmi  kľudne. Za to chcem každému poďakovať. Tento výsledok došieľ ako výsledok , alebo akési vysvedčenie ,ktoré bolo vystavené pravici, pravica totálne zlyhala. Ale teraz nehovorím vo voľbách, ja teraz hovorím o tom , podľa nás, pravica zlyhala  pri riadení štátu. A pre nás je to šanca teraz štát riadiť profesionálnejšie, preto  profesionálny politický výkon, nebudem tu teraz  expresívne   povedané tárať žiadne   nezmyseľné  sľuby. Chceme  ľuďom  ukázať, že sa dá vládnuť aj bez hádok, nakoniec by sme sa museli  hádať sami so sebou, keď by sme sa chceli s niekym hádať. Že sa dá vládnuť tak, že nebude spochybnené každé  jedno rozhodnutie, ktoré vláda prijme  a že sa prenesie trošku aj taký kľud do tých obývačiek a do tých kuchýň ľudí na Slovensku, že nebude nervozita z toho, že stále niečo  , nejaký konflikt, nejaký škandál a čosi podobné. Takže ja môžem v tomto okamihu potvrdiť, dve veľmi výrazné tendencie. Prvá výrazná tendencia , že zaujme   podať dobrý   profesionálny  politický výkon, bude komunikácia  , alebo bude potrebné  komunikovať so sociálnymi partnermi. Toto potvrdzujem, myslím si, že na mňa nebude hnevať najvyšší predstaviteľ Klubu 500, o ktorom poviem, že som mal s ním stretnutie pred chvíľou a hovorili sme o tom, ako vtiahnuť zamestnávateľov , zamestnancov , ako vtiahnuť ZMOS , ako vtiahnuť možno aj cirkvi do prípravy takého programového vyhlásenia vlády, aby boli zohľadnené aj ich záujmy. Samozrejme, my máme svoj program, ten program je jasný program sociálneho štátu a ochrany ľudí pred dopadmi krízy.  Ale v rámci  tohto hlavného programu   myslieť aj na iných , keď sa nám  podarí  takýto program spracovať, a predložiť do Národnej rady, bude naň existovať široká, celospoločenská dohoda. Čiže to je prvá tendencia, ktorú potvrdzujem, záujem komunikovať a mať kľudnejšie a konštruktívnejšie vzťahy s opozíciou, ako to bolo doteraz. Myslím si, že  dobre sme naštartovali vo štvrtok ten okrúhly stôl a ak takto pôjdeme ďalej, má to logiku. A druhá tendencia, po týchto škandáloch , ktoré tu boli, je Slovensko iné a Slovenská očakáva razantnosť, Slovensko opäť nie je , tí ľudia sú veľmi vzdelaní,  veľmi múdri, a vedia, že sa nedá urobiť   zázrak. Ale očakávajú, že keď sa niečo stane, že nebude okolo toho diskusia  tri týždne v koalícii, alebo vo vláde, ale že razantne sa rozhodne,  áno, treba priznať chybu , stala sa chyba. Musia sa vyvodiť 

Branislav DOBŠINSKÝ, redaktor
--------------------
Narážate na tie tri minúty povestné svojho času? Nehovorme teraz o limite, "hovoria obaja"

Robert FICO, predseda strany Smer-SD
--------------------
Ja som nerobil to, nechcem sa vracať do minulosti, ale ja som neprekryl  ani platinové sitká, ani prenájom budovy pre daňové riaditeľstvo v Košiciach. Ja som 11 ministrov odvolal. Jednoducho očakáva sa od predsedu vlády, že bude v týchto veciach razantný a nekompromisný. Ak nebude predseda vlády razantný a nekompromisný bude prvý, ktorému to  zlomí väzy a ja nechcem, aby mi nejaké ľudské zlyhanie , ktoré môže nastať niečo spôsobilo, veľké  politické škody, chceme so Smerom ísť ďalej. Je to silná, stabilná strana a myslím si, že to budú veľmi zaujímavé štyri roky. Bude to veľká skúsenosť pre Slovensko z hľadiska vládnutia jednej politickej strany. Ale sú s tým spojené aj  obrovské výhody. Keď je jedna strana vo vláde a práve tieto výhody potom, čo odmietli opozičné strany, ja to rešpektujem, spoluprácu, keď to dokážeme pretaviť do tých výsledkov, o ktorých hovoríme. 

Branislav DOBŠINSKÝ, redaktor
--------------------
Pán Figeľ, Robert Fico teraz prezentuje takú konsenzónnu, alebo snahu o takú konsenzónnu  politiku. Je teda podľa vás Robert Fico , verzia 2012 iný ako Robert  Fico verzia 2006 až 2010.

Branislav DOBŠINSKÝ, redaktor
--------------------
Pán predseda, Ford  model 2006, Ford model 2012.

Ján FIGEĽ, predseda Kresťanskodemokratického hnutia
--------------------
Tak sám hovorí, že sa poučil, myslím si, že  to 

Branislav DOBŠINSKÝ, redaktor
--------------------
A čím to podľa vás je, povedzme je za tým aj obava z toho, čo Slovensko čaká? 

Ján FIGEĽ, predseda Kresťanskodemokratického hnutia
--------------------
Predpokladám, že všetci nejak rastieme aj skúsenosťou aj na tej životnej, osobnej aj spoločenskej  ceste. Slovensko je ďalej a už len tým, čo znamená realita týchto rokov, že už my sme krajinou Schengenu, eurozóny, že už rozhodujeme o strategických témach celej Európy a je veľká zodpovednosť a tu nemať či jasno, alebo mať nestabilitu, je veľké riziko aj pre politické strany, aj pre vládu, pre krajinu. Takže Slovensko naozaj potrebuje tvorivý pokoj. Kľud, ktorý neznamená

Branislav DOBŠINSKÝ, redaktor
--------------------
Ten tvorivý pokoj znamená, prepáčte, že vás preruším, znamená, povedzme aj zmenu vášho pohľadu, tej opozičnej  paradigmy, lebo bolo to povedzme v tom období  2006,2010 tiež o tom, že sa nastavil hneď pomerne ostrý konfrontačný tón, alebo nie? 

Ján FIGEĽ, predseda Kresťanskodemokratického hnutia
--------------------
Ta alternatíva vlastne reagovala na situáciu, ktorá tu bola štyri roky za prvej  vlády Roberta Fica a tam si myslím zaslúžila istý odstup. A keďže získala   alternatíva väčšinu, tak samozrejme ponúkla jej riešenie  , bola to naozaj  snaha o mnohé zmeny, ale zároveň nestabilita, ktorú priniesli tie nové strany, a takto aj skoro skončilo. Ja sa chcem  vlastne vrátiť k tomu, že  slovensko potrebuje ten tvorivý pokoj, vrátim sa ešte k jednému , k jednej myšlienke, ktorá už je asi  150 rokov stará, pretože od Ĺudovíta Štúra  hovorí, že potrebujeme viac tvoriť a menej troviť. A to je aj o tom veľkom verejnom štátnom deficitu, to je aj o tom, že ľudia potrebujú  viac práce, a konsolidovať tie pomery na základnej úrovni, lokálnej, miestnej, tam, kde žijú, aby mali perspektívu, ale aj na tej celoštátnej, aby sme neboli krajinou, ktorá nepripravuje  deťom perspektívu, ale im vystavuje účet do budúcnosti. A to je veľká náročná téma, nechcem teraz predbiehať, alebo hovoriť o konsolidácii financií, ale je tu veľa súvislostí, ktoré sú o tom , viac tvoriť, tvorivý pokoj. No a do toho prichádzajú riešenia, konkrétnosti, ja som veľmi rád, že  vo štvrtok sme sa zhodli, respektíve už v utorok, pán predseda vzniesol riešenie, respektíve  súhlas pre trestnoprávnu imunitu, poslancov. Teda jej zrušenie. Lebo to je téma, ktorá je už dlhá, pre KDH je 10 rokov na stole, my sme v 2003 prvýkrát s ňou vystupovali. Vždy sme za ňu hlasovali, a dnešná atmosféra  spoločnosti si toto žiada. Aby sa obnovila posilnila dôvera medzi spoločnosťou  a politickou scénou. Medzi parlamentom a ostatnými inštitúciami. Ak v takomto prístupe budeme pokračovať, aj pri iných záležitostiach, ja som presvedčený , že ich je dosť veľa na to, aby sa  hľadal istý konsenzus. Tak tam vidím to ovocie tvorivého pokoja a za KDH chcem povedať, že nám na tých témach záleží priam teda nadčasovo,lebo niekedy to trvá aj desať rokov, čo len pripomínam, že mohli sme niektoré  veci vyriešiť skôr. Ja som na rokovaní spomenul aj tému amorálnych amnestií, ktoré sú narušením dôveryhodnosti štátu, alebo štátnej moci z 90-tých rokov. Tému ochrany manželstva ako základu rodiny, takisto princíp jeden mandát stačí. Možno prejdú roky, kým to príde, ale považujem to za ozdravné pre politiku.

Branislav DOBŠINSKÝ, redaktor
--------------------
Pán Figeľ, krátko, lebo hovoríte o   nejakom tvorivom pokoji  a tak ďalej, ako si potom máme čítať, že jedna z prvých informácií, ktorá sa týka  opozície súčasnej je, že opäť vypukla nejaká  hádka o   prebendy, nazvime to takto veľmi pejoratívne. Bežný volič by sa vás spýtal, vy ste sa naozaj nič nenaučili? 

Ján FIGEĽ, predseda Kresťanskodemokratického hnutia
--------------------
Musíte rozlišovať , ak nebudeme rozlišovať pôjdeme do zlých scenárov, alebo terénov. 

Branislav DOBŠINSKÝ, redaktor
--------------------
Dobre, tak sa vás spýtam, ste teda líder povedzme, alebo pasujete  sa na lídra tej pravice. Ako toto vnímate, že vypukol spor o  naozaj 

Ján FIGEĽ, predseda Kresťanskodemokratického hnutia
--------------------
Áno, v opozícii sa ocitnete, to nie je o vytvorení opozície, o dohode nejakej blokovej schéme. A to, že KDH je v opozícii vnímam ako zodpovednosť, samozrejme vôči vláde, v prvom rade a za vlastné postoje a zároveň v snahe o spoluprácu, aby aj ta opozičná  bola konštruktívna, rozumná a  to nie je o prebendách, tam je spor medzi Mostom a Obyčajnými ľuďmi o podpredsedu parlamentu, a tieto

Branislav DOBŠINSKÝ, redaktor
--------------------
A tak to ľudia čítajú. 

Ján FIGEĽ, predseda Kresťanskodemokratického hnutia
--------------------
Žiaľ, je mi to tak ľúto, je to dôležitý post, ja to považujem za  ponuku, ktorá si zaslúži  vážnosť a nie nejaké také hádky, ktoré  idú až pod kožu. Verím, že to aktéri, respektíve parlamentná scéna zvládne. Budeme o tom diskutovať, ale prosím o rozlišovanie, lebo v tom je aj dôležitosť pravdy.

Branislav DOBŠINSKÝ, redaktor
--------------------
Pán Fico ešte kým sa dostanem k peniazom, čo ľudí zaujíma, teda rozpočet a tieto veci. Predsa len nadviažem na tu vetu, ktorú ste aj teraz opakovali, že Slovensko dnes je iné, ako pred voľbami. Jednou z veľkých tém týchto volieb bola aj korupcia, boj proti korupcii a tak ďalej. Tu sa chcem spýtať, že  či viete potvrdiť teraz po voľbách , že sa ešte stále hlásite k tým záväzkom sprísniť financovanie politických strán, vrátanie nezávislej kontroly, myslím mimo ministerstva financií. A parlamentného výboru. Konflikt záujmov, majetkové priznania, jednoducho tie veci, ktoré by mohli trošku obnoviť dôveru verejnosti. Máte dosť hlasov, môžete to presadiť. 

Robert FICO, predseda strany Smer-SD
--------------------
By sme išli sami proti sebe, pokiaľ by nedochádzalo ku kvalitatívnej zmene prostredia, v ktorom pôsobia politici a politické strany. A aj  preto zhoda na  zrušení trestnoprávnej imunity je obrovský krok dopredu. A budú určite aj ďalšie rozhodnutia. Ja predpokladám, že   minister vnútra a asi nie je žiadne tajomstvo, že strana Smer-Sociálna demokracia na túto pozíciu bude opäť menovať Roberta Kaliňáka, ktorý túto úlohu zvládol bravúrne v rokoch 2006 až 2010, že má pripravené a predloží  v krátkom čase celý rad konkrétnych vecí, ktoré môžu ešte viac posúvať boj proti korupcii do  prostredia, ktoré je európske a ktoré plne  akceptujeme. 

Branislav DOBŠINSKÝ, redaktor
--------------------
Teda aj vrátanie aj týchto vecí? 

Robert FICO, predseda strany Smer-SD
--------------------
Určite áno, veď keď prijímame nejaké záväzky vo vzťahu k organizáciám, ktoré sa týmto témam venujú, tak nemôžme tieto  záväzky potom odignorovať. A určite je to dôležité aj pokiaľ ide o dôveryhodnosť Slovenska na finančných trhoch, pretože  podnikateľské subjekty, ktoré    pôsobia na Slovensku, veľmi pozorne sledujú toto prostredie, akú má kvalitu,  alebo nemá kvalitu a to potom vplýva aj na prílev investícií a my si dnes nemôžme dovoliť nič iné, len hospodársky rast a zamestnanosť.  Toto je absolútny cieľ Smeru-Sociálna demokracia, v najbližšom obdodí a keď už  pán predseda KDH   zacitoval  Štúra, tak ma napadol jeho krajší výrok,  keď povedal, že môžeme sa zľaknúť, ale nesmieme sa báť. Tak chcem povedať, pretože sa tu niekedy vytvára  obraz, že áno, my sme boli prekvapení výsledkom, pre nás s veľkým rešpektom ho vnímame, ale  nebojíme sa ísť do plnenia programu , o ktorom hovoríme, ako o programe síce ozdravovania verejných financií, ale nie takého, ako ponúkala pravica. Teda len zvyšovaním dane z pridanej hodnoty, ale bude to ozdravovanie verejných financií , ktoré bude predovšetkým založené na   zdravom hospodárskom raste  a na zamestnanosti. Keď ľudia budú robiť na diaľniciach, budú robiť  vo fabrikách, budú robiť tam, kde majú robiť, tak budú platiť  odvody, budú dostávať mzdy. Mzdy budú míňať , pretože potrebujú žiť, odvody budú zase plniť Sociálnu poisťovňu, zdravotné poisťovne, toto je základ ozdravovania verejných financií, a nie iba cestou škrtania, škrtania, škrtania za každú cenu. Som človek, ktorý veľmi citlivo vníma , ja som naozaj v tomto  sociálne veľmi citlivý, keď vidím, ako sa ľudia niekedy trápia, z akých peňazí žijú. Nechcem opakovať príklady, ktoré som už niekoľkokrát povedal, ale ťažko budem  vysvetľovať zahraničnému politikovi, že niekto tu dokáže prežiť s 240,250 eur, ale taká je realita. Čiže my sa nebojíme, a verím, že 83 poslancov Smeru pod teda politickým velením dokáže program sociálneho štátu , ale súčasne zdravého ekonomického rastu a ozdravovanie verejných financií naplniť. 

Branislav DOBŠINSKÝ, redaktor
--------------------
Hovoria obaja. 

Robert FICO, predseda strany Smer-SD
--------------------
Pán redaktor, pozrite sa, čo sa deje v Maďarsku, ak Maďarsko zlyhalo pri určitých záväzkoch, okamžite došla veľmi prísna sankcia v podobe    obmedzenia čerpania eurofondov. To si nemôže Slovensko dovoliť. To sú všetko nádoby, ktoré sú pospájané,  my si to uvedomujeme, a ja som už mal aj nejaké telefonáty s predstaviteľmi Európskej komisie,kde som ubezpečil, že toto je vec, kde jednoznačne budeme plniť záväzky. Ale stále jej opakujeme, aj kolegom v Európe, budeme plniť tieto záväzky, ale nie tak, že budeme sociálne škrtiť ľudí s nízkymi príjmami, máme na to vlastný recept, ten recept je všeobecne známy. Zdvihnúť dane pre bohatých a silných. 

Branislav DOBŠINSKÝ, redaktor
--------------------
Ale predsa len si neodpustím,  keď, dobre, spomenuli ste jedno meno, čo sa týka vlády, tak ja si tiež skúsim spýtať na jedno meno. Súvisí to povedzme aj s tými dôverou , lebo pred voľbami všetky tie možné kauzy boli aj o tom, ako fungujú tajné služby. Ta kontrola tajných služieb, je mizerná, použijem takéto expresívne slovo. Viete už, kto bude šéfovať   Slovenskej informačnej službe? Máte už na to človeka? Môžete to povedať? A prípadne, že či   pôjdete aj cestou nejakej reformy týchto služieb?

Robert FICO, predseda strany Smer-SD
--------------------
Ja by som veľmi privítal, pokiaľ by bolo možné spojiť všetky  spravodajské a tajné služby do jedného prvku, celku,  hovorím teraz o Vojenskom obrannom spravodajstve, o Vojenskej spravodajskej službe, a o klasickej Slovenskej informačnej službe. Bola by to nielen úspora, ale by sa aj minimalizovali rôzne riziká spojené s únikom informácií, keby to bolo pod jedným velením. Toto je ambícia, určite budem žiadať predstaviteľov týchto zložiek cez príslušnú bezpečnostnú radu, aby predložili možnosť integrácie , spojenia do jedného spravodajského prvku. Pokiaľ ide o mená, šéf, alebo riaditeľ Slovenskej informačnej služby je tak dôležitý človek, že nemôžem povedať jeho meno dovtedy, pokiaľ nebude oficiálne známe pánovi prezidentovi. 

Branislav DOBŠINSKÝ, redaktor
--------------------
Máte už vybraté?

Robert FICO, predseda strany Smer-SD
--------------------
Samozrejme, to sú najbližší spolupracovníci, a tento človek je pripravený na prevzatie tejto dôležitej úlohy, ale keďže jeho inštalovanie ak môžem takýto výraz použiť,  je viazané na   pána prezidenta. Nemôžem  urobiť nič iné, len    počkať na  stretnutie s pánom prezidentom a odovzdanie  takéhoto návrhu, dovtedy by to  bolo absolútne nekorektné. 

Branislav DOBŠINSKÝ, redaktor
--------------------
Dobre, iba dobrým slovom , bude to nová krv v tejto pozícii, alebo sa bude nejako opakovať?

Robert FICO, predseda strany Smer-SD
--------------------
Bude to dobrá krv v tejto pozícii. 

Ján FIGEĽ, predseda Kresťanskodemokratického hnutia
--------------------
Naozaj pán predseda  nenájdete ani zmienku, alebo slovo o tom, že by KDH navrhovalo zvyšovať DPH v programe. A to znovu hovorím v tej línii rozlišujme, o kom a o čom je reč. Čo sa týka tajných služieb, znovu som rád, že téma ich transformácie istého preusporiadania, ale hlavne poriadku, aby čo správa,alebo signál nebolo škandálom, alebo  nejakým problémom je potrebná. My sme , aj ja osobne  sme hovorili  o tom, že dať ich pod jednu strechu s dvomi ramenami, teda civilným a vojenským. A zároveň a to je tiež veľmi dôležitá súvislosť pri tejto téme,  účinnú, účinnú kontrolu. Toto na Slovensku skôr absentovala a už i zhľadiska  parlamentu , alebo nejakého   osobitného  nástroja spravodajské služby   na Slovensku  potrebujú o veľa viac dohľadu, alebo  kontroly  a to budeme podporovať. Čo sa týka tej korupcie pri ktorej sme začali, ona je škodlivá, čiže je z prava , či  je z ľava, či je v ekonomike, v zdravotníctve, alebo v justícii, žiadne verejné euro nepatrí vláde, ale občanom a preto je  dôležité s ňou seriózne , intenzívne a úspešne zápasiť. A preto , naozaj pán predseda ponúkam ruku na spoluprácu v tomto. Nie je to len gesto, ale presvedčenie, že ak sa bude dariť boj s korupciou, bude sa dariť celej spoločnosti, demokracii, politike, ako takej . Ako správe vecí verejných, lebo inak   je to rakovina, ktorá nás všetkých  oslabuje. Hovorím to aj preto, lebo zdravý ekonomický rast  môže byť len tam, kde je protikorupčné prostredie a preto konkrétne opatrenia už  či to ústavné, jedno z nich je vlastne už aj o tom  tiež.  aby nikto nebol nad zákonom. Alebo aby bola rovnosť v demokracii, ktorou majú disponovať aj poslanci, okrem špecifických činností, ale aj ďalšie opatrenia, ako je napríklad hmotnú zodpovednosť verejných činiteľov , to je hotový zákon, ktorý je na parlamentnej 

Branislav DOBŠINSKÝ, redaktor
--------------------
Jasne, je tam toho veľa.

Ján FIGEĽ, predseda Kresťanskodemokratického hnutia
--------------------
Pôde a niektoré ďalšie,ktoré by mohli chrániť ohlasovateľov korupcie,alebo stíhať aj firmy, nielen osoby, ale aj právnické osoby. 

Branislav DOBŠINSKÝ, redaktor
--------------------
Pán predseda Fico, bude jedným z vašich prvých opatrení lebo, nalejme si čistého vína, začína to a končí to  u peňazí ten stav, rozpočtu je taký, aký je. Bude jedno z tých prvých opatrení, ktoré urobíte, že otvoríte štátny rozpočet , nejakú revíziu  štátneho rozpočtu, prípadne viazanie výdavkov ?

Robert FICO, predseda strany Smer-SD
--------------------
Rok 2012 záleží predovšetkým od hospodárskeho rastu, ak bude hospodársky rast vyšší ako sa pôvodne plánovalo, nevidíme nijaký veľký dôvod na úpravu štátneho rozpočtu, už v roku 2012. 

Branislav DOBŠINSKÝ, redaktor
--------------------
Teda ani viazanie nepripravujete?

Robert FICO, predseda strany Smer-SD
--------------------
Zatiaľ nevidíme na to nejaký dôvod. Čo je ale dôležité a to je výhoda, pri schvaľovaní štátneho rozpočtu na rok 2013, keď sa budú prijímať súvisiace zákony, bude to niekedy október, november, december,máme dosť času na komunikáciu so sociálnymi partnermi, aby tieto rozhodnutia boli vyvážené.

Branislav DOBŠINSKÝ, redaktor
--------------------
Tam už pôjde ten  balík na  

Robert FICO, predseda strany Smer-SD
--------------------
Nazvime to balík solidarity, nazvime to akokoľvek, pretože ak dosiahneme deficit 4,6 percenta v roku 2012, čo je málo pravdepodobné, lebo ta sekera je obrovská, ktorú ta pravicová vláda nechala. Hovoríme dnes o deficite okolo päť percent. Tak budeme musieť klesnúť z piatich percent na tri percentá v roku 2013 a to bude vyžadovať    určité opatrenia, pokiaľ ide o zvýšenie  daní pre bohatých a silných. 

Branislav DOBŠINSKÝ, redaktor
--------------------
Teda čo môžte teraz oznámiť úplne jednoducho, že rovná daň končí.

Robert FICO, predseda strany Smer-SD
--------------------
Ja považujem rovnú daň za sociálne nespravodlivú a znovu prosím, každého jedného pravicového politika na Slovensku, aby osobne navštívil  Merkelovú, alebo Sarkozyho a ponúkol im ako riešenie pre Francúzsko a  Nemecko rovnú daň 19  percent. Lebo Nemci majú úplne bežnú priemernú daň 30 percent. Vo Francúzsku to isté, veď nemôžeme od ľudí , ktorí zarábajú 300 eur žiadať to isté . Ale to je jednoducho pre nás rovná daň, je sociálne nespravodlivá. Je to náš pohľad a tu chcem poprosiť, lebo   to najmä pán predseda veľmi často ideologizuje všetky pohľady , ktoré sú v Európe, sú legitímne. Ja považujem za legitímne pravicový pohľad, pokiaľ má  väčšinu v štáte a je presadzovaný. Ale legitímny  ? Absolútne legitímny je pohľad ľavicový, ktorý ponúkame my, a ľavicový pohľad je založený na  solidarite. Je založený na tom, že ten, kto má viac prispieva viac. To solidarita bohatých, silných so slabými tu  musí byť. Preto toto nie je žiadny socializmus,  pán predseda, ako veľmi často a rád hovoríte. Toto je normálna legitímna európska politika, ktorá tu je. A predsa len ja prijímam tu ponuku pán predseda, na spoluprácu v boji proti korupcii, pretože si myslím,že bez spolupráce  tento štát nemôže fungovať. Ak budeme na barikádach, ako to bolo, dlhé, dlhé roky, tak Slovensko je stále brzdené takýmito konfliktmi. Ale veľmi vás prosím, ja to prijímam, ale na to potrebujete dôveryhodných ľudí, na takúto prácu. Nemôže váš minister vnútra, keď išlo o daňové riaditeľstvo na tlačovej konferencii na priamu otázku, čo hovorí  na ten škandalózny prenájom budovy okresnému predsedovi SDKÚ v Košiciach, mlčať, lebo nemohol nič povedať,lebo sedel vo vláde a teraz, keď má voľné ruky, tak toho, kto najviac kritizoval privatizáciu Paroplynového cyklu obviniť z trestného činu to je veľmi nedôveryhodné. Čiže prijímam tu ponuku, ale to nemôžu byť americké gestá naučené , to nemôžu byť prázdne slová. Ja potrebujem konkrétne činy, konkrétne skutky. A tieto bohužiaľ neboli za posledných 20 mesiacov , v prípade ministra vnútra vôbec. Čiže poďme  o tom hovoriť spolu,  ako to má vyzerať,  sme pripravení sa baviť pán predseda  aj o nevyhnutných ústavných zákonoch, ak príde na povrch napríklad niečo potrebné, dôležité. 

Branislav DOBŠINSKÝ, redaktor
--------------------
Môže to byť aj nový predseda KDH , keď už ho spomínate, ale nechcem teraz "hovoria obaja."

Robert FICO, predseda strany Smer-SD
--------------------
Do tohto mňa nič nie je. To je vnútorná vec . Ja som nikdy nekomentoval vnútorné veci iných

Branislav DOBŠINSKÝ, redaktor
--------------------
Zostaňme teda radšej u tej ekonomických vecí, ktoré ľudí zaujíma.

Robert FICO, predseda strany Smer-SD
--------------------
Áno, takže tam sme pripravení  do tohto ísť, ale musí to byť dôveryhodné. 

Ján FIGEĽ, predseda Kresťanskodemokratického hnutia
--------------------
Áno, ďakujem pekne, pán minister vnútra mal moju podporu a má moju podporu v tom , aby konal dôsledne, razantne, bezodkladne vo veciach, ktoré možno boli odkladané. Alebo nejakým spôsobom pod kobercom. Je to veľmi dôležité aj pre budúcu vládu, aby kontinuovala v takomto prístupe. A jednotlivé témy aj on si vie vyargumentovať, a ja vás tiež môžem ubezpečiť, že napríklad moje postoje, uši, pri daňovom riaditeľstve , alebo pri niektorých 

Branislav DOBŠINSKÝ, redaktor
--------------------
"Hovoria obaja" na ten prípadný súboj stranícky?

Ján FIGEĽ, predseda Kresťanskodemokratického hnutia
--------------------
Nie, ja teraz nehovorím o tom, nie , nie. Len moju podporu a dôveru mal a to hovorím aj politicky, pretože som bol súčasťou toho tímu a dokonca so zodpovednosťou  nominovať, respektíve navrhovať pri rokovaniach konkrétne mená a to je vždy veľmi dôležité, aby ministri mali podporu  svojho predsedu a  strany.

Branislav DOBŠINSKÝ, redaktor
--------------------
Rovná daň. 

Ján FIGEĽ, predseda Kresťanskodemokratického hnutia
--------------------
My budeme chrániť rovnú daň aspoň argumentačne  a samozrejme aj na pôde parlamentu,  takisto úspory občanov v druhom pilieri dôchodkového systému. Pretože ide o veľmi citlivé nástroje. Už to bolo spomínané  Maďarsko, ktoré zašlo úplne za čiaru do ofsajdu a má z toho len a len problémy. Tak sa nedá riešiť . Čo chcem povedať pri rovnej dani. Jej usporadanie je také, že tí najslabší, najchudobnejší  neplatia nič, respektíve v niektorých prípadoch, pretože odpočitateľné položky potom vytvárajú  opačnú povinnosť, povinnosť na strane štátu, dostávajú   jej usporiadanie je samozrejme vecou rokovania a rozhodnutí vlády a parlamentu. Možno že lepším riešením   by bolo  keďže je to systém 

Branislav DOBŠINSKÝ, redaktor
--------------------
Čiže hrať sa s tými základmi, hej? 

Ján FIGEĽ, predseda Kresťanskodemokratického hnutia
--------------------
Zdvihnúť, áno, než ho rušiť, pretože  ten systém priniesol transparentnosť, väčší výber daní a to  Slovensko potrebuje. Samozrejme , ja tiež  kriticky vnímam stav na Finančnej správe, v pondelok je ďalší monitorovací výbor. My sme presvedčení, že veci  nešli    dobre, ale rušiť rovnú daň preto, lebo máme málo daní nie je primárna, alebo  najlepšia odpoveď. Skôr si myslím, že treba  zlepšiť výber, ak upraviť, tak v systéme, ale prerábať ho naspäť tam, kde sme boli, nemusí byť lepším riešením. "Hovoria všetci"

Branislav DOBŠINSKÝ, redaktor
--------------------
Lebo sú rôzne "nezrozumiteľné" hovoria o tom, že keby sa vyberala aspoň na priemere Európskej únie, tak máme o miliardu viac. Ale ešte pán predseda , chcel by som to ešte od vás počuť, ten druhý pilier , lebo 

Robert FICO, predseda strany Smer-SD
--------------------
"Hovoria obaja" k tomu povedať, ak dovolíte. 

Branislav DOBŠINSKÝ, redaktor
--------------------
Jasne, či teda viete garantovať, že ten odvodový pomer , že tie peniaze zostanú a tak ďalej. 

Robert FICO, predseda strany Smer-SD
--------------------
Chcem predovšetkým pripomenúť pánovi predsedovi,že  pravicoví politici a to bude taká tvrdšia kritika podľa mňa k vám, teraz. Ako keby žili mimo reality. Pretože ja sa stretávam s podnikateľmi, ktorí hovoria, že vôbec nemajú žiadny problém s vyššími daňami, vôbec nemajú problém. A vy žijete v nejakej takej predstave nejakej  dogme,že toto je jediné, čo ste  vymysleli, je správne a vôbec sa nepozeráte, do okolitých krajín, ktoré to majú úplne inak usporiadané, progresivita daňová je základom fungovanie štátu , u nás sa ukazuje, že keď platia ľudia, ktorí majú obrovské  zisky 19 percent, tak ten štát nemá z čoho žiť. Nie sú peniaze na zdravotníctvo, nie sú peniaze na školstvo, čiže toto je , čiže toto je cesta , ktorá nefunguje. My navrhujeme spravodlivú , progresivitu pre bohatých a silných , ľudia s nízkymi a strednými príjmami nebudú vôbec dotknutí. A pokiaľ ide o  druhý pilier,  tak vy idete chrániť druhý pilier, to je taká pekná veta, ktorá by sa dala použiť  možno v predvolebnej kampani.  Ako ste ho chránili  pán predseda, keď v roku 2011 sa peniaze v druhom pilieri pomerne výrazne znehodnotili. Ako ste ich chránili? Veď naopak, vy ste prijali takú právnu úpravu, že ste všetky garancie, ktoré sme nastavili v rokoch 2006,2010 zrušili, vystavili ste  peniaze ľudí , ktorí tam majú vplyvu trhom, a výsledok je, že keď si odrátate    výnos z druhého piliera, od inflácie, tak každý si môže rovno urobiť  mínus tri percentá na svojich peniazoch. Takže preto ako opatrne  s tými slovami, že "nezrozumiteľné" nechránili ste , nechránili ste.

Branislav DOBŠINSKÝ, redaktor
--------------------
Hovoria obaja. 

Robert FICO, predseda strany Smer-SD
--------------------
My budeme garancie predovšetkým teraz riešiť. Nechránili ste tento pilier,  a máte plnú zodpovednosť za to, že ste ho otvorili  voľnému trhu a že ľudia majú    znehodnotené  peniaze v druhom pilieri a teraz bude úlohou novej vlády, ako tieto peniaze opätovne chrániť. 

Branislav DOBŠINSKÝ, redaktor
--------------------
"Hovoria obaja" aj povedzme na diaľnice, ale aspoň jednu vetu, vzhľadom na čas,  lebo sa už objavili aj úvahy, že veľa peňazí by sa dalo získať   ak sa  zníži odvody do druhého piliera, je to v hre? 

Robert FICO, predseda strany Smer-SD
--------------------
Všetko sa dá dosiahnuť aj na základe dohody s dôchodkovými správcovskými spoločnosťami, v tomto okamihu vítam najmä informáciu od DSS, že sú pripravené  viac ako jednu miliardu eur ponúknuť   ako finančné prostriedky na výstavbu infraštruktúry. 

Ján FIGEĽ, predseda Kresťanskodemokratického hnutia
--------------------
Ja som rád, že táto téma znovu rezonuje, pretože my sme ju už predpripravovali, žiaľ pre ukončenie vlády nebolo možné  ju dotiahnuť do konca. Ale som presvedčený,že ak si štát s DSS-kami vytvorí nielen dobrý dialóg, ale aj lepšie prostredie  pre investovanie, tak to môže byť  dvakrát výhoda. Aj pre nich, že lepšie zhodnotia úspory  a zároveň "hovoria všetci". Sú to významné peniaze a zároveň sa nájdu výhodné  prostriedky  pre štát z  hľadiska investícií do infraštruktúry. Tá spravodlivá    progresivita  áno, veď práve o tom hovorím, že rovná  daň nie je proti progresivite, skôr naopak. Pretože cez odpočitateľné položky je upravovaná , ale ten systém  priniesol Slovensku o veľa väčší výber, transparentnosť , firmy nemuseli  špekulovať, mnohé áno, vám povedia, že sú pripravené  a mnohé zas budú takzvane optimalizovať svoje daňové povinnosti a môže sa stať, že  pri necitlivých  úpravách    a dokonca systémových Slovensko nezíska ani to, čo má. My potrebujeme lepší výber daní , lebo to je aj o financiách, ale aj o morálke.

Branislav DOBŠINSKÝ, redaktor
--------------------
Dobre, ešte aspoň jednou vetou, NBÚ, RTVS. Sú aj tieto pozície  v hre? 

Robert FICO, predseda strany Smer-SD
--------------------
To by som naozaj nezachádzal tak ďaleko, pretože v tomto okamihu je  úplná priorita   zostaviť v krátkom funkčnú vládu, prevziať politickú zodpovednosť za krajinu a spustiť rozhodnutia, ktoré budú viesť k ochrane  ľudí . To je náš program, na ktorý sa teraz sústreďujeme. 

Ján FIGEĽ, predseda Kresťanskodemokratického hnutia
--------------------
Ja by som dodal, že vítam tu ochotu z rokovaní tohto  týždňa na či kontrolný, alebo politický podieľ zodpovednosti pri formovaní pozícií v Najvyššom kontrolnom úrade, Úrade pre verejné obstarávanie, Fiškálnej rade a Národnej banke. 

Branislav DOBŠINSKÝ, redaktor
--------------------
Toľko predseda Smeru Robert Fico a šéf KDH Ján Figeľ. 

Robert FICO, predseda strany Smer-SD
--------------------
Ďakujem vám všetkým , želám peknú sobotu, hoci je piatok. 

Ján FIGEĽ, predseda Kresťanskodemokratického hnutia
--------------------
Ďakujem tiež, všetko dobré, všetkým.

Branislav DOBŠINSKÝ, redaktor
--------------------
No a pekný ,dúfam,že  slnečný víkend želá aj Braňo Dobšinský.

21.4.2012
Rádio Slovensko
Sobotné dialógy
21.4.2012    Rádio Slovensko    str. 01   12:10 Sobotné dialógy
            
Branislav DOBŠINSKÝ, redaktor
--------------------
Ozdravenie verejných financií , to má byť jedna z top priorít novej vlády Roberta Fica. Predvolebné sľuby o istotách sa tak po nástupe novej moci transformovali k istote uťahovania opaskov. No a uťahovanie opaskov v podaní Smeru bude znamenať aj  zvyšovanie daní , ukončenie plošného vyplácania sociálnych dávok a zásadné zmeny zrejme čakajú aj druhý penzijný pilier. Napriek šetreniu pritom vláda plánuje veľké verejné investície, a nová moc sa hodlá opäť  vrátiť aj k zákazu zisku zdravotných poisťovní. Vláda síce hovorí o novej politickej kultúre, do funkcií sa ale vracajú mnohé staré známe tváre. Aj s ich minulými prešľapmi  a nevysvetlenými pochybnosťami. Dámy, páni príjemné sobotné popoludnie, je to opäť čas Sobotných dialógov, tentoraz sa predsedom vlády , Robertom Ficom. 

Robert FICO, predseda vlády SR, /Smer-SD/
--------------------
Dobrý deň prajem. 

Branislav DOBŠINSKÝ, redaktor
--------------------
Dobrý deň aj vám, no peniaze, peníze, peněži, to potrebujeme nielen každý deň, alebo potrebujeme to aktuálne aj na splácanie starých a nemalých dlhov. Vláda bude za celé obdobie svojej existencie potrebovať vyše tri a štvrť miliardy eur. Len do roku 2013 podľa ministra financií potrebujete zohnať jeden a pol miliardy eur, obrovské peniaze. To je 45 , to je 45 zhruba povedzme v starej mene , miliárd. Keď si to tak zoberiem a odľahčím to, tak ako hovoril svojho času Ronald Reagan, tak vláda je ako malé batoľa, neobmedzená pri príjmoch, a bez kontroly pri výdajoch. Takže nás čaká zrejme nemalé šetrenie. Pán premiér otázka zostáva, ako to šetrenie bude vyzerať , minister financií v tejto relácii minulý týždeň hovoril o pomere 2:1, v prospech nových daní a príjmov a tak ďalej. No nech to počítam ako počítam, tak tých 500 miliónov na tom šetrení  nejak neviem nájsť, takže ako bude vyzerať ten pomer, respektíve kde v čom všetkom bude tých 500 miliónov na tej strane šetrenia a ta miliarda zhruba na strane daní a ďalších príjmov? 

Robert FICO, predseda vlády SR, /Smer-SD/
--------------------
Nie je mi celkom zrejmé, prečo hneď ešte sa nič neprijalo, začíname strašiť verejnosť nejakým uťahovaním opaskov. My sme veľmi jasne povedali pred voľbami a som 20 rokov v politike a viem, že keď urobíme nejaké vyhlásenia, tak sa ho musíme držať. Že u ľudí, ktorí majú nízke a stredné príjmy, budeme zachovávať "výpadok nahrávky" a to nie je nejaké iba politické prázdne gesto. My totiž uvedomujeme, že títo ľudia už nemajú čo dať, pretože ich príjmy sú tak nízke a ich životná úroveň je tak na hrane, že by bolo úplne nemorálne, siahať týmto ľuďom do peňaženiek a ešte ozdravovať verejné financie na ich úkor. Takže poprosím aj vás, aby ste  ešte sa nič neprijalo, nevytvárali automaticky obraz, že z istôt sa stane uťahovanie opaskov , my budeme 

Branislav DOBŠINSKÝ, redaktor
--------------------
No veď tu sme, a môžme si to vyjasniť. 

Robert FICO, predseda vlády SR, /Smer-SD/
--------------------
No áno, ale tak už to bolo nejako nastavené na samý úvod, že čo bolo povedané v predvolenej kampani, už  neplatí. Ja znovu zopakujem, my budeme tie peniaze hľadať tam, kde sú . Čiže budeme zvyšovať dane  bohatým , naša predstava  je už dostatočne známa, že  by sme chceli siahnuť predovšetkým na príjmy, ktoré sú vyššie ako 2750 eur mesačne. To ani vy ani taký plat nemáte, pán redaktor, tu v Slovenskom rozhlase. 

Branislav DOBŠINSKÝ, redaktor
--------------------
To nemám. 

Robert FICO, predseda vlády SR, /Smer-SD/
--------------------
To nemáte, takže aj vy by ste sa mohli považovať a aj sa asi považujete za strednú vrstvu. So stredným príjmom sa nemusíte obávať, že

Branislav DOBŠINSKÝ, redaktor
--------------------
Strednú slovenskú, aby sme to upresnili /hovoria obaja/

Robert FICO, predseda vlády SR, /Smer-SD/
--------------------
Áno, že niekto pôjde po vašich peniazoch po ďalšie, veľmi jasne sme povedali, že nechceme zvyšovať DPH, to je , to je uťahovanie opaskov. Tak ako to urobila vláda Ivety Radičovej, v januári 2011, keď zdvihla DPH a to automaticky spôsobilo zdražovanie. My vieme, že to nie je jednoduché, 

Branislav DOBŠINSKÝ, redaktor
--------------------
No len 1,5 miliardy to zrejme nevytrhne tých pár tisíc ľudí s príjmom /hovoria obaja/

Robert FICO, predseda vlády SR, /Smer-SD/
--------------------
To nie je pravda, predsa my nehovoríme iba o tom, že budeme šetriť a šetriť. Táto krajina hlavne potrebuje hospodársky rast, a ak skombinujete hospodársky rast s určitými opatreniami , ktoré sa týkajú vládnej spotreby a daní, tak je reálne dosiahnuť cieľ, že deficit v roku 2013 bude naozaj  tri percentá . Východisko a pozícia nie je pre nás ľahká. Všeobecne je známe, že vláda Ivety Radičovej minula za prvé tri mesiace o 500 miliónov eur viac, ako mala. Čiže ten deficit je podstatne väčší  a dokonca čakáme teraz na hodnotiacu správu

Branislav DOBŠINSKÝ, redaktor
--------------------
Vy ste tiež pred voľbami trošku tie peniaze svojho času.

Robert FICO, predseda vlády SR, /Smer-SD/
--------------------
Pán redaktor, to vôbec nie je pravda. Ako ja by som bol rád, keby sme vždy hovorili o konkrétnych číslach. Za tri mesiace, január, február, marec a to nie je môj údaj, to je oficiálny údaj, ktorý každý potvrdzuje vláda Ivety Radičovej  minula o 500 miliónov eur viac ako mala. Čiže, ideme teraz do roku 2012, a Európska komisia nás upozorňuje , že deficit 4,6 percenta, ktorý nastavila vláda Ivety Radičovej je veľmi nereálny. Čiže pravdepodobne Slovensko bude mať deficit päť percent v roku 2012 a potom z tých piatich percent musíme ísť na tri percentá, v roku 2013.  My ale nebudeme kvôli číslam štatistickým a kvôli tomu, hoci je to pre nás dôležité, robiť opatrenia, ktoré by doslova kaličili ľudí. Veď toľko rozumu  snáď máme. Áno, bolo by veľmi jednoduché pán redaktor napríklad zvýšiť o tri percentá DPH, každé percento DPH  vám prinesie 220 miliónov eur, čiže skoro sedem miliárd, sedem miliárd krát tri percentá, máme 21 miliárd okamžite k dispozícii, ale takto to nepôjdeme to je jednoducho proti ľuďom. My sa budeme veľmi vážne zaoberať druhým pilierom, bankami, banky stále  hlásia rekordné zisky,ak majú rekordné zisky, môžu platiť aj vyššie dane, finančnými inštitúciami a zvyšovaním daní pre tých, ktorí na to majú . Plus samozrejme hovoríme o majetkových daniach. Ak niekto má  luxusné rezidencie, 

Branislav DOBŠINSKÝ, redaktor
--------------------
Dobre, ešte kým sa dostaneme k týmto konkrétnostiam, chcem si len ujasniť  jednu vec, už teraz ste to trošku naznačili, že ten deficit je , alebo bude vyšší. Ten naplánovaný je 4,6 percenta, schválený v rozpočte v parlamente ako rozpočet. No a otázkou je, lebo trhy sledujú, a povedzme aj Brusel, nielen teda rok 2013, ale aj tento rok, teda rok 2012 či vaše slová znamenajú, že tento rok nedodržíme tých 4,6, že to prekročíme? 

Robert FICO, predseda vlády SR, /Smer-SD/
--------------------
Uvedomme si, že vláda,ktorá nastúpila pracuje s rozpočtom, ktorý schválila vláda Ivety Radičovej a tento rozpočet keď bol schvaľovaný, bol nereálny. My sme už vtedy jasne pripomínali, že rozpočet je postavený na vode, na fiktívnych číslach. A to sa teraz úplne potvrdzuje. To nie my, nás Európska komisia  upozorňuje,tá hovorí, že 

Branislav DOBŠINSKÝ, redaktor
--------------------
Aj Ivan Mikloš hovoril, že zrejme sa bude  revidovať po voľbách. 

Robert FICO, predseda vlády SR, /Smer-SD/
--------------------
No tak to je najľahšie je schváliť rozpočet pred voľbami a potom od toho ujsť. Ja iba konštatujem realitu, že deficit sa vyvíja veľmi zle, máme obrovský problém s príjmami pokiaľ ide o dane, a opäť nie my sme sfušovali daňovú správu, daňová správa  bola do možno predvčerajšku v totálne neschopnom stave, a my teraz iba  pozeráme na to, aké hospodárske škody boli napáchané na vratkách DPH. Toto všetko sa skumuľovalo a  ukazuje sa, že rok 2012 z hľadiska deficitu bude  päť percent. Aspoň  taký je odhad Európskej komisie. My samozrejme budeme veľmi tlačiť predovšetkým na hospodársky rast, ale pretože nechceme ísť len cestou ako som už povedal zvyšovania daní pre bohatých. Chceme ísť aj cestou podpory hospodárskeho rastu. Tam je viacero možností. 

Branislav DOBŠINSKÝ, redaktor
--------------------
Dobre, ale zostaňme u toho, rozpočtu na tento rok. Znamená to teda, že nedodržíme tých 4,6 podľa vás?

Robert FICO, predseda vlády SR, /Smer-SD/
--------------------
Ja hovorím o odhade Európskej komisie, 4,6 percentá, alebo päť percent boli sme radi, keby  to určite bolo 4,6 percenta, aby potom ta miera konsolidácie v roku  2013 nebola taká  prudká, predsa je rozdieľ 2,5 percenta konsolidovať a dve percentá. Áno, ak to bude nevyhnutné. Ak to bude nevyhnutné, my niektoré opatrenia naštartujeme už tento rok. 

Branislav DOBŠINSKÝ, redaktor
--------------------
Čiže nejaké viazanie výdavkov a tak ďalej.

Robert FICO, predseda vlády SR, /Smer-SD/
--------------------
Napríklad,ale nepôjdeme cestou zvyšovania daní teraz, pretože pokiaľ o dane to má význam až od januára 2013.

Branislav DOBŠINSKÝ, redaktor
--------------------
Dobre teda, poďme k tomu, k tomu 2013.., ale teda k tomu , čo sa dá urobiť  , nedá urobiť . O tých daniach ste už to naznačili. To už je stará, známa vesta, ale taká trošku nová  téma je druhý pilier, v rámci konsolidácie zmena odvodových pomerov  , tam už aj minister práce pripustil, že je na diskusiu ten pomer 9:9, myslím prvý, druhý pilier. Teda nejaké znižovanie v kuloároch sa hovorí  o šiestich percentách. Teda zníženie o tri percenta do druhého piliera. To sú kuloáre. Vy tak sa teda skúsim spýtať toho, kto je tak povediac najkompetentnejší, čo sa týka vládnych zámerov, teda vás, predsedu vlády, bude sa  znižovať odvody do druhého piliera, a ak áno, tak o koľko?

Robert FICO, predseda vlády SR, /Smer-SD/
--------------------
Odpoviem na vašu otázku , dovoľte mi ešte  k tým daniam, aby sme nevytvárali dojem, že Slovensko je jediná krajina, ktorá snáď uvažuje o zvyšovaní daní pre bohatých. Slovensko má dnes 19 percentnú takzvanú rovnú daň. A táto daň je jedna z najnižších  v celej Európe. 

Branislav DOBŠINSKÝ, redaktor
--------------------
Nie je ani celkom  rovná.

Robert FICO, predseda vlády SR, /Smer-SD/
--------------------
No ale je jedna z najnižších v celej Európe. Keby sme dnes išli za ktorýmkoľvek pravicovým politikom , ktorý vládne v Európe a povedali mu, že zaveď 19 percentnú daň, tak sa bude smiať tri hodiny, pretože keď sa pozrieme na dane v Nemecku, na dane v Rakúsku, na dane vo Francúzsku, ta progresivita u ľudí, ktorí zarábajú veľa a u firiem, ktoré majú vysoké zisky  je neuveriteľná. Úplne bežne je to 35,40 percent. /hovoria obaja/ je to otázka,je to otázka aký je daňový systém a či funguje,  pretože my máme obrovský problém s nefunkčným daňovým systémom, pretože nám ho odovzdali  totálne nefunkčný. Iba naznačujem, že  ak hovoríme o nejakom miernom zvýšení dane z príjmu právnických osôb, povedzme na úroveň teraz hovorím  príklad z 19 na 22, 23 percent,  to je  ešte na hony  ďaleko od toho, čo je v pravicových krajinách , kde tie dane sú podstatne, podstatne vyššie. Pozrite sa na Českú republiku , Česká republika prišla s návrhom konsolidovať tak, že všetky dane idú prudko hore, vrátanie DPH. Čo my v tomto okamihu odmietame, pripúšťame len DPH na luxusné výrobky. A teraz k vašej otázke,aby sme boli veľmi korektní. Druhý pilier. My sme sa o druhom pilieri pán redaktor bavili za týmto stolom už veľakrát si pamätám v minulosti. A 

Branislav DOBŠINSKÝ, redaktor
--------------------
Dokonca aj tesne pred voľbami ste povedali, že neuvažujete o 

Robert FICO, predseda vlády SR, /Smer-SD/
--------------------
A mám taký pocit, že ste jeden z klientov druhého piliera. Mám pocit, že vy ste tam. Ak to nie je tajomstvo, tak to môžete povedať, asi áno. Asi máte v druhom pilieri peniaze. 

Branislav DOBŠINSKÝ, redaktor
--------------------
Ale nie je pointa. 

Robert FICO, predseda vlády SR, /Smer-SD/
--------------------
No dobre, len dobre sa mi bude o tom  hovoriť, keď mám vedľa seba človeka, ktorý je v druhom pilieri. Ja by som nikdy do druhého piliera nešieľ. A každý, kto sa na to pýtal, som mu povedal, nechoďte tam . Lebo idete do obrovského rizika. Pán redaktor, vaše peniaze sa absolútne znehodnocujú. Minulý rok, tento rok, vaše peniaze budú znehodnotené , pretože miera inflácie je vyššia ako výnos fondov, ktoré sú k dispozícii. Na to reagovala vláda Ivety Radičovej tak, že vytvorila od prvého apríla, takzvaný superfond, ktorý je tak rizikový, že sa rovno podobá pyramíde a tam by som už  naozaj ani korunu do toho nikdy , nikdy nedal. Čiže mňa zaujíma, základná otázka, na čo nám je druhý pilier, ktorý znehodnocuje peniaze, kde v podstate inflácia zožiera aj vaše peniaze, po 30-tich rokoch vám  druhý pilier oznámi, že ani zďaleka nebude váš dôchodok taký, ako ste očakávali. Zo Sociálnej poisťovne budete mať iba polovičný dôchodok, lebo tam dávate 9 percent. A možno nastane situácia, že štát , aby zachoval životnú úroveň niektorých ľudí, bude musieť doplácať tým, ktorí boli v druhom pilieri. Ďakujem pekne, takýto druhý pilier si naozaj neželám. Preto prvá vec, o ktorej musíme hovoriť s dôchodkovými správcovskými spoločnosťami je opätovné garancie pre sporiteľov. Ak vytvorí dôchodková správcovská spoločnosť  stratu, musí ju nahradiť, inak to nemá logiku. Na čo potom druhý pilier vznikol? 

Branislav DOBŠINSKÝ, redaktor
--------------------
No ale v takom prípade ich investície budú tak konzervatívne, do bánk, 

Robert FICO, predseda vlády SR, /Smer-SD/
--------------------
Pán redaktor, dobre, tak potom , potom môžme ísť do rizikových operácií, a nebudete tam mať absolútne nič. Ja si myslím, že musia byť nejaké garancie, čiže vaše peniaze sa po prvé  znehodnocujú a ukazuje sa, že  nie je nejaká veľká perspektíva  nápravy. Po druhé, my chceme otvoriť druhý pilier, a chceme slovenskej verejnosti vysvetliť, v čom sú riziká účasti v druhom pilieri, že ako ľudia strácajú  peniaze a urobiť normálnu kampaň a to bude veľmi korektné. Pretože takúto istú kampaň pán redaktor urobili dôchodkové správcovské spoločnosti, keď lákali ľudí vrátanie vás, ja si pamätám tie úžasné reklamy ako dôchodcoia skákali s padákmi, vozili sa na obrovských motorkách, boli na Floride, že takéto dôchodky vraj budú mať  dôchodcovia.  No viete čo budú mať. Budú mať dieru z koláča, nie takéto dôchodky. Ak teda na takejto podvodnej a falošnej reklame nalákali  1,5 milióna ľudí, do druhého piliera, my máme morálne právo otvoriť druhý pilier, a vysvetľovať verejnosti normálnou kampaňou, veľkou kampaňou ľudia, o toľkoto peňazí

Branislav DOBŠINSKÝ, redaktor
--------------------
Dobre, to už je potvrdené, že teda bude otváranie , bude kampaň?

Robert FICO, predseda vlády SR, /Smer-SD/
--------------------
Ja som požiadal ministra práce , pána Richtera a štátneho tajomníka, pána Buriana, aby pripravili na rokovanie vlády príslušné materiály, pokiaľ ide o otvorenie , pokiaľ ide o kampaň, pokiaľ ide o garancie a budeme rokovať s dôchodkovými správcovskými spoločnosťami čo ďalej. Pretože inak je tento pilier neudržateľný. Je neudržateľný  ,my platíme

Branislav DOBŠINSKÝ, redaktor
--------------------
No aj prvý mimochodom.

Robert FICO, predseda vlády SR, /Smer-SD/
--------------------
A to je zaujímavé, inak to je zaujímavé, že tiež o tom málo hovoríme, pred verejnosťou. Za to, že ľudia si nejaké peniaze dávajú do druhého piliera, ktorých ich znehodnocuje, my musíme zo štátneho rozpočtu jednu miliardu eur  dávať do Sociálnej poisťovne, pretože Sociálna poisťovňa má pochopiteľne  málo peňazí, pretože ten odklon je do dôchodkových správcovských spoločností, aby Sociálna poisťovňa mohla vyplácať dôchodky tým dôchodcom, ktorí  na to majú nárok. Čiže , my na úkor školstva, zdravotníctva platíme do Sociálnej poisťovne, aby mala na dôchodky, a druhý pilier prerába, no to jednoducho nemá logiku. Preto je treba veľmi otvorene o týchto veciach hovoriť a ja  zase , aby ste ma dobre rozumeli, nie som za žiadne autoritatívne  ,alebo mocenské rozhodnutia. My chceme s dôchodkovými správcovskými spoločnosťami sedieť a už aj tak sedeli a sa budem ďalej sedieť, a ja si myslím, že príde okamih, keby budeme sedieť  aj na úrovni predsedu vlády. Veď vy to vnímate pán redaktor, že sme naozaj začali veľmi intenzívny sociálny dialóg, aj pri  príprave programového vyhlásenia vlády. My sa už blížime ku koncu teraz. 

Branislav DOBŠINSKÝ, redaktor
--------------------
No, DSS-ky ,vyzerá, že DSS-ky sklopili uši, lebo ich viac zaujímalo koľko  majú tých klientov "nezrozumiteľné"poplatky, z nich plynú, ako to, či  garancie, negarancie, oni si tak nejak trošku zvykli na ten systém  , že veľa toho neurobia. Ale vrátim sa k tej mojej otázke, lebo ste mi stále na ňu neodpovedali, potrebujete tých 1,5 miliardy eur konsolidácia a ak by ste strihli druhý pilier, to znamená znížili odvody, tak by to štátu v uvodzovkách pomohlo. Aj keď ekonomicky sa o tom dá uvažovať a takisto Brusel môže povedať k tomu niečo. Príkladom je Maďarsko. Ale ste už rozhodnutí, že znížite odvody do druhého piliera , povedzme na tých šesť percent, alebo nejakú inú sumu? 

Robert FICO, predseda vlády SR, /Smer-SD/
--------------------
To by som teraz nestaval ako tému, pretože najskôr musíme hovoriť s dôchodkovými správcovskými spoločnosťami, čo s druhým pilierom, že či takto má existovať ,alebo nemá. A z toho môžu vzniknúť potom aj nejaké rozhovory. Napríklad ja nechápem, prečo by si nemohli vyberať peniaze sami od klientov. Sociálna poisťovňa vyberie od vás peniaze, a Sociálna poisťovňa im to takto na tácke donesie do dôchodkovej správcovskej spoločnosti. 

Branislav DOBŠINSKÝ, redaktor
--------------------
Čiže nie ste ešte rozhodnutí znížiť  odvody do druhého piliera?

Robert FICO, predseda vlády SR, /Smer-SD/
--------------------
To je vec na diskusiu, ja by som teraz nechcel o tom ešte hovoriť, to 

Branislav DOBŠINSKÝ, redaktor
--------------------
Dobre, ale v rámci konsolidácie, počítate s tými peniazmi? 

Robert FICO, predseda vlády SR, /Smer-SD/
--------------------
No pokiaľ ide o konsolidáciu verejných financií, nás naozaj trápi to, že miliardu eur musíme doplácať do Sociálne poisťovne, lebo Sociálna poisťovňa nemá peniaze, kvôli tomu, že je tu odklon peňazí do druhého piliera ako takého. Čiže budeme riešiť tento problém. Ako ho budeme riešiť, v tomto okamihu ešte nechcem hovoriť. 

Branislav DOBŠINSKÝ, redaktor
--------------------
Ale nie je vylúčené teda ani zmena tých pomerov? 

Robert FICO, predseda vlády SR, /Smer-SD/
--------------------
Pán redaktor, dá sa dnes niečo vylúčiť? No samozrejme, že vylúčiť sa nedá nič. Ale máme záujem  na dohode s dôchodkovými správcovskými spoločnosťami a verím, že dohoda aj bude. 

Branislav DOBŠINSKÝ, redaktor
--------------------
No v rámci tej dohody, lebo už ste mali to stretnutie, sedel tam aj pán Richter, ak sa nemýlim. Hovorilo sa v istých výstupoch nielen o garanciách, a podobných veciach, ktoré sa naozaj týkajú druhého piliera, ale hovorilo sa tam povedzme aj o investovaní DSS-iek do , alebo penzijných fondov , aby som bol presnejší, penzijných fondov do diaľníc, infraštruktúry , veľké verejné projekty chcete robiť a zároveň tiež sa hovorilo o nákupe vládnych , vládneho dlhu,  teda  kupovanie štátnych dlhopisov, dá sa to chápať ako istý výmenný obchod, alebo istý tlak na DSS-ky, že ak by investovali do napríklad nákupu štátneho dlhu, teda štátnych dlhopisov, tak potom by ste neznižovali odvodový pomer,  a podobné veci, ak odmietnu, tak potom áno? Je to tlak?

Robert FICO, predseda vlády SR, /Smer-SD/
--------------------
Tu by som nevidel priestor na tlak, pretože peniaze, ktoré sú vo fondoch, v týchto dôdchodkových fondoch, v druhom pilieri, pokiaľ vznikne dohoda na ich zhodnotenie tak, že sa požičajú štátu, tak to je veľmi dobrá investícia pre dôchodkovú správcovskú spoločnosť a na to nepotrebuje tlak. Ak napríklad im vieme ponúknuť výnos za tieto peniaze na úrovni inflácie, napríklad, tak je to už zaujímavé pre dôchodkové správcovské spoločnosti. Čiže toto nie je určite nástroj pokiaľ ide o tieto peniaze, ktoré by sme , ktorými sme vedeli tlačiť na dôchodkové správcovské spoločnosti. Pretože pre nich  je to výhodné. Za určitých podmienok, ale áno, je tam naakumulovaných pomerne veľa peňazí, a štát má záujem si tieto peniaze požičať. Za normálnych, férových podmienok, a tieto peniaze investovať do infraštruktúry, alebo do ako ste povedali do dlhu, a automaticky štát je najlepší klient dôchodcovské správcovskej spoločnosti  sa nemusia obávať, že by im štát nevrátil naspäť peniaze, pretože by išieľ sám proti sebe. 

Branislav DOBŠINSKÝ, redaktor
--------------------
No a v takom prípade, ak chcete, aby DSS-ky investovali do v uvodzovkách štátu, v takej, alebo onakej forme, tak asi by bolo dobré, mať dobré vzťahy v uvozdovkách , takto to poviem. To  znamená, vrátim sa k tej otázke, nebude to taký výmenný obchod, že dobre, tak kúpte si vládny dlh, ja neviem tých 20 percent investícií do diaľníc a podobne a my nebudeme povedzme meniť ten odvodový pomer a tak ďalej a tak ďalej? 

Robert FICO, predseda vlády SR, /Smer-SD/
--------------------
Ja som nerokoval s dôchodkovými správcovskými spoločnosťami, ale myslím si, že môže vzniknúť nejaká zaujímavá dohoda , ja som za dohodu, ale aký obsah tejto dohody bude v tomto okamihu, je ťažko predvídať, pretože parametrov, ktoré treba meniť je pomerne veľa. Garancie, jedna miliarda do Sociálnej poisťovne , otvoriť druhý pilier ako taký, otázka, že či Sociálna poisťovňa má tie peniaze nosiť do tých fondov, alebo si to budú fondy vyberať sami od svojich klientov. Ten rozmer je pomerne veľký, takže počkajme si na konkrétne rokovania. Ja som za dohodu. 

Branislav DOBŠINSKÝ, redaktor
--------------------
Keď už teda hovoríme o  tom, že penzijné fondy by mohli pomôť tým veľkým  verejným investíciám, tak sa dostanem k tým veľkým verejným investíciám, lebo potrebujete 1,5 miliardy do roku 2013 ušetriť. Na druhej strane chcete, aj veľké verejné projekty, a veľké verejné projekty to sú veľké peniaze, veľké investície. A tie veľké peniaze momentálne štát nemá. Lebo žijeme na dlh, ako si teda vy viete predstaviť, alebo aký objem tých veľkých verejných investícií , či už sú to diaľnice, alebo ja neviem jadrová elektráreň, teraz ste to spomínali aktuálne si viete  predstaviť, ako možný v rámci tej konsolidácie, kde sa to hýbe u vás? 

Robert FICO, predseda vlády SR, /Smer-SD/
--------------------
Rozdieľ v nazeraní medzi mojou vládou a vládou Ivety Radičovej je v tom, že my nevnímame verejnú investíciu ako výdavok, ktorý treba škrtať. Oni si povedali, že stavanie diaľníc, to sú výdavky , a výdavky treba škrtať , tak sa nestavali diaľnice. Ale to je cesta

Branislav DOBŠINSKÝ, redaktor
--------------------
Eurofondy používali. 

Robert FICO, predseda vlády SR, /Smer-SD/
--------------------
To je cesta do pekla. Pokiaľ nebude Slovensko stavať, pokiaľ Slovensko nebude robiť veľké projekty, tak to je špirála, ktorá vás ťahá dole, dole a dole. Pretože len škrty  ako to urobila vláda v januári 2011 bez podpory verejných investícií, a hospodárskeho rastu, vedú k negatívnym výsledkom  , zlý hospodársky rast, vysoká inflácia, nezamestnanosť , toto všetko sa naplnilo. Je naša povinnosť teda, aby  sme hľadali tie zdroje, a súčasne robili veľké projekty. Ak hovoríte o sume 1,5 miliardy eur v roku 2013, v skutočnosti ta suma je asi 1,25 1,3, tých 200 miliónov sú presne zdroje, ktoré chceme  použiť na určité verejné  projekty. Ale poďme k tomuto roku. Predovšetkým som požiadal ministra dopravy, aby jednoznačne nastavil priority, pokiaľ ide o výstavbu diaľníc. A okamžite informoval aj vládu o tom, aké spôsoby financovania diaľníc chce použiť. Máme stále pomerne nevyčerpaný operačný program doprava, tam je vždy ale problém spolufinancovania zo strany štátu. Veľmi jasne povedal minister financií, že aj minister dopravy, že sú pripravení pokračovať v PPP projektoch, tie sa ukazujú ako výborný spôsob lákania cudzích peňazí, cudzieho kapitálu  aj súkromného.

Branislav DOBŠINSKÝ, redaktor
--------------------
Ale drahého. 

Robert FICO, predseda vlády SR, /Smer-SD/
--------------------
Je tak drahý, ako normálne peniaze aj na trhu. Pretože tieto peniaze sú na 30 rokov zabezpečujú súčasne prevádzku ako neporovnávajte peniaze  , ktoré sa používajú na PPP projekty, a výstavbu diaľníc cez štátne investície. 

Branislav DOBŠINSKÝ, redaktor
--------------------
To nie,ale "hovoria obaja" 9 percent  nie je úrok pri D1, ja mám nejakú hypotéku, a viem "hovoria obaja/

Robert FICO, predseda vlády SR, /Smer-SD/
--------------------
Pán redaktor, všetci hovoria, že drahé, drahé a drahé. A všetci pritom si uvedomujú, aký je rozdieľ dnes cestovať  z Bratislavy do Banskej Bystrice. No keby sme neboli bývali  prijali toto rozhodnutie, tak doteraz ľudia chodia tam niekde okolo 

Branislav DOBŠINSKÝ, redaktor
--------------------
Tomu rozumiem, je rozdieľ cestovať Mercedesom a v Škodovke,ale ten Mercedes si nekúpim , lebo na neho nemám. 

Robert FICO, predseda vlády SR, /Smer-SD/
--------------------
Pán redaktor, ale my musíme tie cesty stavať, nebola iná možnosť. Keď chceme cesty stavať, a vieme, že tie cesty potrebujeme, bez ciest nebude hospodársky rast, tak predsa nemôžme teraz čakať 30 rokov a spoliehať sa, že o 30 rokov  nejaké peniaze budeme mať. Teraz treba stavať, teraz treba hľadať tie peniaze, pretože to je investícia do budúcnosti. Mňa sa najviac páči ako niekto kritizoval, nuž ale potom zanechávame mladým ľuďom nejaký dlh a že ten dlh budú musieť splácať. No však tie diaľnice nerobím pre seba, tie diaľnice robíme  pre budúce generácie, 

Branislav DOBŠINSKÝ, redaktor
--------------------
Čiže 200 miliónov. 

Robert FICO, predseda vlády SR, /Smer-SD/
--------------------
Nie je to 200 miliónov, to hovoríme iba o roku 2013. V tomto roku je ešte stále veľa peňazí v operačnom programe doprava. Je aj v rozpočte nastavená nejaká suma peňazí, na diaľnice. Idem ďalej. Veľmi ma zaujíma, čo je za tým, že slovenské elektrárne, ktoré sú v rukách talianskeho vlastníka o jeden rok predĺžujú dostavbu tretieho a štvrtého bloku v Mochovciach. Je to čosi, čomu nerozumiem, pretože pamätám sa ako nás presviedčali, v roku 2009,2010 večne mali plné steny tabuliek, a grafom, ako v roku 2012 bude tretí blok atómovej elektrárne v Mochovciach otvorený. Vyzerá to už nakoniec roka 2013, chcem ísť s ministrom hospodárstva v krátkom čase na kontrolný deň. Prečo, lebo teraz je obdobie, pán redaktor, kedy idú najväčšie investície do tejto stavby. Iné je  stavať z betónu veci, zo železa. Teraz prichádzajú riadiace systémy, operačné systémy, teda to, čo stojí najviac peňazí. Mňa bude veľmi zaujímať, pretože my sme zo slovenských elektrární nebrali žiadne dividendy, lebo peniaze boli odložené na výstavbu tejto elektrárne, kam tie peniaze idú? Aká je štruktúra firiem, ktoré dokončujú tretí a štvrtý blok? Aby sme neboli prekvapení, že tam nájdeme len  cudzie firmy a peniaze  idú zo Slovenska von. Pretože vôbec sa o to vláda Ivety Radičovej nestarala. Im to bolo úplne jedno. Keby som videl, že  má byť ročný sklz, tak tam chodím každý mesiac a tlačím na elektrárne, musíte v tomto projekte pokračovať ďalej. Čiže to je obrovský projekt , na ktorom nám veľmi záleží. Pretože môže významne prispieť k hospodárskemu rastu . Takže nebuďme až takí zrazu, že nič sa  nedá, že hodíme  flintu do žita a len budeme zvyšovať dane.

Robert FICO, predseda vlády SR, /Smer-SD/
--------------------
Nie, ale ono to stojí peniaze . Dobre, ale vrátim sa k tým dividendám. Taká, taká, taký malý oslí mostík, lebo  dividendy to je napríklad aj to sa týka aj SPP a aktuálne som zachytil takú správu na Slovensku sa o tom málo hovorí, ale podľa mňa je to dosť dôležitá téma. To je , to sú vzťahy Ruska a Ukrajiny a Nordstream a jednoducho  Družba, postupne končí. To sú aj dividendy pre SPP z tranzitu, to je aj cena SPP mimochodom. Vy ste včera mali  mať aj stretnutie s ukrajinským ministrom príslušným rezortným, vy sa hlásite k dobrým vzťahom k Rusku, s Ruskom, ste na to aj hrdý, viete nejakým spôsobom ošetriť tu , to vet, aby Slovensko nedoplatilo na ten spor Rusko-Ukrajina? A ten Nordstream a "nezrozumiteľné"

Robert FICO, predseda vlády SR, /Smer-SD/
--------------------
Pán redaktor, kladiete mi otázky, ako keby sme boli Spojené štáty americké. A Slovensko je odberateľská krajina a je plne odkázaná na dovoz plynu a ropy z Ruskej federácie. Ta odkázanosť je vyššia ako 90 percent a keď je krajina malá, a je odkázaná takto významne na veľkú krajinu, tak celkom prirodzene má záujem na dobrých vzťahoch s takouto krajinou. Áno, sú tu nové prepravné trasy, tak pre ropu aj pre plyn a samotný plynovod a ropovod, ktorý ide cez Slovensko, už nemá takú obrovskú  hodnotu, akú mal pred možno 15-tim , alebo 20-timi rokmi. A musíme rátať s tým, že objem prepravovanej ropy aj objem prepravovaného plynu sa bude postupne znižovať cez územie Slovenska  a na to sa musíme postupne pripravovať. Myslím si , že to je aj dôvod. Prečo dnes nemeckí a francúzski akcionári  v SPP uvažujú o tom, že svoj podieľ 49 percent predajú, pretože no bodaj by ho nepredali, 

Branislav DOBŠINSKÝ, redaktor
--------------------
Čechom. 

Robert FICO, predseda vlády SR, /Smer-SD/
--------------------
Bodaj by ho nepredali , pán redaktor, pretože všetky peniaze , ktoré zaplatili za SPP sa už im vrátili, za tých 9 rokov a teraz ešte dostanú bonus v podobe novej kúpnej ceny , takýto biznis by som  aj ja vedel urobiť, to som považoval za najhoršiu privatizáciu  aká kedy bola urobená. Pretože vrátenie peňazí v takom krátkom časovom horizonte, a ešte k tomu to predajú raz, ešte majú navrch tu  istú kúpnu cenu, to je niečo,čo hodnotí ako sa privatizoval tento podnik  v roku 2002 a 2003. Našou povinnosťou je povedať, dobre, my nevieme zabrániť Nemcom a Francúzom, aby predali 49 percent akcií Slovenského plynárenského priemyslu , ale určite sa budeme  snažiť v tomto procese pôsobiť tak, aby štát posilnil svoje pozície  v SPP.

Branislav DOBŠINSKÝ, redaktor
--------------------
Čiže na kúpu nemáte peniaze predpokladám, ale 

Robert FICO, predseda vlády SR, /Smer-SD/
--------------------
To sú tri miliardy eur. 

Branislav DOBŠINSKÝ, redaktor
--------------------
Ale povedzme na dohodu s Čechmi, s Křetínskym a tak ďalej

Robert FICO, predseda vlády SR, /Smer-SD/
--------------------
Keby záležalo na tom , že a zatiaľ tie posolstvá, ktoré vysiela česká strana sú vcelku konštruktívne, domnievam sa, že potenciálny investor si uvedomuje, že sa nechce naťahovať za prsty so štátom, najmä nie s nami. Pretože my máme vzťah k silnej regulačnej politike, a štát môže takémuto podniku vytvárať aj nejaké prekážky, preto budeme pozorne počúvať čo bude hovoriť ďalej potenciálny investor. Ale hlavne, chceme hovoriť s predstaviteľmi SPP, pretože toto tiež považujem za veľmi zvláštne, že my sa dozvedáme z médií o tom, že 49 percentný akcionár ide predať 49 percent akcií , nikto nedošieľ za nami oficiálne, nikto nič neoznámil, ďalej považujem za úplne nezmyseľné, že menšinový akcionár v takom podniku ako je SPP podáva žaloby na Slovenskú republiku, Slovenskú republiku , ktorá má 51 percent v tom istom podniku. Niekedy to vyzerá tak,  a ja som  dnes čím ďalej tým viac o tom presvedčený, že vláda Ivety Radičovej sa o tieto veci absolútne nestarala. Absolútne im bolo jedno, čo sa deje v elektrárňach, čo sa deje v Slovenskom plynárenskom priemysle. Bolo im jedno, že každý druhý mesiac SPP podával návrhy na zvyšovanie  ceny plynu. Bolo im úplne jedno, že tam boli pokusy rúru, to najcennejšie, čo je v SPP presunúť na dcéru, čo by znamenalo stratu vplyvu štátu na najcennejší majetok. Vôbec štát nesledoval , že sú tu pokusy predávať české aktíva, v Českej republike, štát má nejaký majetok, a musí sa o to starať. Nie, že nechá to všetko v rukách  menšinových akcionárov, toto bude veľmi ťažká úloha pre ľudí, ktorí sa pohybujú v tejto oblasti za štát, a ja verím, že bude určitá mira  rovnováhy medzi štátom a súkromnými akcionármi, aspoň taká, aká bola v rokoch 2006,2010.

Branislav DOBŠINSKÝ, redaktor
--------------------
To je napríklad aj vec, pre ministra hospodárstva, tak si zase pomôžem trošku oslím  mostíkom. Pán Malatinský a vráťme sa k jednej vašej takej slávnej vete, dnes opäť trošku aktuálnej možno, skúsim ocitovať, ak som povedal, že mám rád finančné skupiny, ako koza nôž, tak som povedal, že máme vážne problémy s pôsobením finančných skupín na Slovensku a na trhu , to sú vaše slová, z roku 2008. No a keď si dnes pozriem vládu,  tak tam máte takú celú zbierku nožíkov. Pán Malatinský prenajíma ten svoj dom , spolumajiteľovi Penty , paní Zvolenská prichádza z Penty, v uvodzovkách, teda z Dôvery z poisťovne, patriacej do portfólia Penty. V tej súvislosti

Robert FICO, predseda vlády SR, /Smer-SD/
--------------------
Pán redaktor, dobre, počkajte. Vytvorili ste zase nejaký obraz. 

Branislav DOBŠINSKÝ, redaktor
--------------------
Pýtam sa. 

Robert FICO, predseda vlády SR, /Smer-SD/
--------------------
A ja ho nemôžem akceptovať v žiadnom prípade. Mňa do Penty nič nie je, dobre. Ale Penta s vysokou pravdepodobnosťou zamestnáva niekoľko tisíc ľudí. 

Branislav DOBŠINSKÝ, redaktor
--------------------
Okolo šiestich, sedem. 

Robert FICO, predseda vlády SR, /Smer-SD/
--------------------
Dobre, tak dokonca viete presnejšie ako ja, šesť tisíc ľudí zamestnáva  Penta , sú to asi ľudia, ktorí sú v pracovnoprávnom pomere, sú to asi ľudia,ktorí sú v nejakom  právnom pomere k tejto spoločnosti. Znamená to, že každý kto niekedy pracoval v pracovnoprávnom pomere nejakej spoločnosti, ktorá v tej špičke môže mať nejaký problém,

Branislav DOBŠINSKÝ, redaktor
--------------------
To by som si nedovolil povedať, len

Robert FICO, predseda vlády SR, /Smer-SD/
--------------------
Je, je, je mrchavý, ja neviem aký, je nepoužiteľný? Veď nebláznime. Paní Zvolenská bola v normálnom pracovnoprávnom pomere v spoločnosti, v spoločnosti zdravotnej poisťovne Dôvera, v ktorej je jedným z akcionárov finančná skupina Penta. To teraz chcete povedať, že to, že paní Zvolenská , ktorá tam pracovala  normálne na zmluvu, a dnes je ministerka zdravotníctva, je popoťahovaná niekym z Penty, veď to je pritiahnuté za vlasy,pán redaktor. 

Branislav DOBŠINSKÝ, redaktor
--------------------
Nie, ale ja sa pýtam teraz "hovoria obaja", ktoré sú vaše a stojíte za nimi.

Robert FICO, predseda vlády SR, /Smer-SD/
--------------------
Ale už, ale už vytvárate , už vytvárate obraz  , že ak niekto pracoval niekedy kedykoľvek pracoval v živote čo len mesiac, dva, alebo tri mesiace v spoločnosti Penta je to  šesť ľudí, nikto z týchto ľudí sa už  nikde nemôže objaviť. To tak jednoducho nie je. Druhá vec, pan Malatinský, tak pán redaktor, pán Malatinský je známy prezident Asociácie zamestnávateľských zväzov, chodil na všetky rokovania s vládou, chodil do televízie, je to verejne známa osoba, nikto sa ho v živote  na to nespýtal. A naviac, a prečo by pred 7 rokmi  keď má nejakú nehnuteľnosť, ja predpokladám, že  pán Malatinský je movitý človek, pretože je podnikateľ. My sme pána Malatinského zobrali za ministra hospodárstva preto, leto je prezident Asociácie zamestnávateľov, zamestnávateľských zväzov, potrebujeme  vo vláde aj pohľady, ktoré budú podporovať hospodársky rast a podnikateľské prostredie. Čiže asi je  , asi je movitý, asi má nejaký majetok, lebo podniká. Ja som sa nestaral  nakoľk je bohatý, alebo nie je bohatý. A ak má nejakú nehnuteľnosť, ktorú môže prenajímať a prenajal ju niekomu a čo na tom je? Aký  je tam vzťah prosím vás v finančnej skupine, toto  mi vysvetlite, že to znamená, že keď niekto prenajal niekomu dom, niekomu z Penty a keď niekedy Penta niekoho zamestnávala, tak automaticky je Penta vo vláde. Tak naozaj tento obraz  musím veľmi razantne "hovoria obaja"

Branislav DOBŠINSKÝ, redaktor
--------------------
Nie, to si nedovolím povedať, len

Robert FICO, predseda vlády SR, /Smer-SD/
--------------------
Ale tak ste 

Branislav DOBŠINSKÝ, redaktor
--------------------
Vy ste svojho času povedali, aj v tejto relácii, že proste Slovensko sa po  Gorile, lebo to je pointa , po Gorile zmenilo , že už nie je také, aké bolo, že tá citlivosť vzrastie, preto spomínam, lebo ako pointou toho spisu bola práve  ta finančná skupina ,ktorú tu spomíname. Ja sa vrátim ešte k ďalším niektorým menám, ktoré napríklad súvisia aj s tým spisom. A opäť sa vracajú a to je pán Gašpar, to je napríklad pán Magala, to je , to sú ľudia, ktorí tiež s tým nejakým spôsobom  súvisia a opäť dostávajú dôveru. Sú to všetko , všetko nominácie za ktorými si plne stojíte? 

Robert FICO, predseda vlády SR, /Smer-SD/
--------------------
Ako, ako nerozumiem teraz čo má pán Magala  , čo má pán Magala spoločné  s Gorilou?

Branislav DOBŠINSKÝ, redaktor
--------------------
Stopol ju. 

Robert FICO, predseda vlády SR, /Smer-SD/
--------------------
Prosím ? 

Branislav DOBŠINSKÝ, redaktor
--------------------
Stopol ju.

Robert FICO, predseda vlády SR, /Smer-SD/
--------------------
Prosím vás, pán redaktor, opäť  tu novinári napíšu, čosi a potom sa toho držia, ako pes ježa. Kto kontroluje a kto  hovorí, že či Slovenská informačná služba je v súlade so zákonom, alebo nie je v súlade so zákonom, alebo či aktivity Slovenskej informačnej služby sú legálne a profesionálne? Toto môže povedať len kontrolný výbor parlamentu pre kontrolu SIS a spravodajských služieb. Tento výbor, skonštatoval, že postup SIS v rokoch 2006,2010, ako aj v rokoch 2010 a 2012 bol plne profesionálny a v súlade so zákonom. Tak teraz čo je pravda? Je pravda, keď nejaký  novinár povie, že to nebolo profesionálne, ale bolo to nelegálne, alebo keď povie, na to určený  kontrolný orgán , potom na čo máme , počkajte. 

Branislav DOBŠINSKÝ, redaktor
--------------------
Dobre, v poriadku. 

Robert FICO, predseda vlády SR, /Smer-SD/
--------------------
Počkajte, na čo potom máme  ten kontrolný orgán? Nehádžte ľudí do jedného vreca. Je riaditeľ tajnej služby , ktorý si plní svoje povinnosti, kontrolný orgán povie, že postupovala legálne , postupoval profesionálne, a takisto profesionálne postupoval a postupuje pán riaditeľ Mitrík, terajší riaditeľ Slovenskej informačnej služby. Prečo automaticky týchto ľudí očierňujete , len za to, že sa to niekomu páči?

Branislav DOBŠINSKÝ, redaktor
--------------------
Ale nie, veď sa na to pýtame. Veď sa o tom rozprávame. 

Robert FICO, predseda vlády SR, /Smer-SD/
--------------------
Nie, počkajte, povedali ste, teraz, že vracajú sa naspäť ľudia, ktorí sú spojení s Gorilou. Ako je Magala , ako je Gašpar a ďalší spojený s Gorilou, čo to je za nezmyseľ? 

Branislav DOBŠINSKÝ, redaktor
--------------------
Hovoria obaja, ale dobre, vrátim sa teda 

Robert FICO, predseda vlády SR, /Smer-SD/
--------------------
Ale postupovali  , ale postupovali, 

Branislav DOBŠINSKÝ, redaktor
--------------------
Hovoria obaja, povedali, že pán Magala

Robert FICO, predseda vlády SR, /Smer-SD/
--------------------
Však práve naopak, ak postupoval profesionálne, tak postupoval

Branislav DOBŠINSKÝ, redaktor
--------------------
Prečo sa teda nevráti do SIS  pán Magala, keď je profík? 

Robert FICO, predseda vlády SR, /Smer-SD/
--------------------
Ak postupoval, prosím? 

Branislav DOBŠINSKÝ, redaktor
--------------------
Že prečo sa nevráti  "hovoria obaja/

Robert FICO, predseda vlády SR, /Smer-SD/
--------------------
Ale ja som robil určité rozhodnutia, a dneska je pán Jahnátek z určitých dôvodov 

Branislav DOBŠINSKÝ, redaktor
--------------------
Dobre, a pýtam sa prečo.

Robert FICO, predseda vlády SR, /Smer-SD/
--------------------
No pretože ho chcem využiť jeho skúseností v Národnom bezpečnostnom úrade, ktorý je rovnako dôležitým úradom ako je Slovenská informačná služba. Musíte trošku tie kádre niekedy aj meniť, pretože 

Branislav DOBŠINSKÝ, redaktor
--------------------
Dobre, a pýtam sa na pána Valka, lebo je to taký trošku zvláštny príbeh, vy ste pôvodne chceli pána Valka na post ministra hospodárstva, potom sa zrazu presunul ako na šéfa SIS, pričom ako jeho skúsenosti s touto oblasťou sú dá sa povedať , že nulové. Píše sa všeličo, tak sa spýtam, je tu niekto mocnejší, než vôľa predsedu Smeru a predsedu vlády?

Robert FICO, predseda vlády SR, /Smer-SD/
--------------------
Znovu sa vraciame  k štýlu, ktorý ja nemôžem nikdy akceptovať ani ho nikdy nebudem akceptovať. Ešte jednu poznámku, k tým menám, ktoré ste povedali pred chvíľou. Áno, preto chcem spolupracovať s pánom Magalom, lebo sa   správal profesionálne a v súlade so zákonom . A nevytvárajme obraz, že za to , že niekomu sa Magala nepáči, že je  nepoužiteľný  do budúcnosti, lebo niečo robil. Nie, postupoval v súlade so zákonom, to isté sa týka aj nominácie na Slovenskú informačnú službu. Čo to je za otázku, že je niekto silnejší ako je predseda vlády, ako čo máte na mysli? Ako že niekto prišieľ, že mi povedal, že toto bude riaditeľ SIS-ky?

Branislav DOBŠINSKÝ, redaktor
--------------------
No pôvodne ste ho chceli na ministra hospodárstva, a už ho nechcete, už ho chcete ako šéfa SIS-ky, tak sa pýtam, prečo? 

Robert FICO, predseda vlády SR, /Smer-SD/
--------------------
Ale pri ministerstve hospodárstva my sme  naozaj hľadali človeka, ktorý bol v prípade podnikateľského prostredia plne akceptovaný. Pán Valko prišieľ z prostredia spoločnosti JAVIS, to bola Jadrová vyraďovacia spoločnosti, v ktorej pôsobil v predchádzajúcom období, potom sa naskytla príležitosť a rozhodnutie,že poďme hľadať  priamo v zamestnávateľskych zväzoch človeka, padlo rozhodnutie , že to bude pán Malatinský, to nie je človek z vnútra Smeru, to je úplne z vonka človek vtiahnutý do štruktúr vlády. Aby ako som už povedal, garantoval 

Branislav DOBŠINSKÝ, redaktor
--------------------
To bol váš nápad? 

Robert FICO, predseda vlády SR, /Smer-SD/
--------------------
Áno, ja som na tom trval, že poďme hľadať aj ľudí, ktorí budú vytvárať vo vláde určitú odbornú oponentúru, lebo my  nemáme žiadnych oponentov vo vláde, sme jednoľatá vláda. Čiže musí ta oponentúra keď nie je politická,  musí  byť na odbornej báze. Ja som komunikoval so zamestnávateľskými zväzmi, vypadlo niekoľko mien a  nakoniec sme sa dohodli na pánovi Malatínskom a keďže pán Valko je pre mňa veľmi dôveryhodná osoba, tak som si povedal, dobre, tak ho použijem tam, kde potrebujem človeka, o ktorom viem, že je dôveryhodný, viem, že sa môžem na neho spoľahnúť, že naďalej tu bude  kontinuita Slovenskej informačnej služby. A opäť , že človek, ktorý s tým  nemá žiadne skúsenosti. A aké skúsenosti mal pán Mitrík s tajnými službami, keď ho tam dala paní Radičová.  

Branislav DOBŠINSKÝ, redaktor
--------------------
Ale my nehovoríme o pánovi Mitríkovi.

Robert FICO, predseda vlády SR, /Smer-SD/
--------------------
No ale ďalej, aké skúsenosti mal s tajnými službami pán Magala, keď sa stal riaditeľom Slovenskej informačnej služby? Je úplne bežné, že do tohto prostredia vťahujete civilistu. Civilistu, ktorý má schopnosti, ktorý je pripravený to robiť a vy nemôžete dať človeka, ktorý má väzby nejakého agenta 007 , ktorý tam urobí potom čóro móro prepáčte za  tieto expresívne výrazy. Musia tam ísť jednoducho ľudia, kde existuje elementárna dôvera medzi predsedom vlády a ním. Takže aby som urobil taký jeden krátky záver k tomuto, viem o čo teraz ide, je obrovský záujem, pretože ťažko sa chytá táto vláda nejako inak, lebo sme jednoľatí,pracujeme, pripravujeme programové vyhlásenie vlády, snažíme sa túto spoločnosť ukľudňovať. Tak sa spustila hra, ako keď sa tri spravodajcov pustí do priestoru a hľadajte, ňuchajte. A čokoľvek, akékoľvek prepojenia nájdete, aj keď niekto niekedy  požičal Pente pero, tak to už je dostatočné na to, aby sme povedali o tejto vláde, že je napojená na nejaké finančné skupiny. A tá vaša otázka  , že či je niekto silnejší ako predseda vlády. Predseda vlády predsa navrhuje vláde nominanta do Slovenskej informačnej služby a potom vláda to postupuje pánovi prezidentovi, ktorý o tom rozhoduje. Kto by ma prosím vás prinútil , ako by ma mohol niekto prinútiť, že mi dajú zbraň k hlave? A povedia, že  pokiaľ tento človek nebude riaditeľom SIS,tak vás zastrelíme, pán predseda vlády? Čo to tu vytvárate, preboha za mechanizmy? 

Branislav DOBŠINSKÝ, redaktor
--------------------
No, viete aká dobrá otázka .

Robert FICO, predseda vlády SR, /Smer-SD/
--------------------
Nie, len to je len ,nemôžme takto fabulovať,nemôžme takto vytvára sa obraz,to je tak, že máte

Branislav DOBŠINSKÝ, redaktor
--------------------
Máte priestor, to vysvetliť.

Robert FICO, predseda vlády SR, /Smer-SD/
--------------------
"Hovoria obaja", také slovenské, že opľujem ho, a nech sa sám utiera. 

Branislav DOBŠINSKÝ, redaktor
--------------------
Ale no tak. 

Robert FICO, predseda vlády SR, /Smer-SD/
--------------------
No nehovorím teraz o vás,ale tak sa to robí, že hodím na niekoho  nejakú informáciu, a nech sa potom vyviňuje  dva mesiace, tri mesiace, veď je to celkom príjemné, titulky sú z toho v novinách, čiže odmietam vláda, je absolútne suverénna. Je jednoľata. Ale takto to dopadlo, to ako ja sa mám teraz niekomu ospravedlňovať za to, že Smer vyhral voľby? Niekedy mám pocit, že by to niekto asi tak aj očakával. 

Branislav DOBŠINSKÝ, redaktor
--------------------
Vráťme sa ešte k pánovi Valkovi , lebo opäť oslí mostík, Úrad pre verejné obstarávanie, je tam už teda nejaká predstava  o tom, kto by ho mal viesť? Lebo tam boli  rôzne vaše vyjadrenia, rôzne predstavy , ja  neviem vybrať toho človeka, ktorý bol to "nezrozumiteľné" myslím paní Radičovej, alebo nejaký zamestnávateľsky zväz, alebo ZMOS dokonca sa objavilo meno pána 

Robert FICO, predseda vlády SR, /Smer-SD/
--------------------
Najľahšie  by bolo , úplne najľahšie by bolo my držíme slovo, že pokiaľ ide o začiatok tohto volebného obdobia a tak sme boli veľmi veľkorysí vôči opozícii, opozícia dostala viac v parlamente, ako mala dostať. Veď to porovnávajte, my sme vyhrali voľby v roku 2010 s 35-timi percentami, a ledva, ledva sme dostali pozíciu podpredsedu parlamentu. A oni majú dvoch podpredsedov  parlamentu a deviatich predsedov výborov z 19.

Branislav DOBŠINSKÝ, redaktor
--------------------
Ale už nevládnu to "nezrozumiteľné" viac.

Robert FICO, predseda vlády SR, /Smer-SD/
--------------------
No ale hovorím o vzťahoch k opozícii, že sme sa  postavili 

Branislav DOBŠINSKÝ, redaktor
--------------------
Áno, jiste. 

Robert FICO, predseda vlády SR, /Smer-SD/
--------------------
Že sme sa postavili k opozícii úplne inak. Ďalej, myslíme si, že opozícia bude nominovať jedného viceguvernéra Národnej banky, opozícia bude nominovať  šéfa Najvyššieho kontrolného úradu, a pokiaľ ide o pozíciu, na ktorú sa pýtate, ja by som privítal , keby sa opozícia dohodla so sociálnymi partnermi, najmä so ZMOSom a  zamestnávateľmi na osobe, ktorá by profesionálne dokázala prekryť tento úrad, lebo on je mimoriadne dôležitý.

Branislav DOBŠINSKÝ, redaktor
--------------------
Dobre a oni sa nevedia dohodnúť ani sami medzi sebou. Čiže budete čakať, alebo čo teda? Aký bude ten výstup? 

Robert FICO, predseda vlády SR, /Smer-SD/
--------------------
Sú nejaké diskusie veď určite si viete predstaviť, že aj s opozičnými predstaviteľmi komunikujem a naozaj ta komunikácia prebieha. Ja som požiadal predstaviteľov opozície a minimálne jedného, aby sa o takýto návrh  pokúsili, to je spoločný opozičný  návrh a návrh ZMOSu a zamestnávateľských zväzov, pokiaľ takéto meno príde, my nemáme dôvod takéto meno spochybňovať , pretože ak tu bude dohoda a bude to odborná nominácia, tak to pôjde do vlády a vláda to zrealizuje. Ale ak budem vidieť nedohodu, neschopnosť sa dohodnúť na takomto mene, tak potom mám veľmi  elegantné riešenie, potom vytiahnem z Úradu vlády zoznam ľudí,ktorých , ktorí prešli v akomsi výberovom konaní ,ktoré organizovala premiérka Radičová, lebo my  s tým výberovým konaním nič nemáme. Sú tam traja ľudia, ktorí  boli označení za najlepších a vyberieme jedného z tých troch a urobíme ho šéfom Úradu  pre verejné obstarávanie . Ale Úrad pre verejné obstarávanie je zatiaľ neobsadený a my ho potrebujeme , pretože je zákon o verejnom obstarávaní sa musí robiť nový, sú to procesy, ktoré  brzdia aj čerpanie prostriedkov európskych fondov, a tak ďalej a tak ďalej. Čiže toto je pre mňa dôležité dotiahnuť do konca pomerne rýchlo. 

Branislav DOBŠINSKÝ, redaktor
--------------------
Ešte sa vrátim k tým peniazom verejného obstarávaní , úsporám a tak ďalej, tak minister financií hovoril o tom, že nejaký audit by mal byť do konca roka, môžte teda potvrdiť, že  do konca roka by mal byť stihnutý nejaký komplexný audit a prípadne máte aj nejak tak napočítané, že koľko by sa z toho dalo ušetriť?

Robert FICO, predseda vlády SR, /Smer-SD/
--------------------
Sedeli sme so Združením miest obcí a Slovenska, pretože hlavne ide o audit kompetencií , a financovania týchto kompetencií na úrovni miest, obcí a vyšších územných celkov. A potom je to audit  miestnej, štátnej správy, krajskej štátnej správy, a ústrednej štátnej správy. To sú dve línie . Pokiaľ ide o audit štátnej správy, teda čo zachované bude a čo zachované nebude. Toto garantuje v plnom rozsahu podpredseda vlády a minister vnútra Kaliňák , ktorý má predstavu  a táto predstava bude  predložená do vlády z hľadiska časového harmonogramu. Môžem ale potvrdiť, že je eminentný záujem zrušiť špecializovanú krajskú štátnu správu, čo najrýchlejšie, môžem potvrdiť, že je eminentný záujem dať dohromady roztrúsené úrady v okrese, a sústrediť tieto úrady do jedného  obvodného úradu, ktorý bude naozaj silným , štátnym úradom v priestore, ktorý nazývame okres. Z toho vyplýva, že bude pomerne veľké množstvo nevyužitého kancelárskeho priestoru, bude veľká integrácia aj služieb, ktoré sú potrebné na výkon miestnej štátnej správy. A tu sme veľmi , veľmi optimistickí a máme veľké očakávania z tohto obrovského rozhodnutia. Pretože máme jedinečnú príležitosť takéto veci urobiť, keďže nám nikto politicky neatakuje naše plány, v tomto je povedzme výhoda jednofarebnej vlády, hoci jednofarebná vláda má samozrejme aj svoje nevýhody. Čiže dynamika tohto procesu bude pomerne rýchla, ja sa preto spolieham na manažérske zručnosti a schopnosti

Branislav DOBŠINSKÝ, redaktor
--------------------
Čiže rok 2013 ta konsolidácia by mohla byť ovplyvnená tým auditom? 

Robert FICO, predseda vlády SR, /Smer-SD/
--------------------
Áno, určite áno,v roku 2013 už chceme mať určitý úžitok z toho, že  prijmeme rozhodnutia  na úrovni miestnej, krajskej a ústrednej štátnej správy. 

Branislav DOBŠINSKÝ, redaktor
--------------------
A telegraficky len naozaj jednou vetou, vzhľadom na čas, čo sa týka plošných škrtov plošného systému sociálnych dávok, tam už to máte vyjasnené, alebo  

Robert FICO, predseda vlády SR, /Smer-SD/
--------------------
Opäť nechceme dávať na stôl veci, pokiaľ nebude presne stanovené či konsolidovať treba už v roku  2012, alebo až od prvého januára 2013. Pre nás je rozhodujúci okamih, keď Brusel a Európska komisia nám pošle hodnotiacu správu, to bude v podstate vysvedčenie pre vládu Ivety Radičovej. Táto správa máme informáciu bude veľmi negatívna, bude klásť  veľké požiadavky na novú vládu,ale my nenariekame, budeme sa s týmto boriť. Čiže čísla odporúčania, naše pohľady dáme dohromady s Európskou komisiou a  pripravíme  všetko čo bude potrebné na konsolidáciu verejných financií. Chcem ešte dodať aj to, že teraz finišujeme a pokúšame sa mať pripravený projekt zamestnávania nezamestnaných mladých ľudí, pretože v  utorok idem  na návštevu  do Bruselu a chcem o tom hovoriť už  v konkrétnych číslach, s predsedom Európskej komisie pánom Barrosom. Tiež by to mohlo trošku  pomôcť, v roku už 2012 a 2013.

Branislav DOBŠINSKÝ, redaktor
--------------------
No zdá sa , že platí ta stará známa veta, Winstona Churchila, že politici jazdia na veľkom tigrovi a ten tiger zvykne vyhľadnúť. "nezrozumiteľné/ Takže ďakujem predsedovi vlády Robertovi Ficovi, za účasť. 

Robert FICO, predseda vlády SR, /Smer-SD/
--------------------
Ďakujem pekne. Ďakujem za pozvanie a prajem všetkým peknú sobotu. 

Branislav DOBŠINSKÝ, redaktor
--------------------
No a podobne aj ja prajem pekný víkend , teda neviem, či sme potešili tým, čo sme tu hovorili, ale v každom  prípade čaká nás ešte zvyšok prakticky celý zvyšok víkendu, a tak si ho užite s priateľmi, rodinami , láskami, lebo zatiaľ je to zadarmo a ešte dokonca aj nezdanené. Takže pekný víkend.

19.5.2012
Rádio Slovensko
Sobotné dialógy
19.5.2012    Rádio Slovensko    str. 01   12:10 Sobotné dialógy
            
Branislav DOBŠINSKÝ, redaktor
--------------------
Parlament odobril programové vyhlásenie vlády, a Robert Fico sa tak už po druhýkrát oficiálne ujal moci. Hoci sa nová moc hlási k udržaniu istôt, kľúčovou výzvou  zostáva zásadné ozdravenie verejných financií. Vláda sa síce spolieha na hospodársky rast, ale i tak potrebuje získať do konca budúceho roka  približne 1,5 miliardy eur. Kabinet pritom väčšinu týchto zdrojov plánuje získať z vreciek občanov. V hre je tak nárast daní , zvyšovaní poistného, ale aj ukrojenie z úspor v druhom penzijnom pilieri. Nová moc však sľubuje aj zásadné zoštíhlenie štátneho aparátu. Dámy, páni príjemné sobotné popoludnie, ako obvykle je tu čas Sobotných dialógov, tentoraz s predsedom vlády Robertom Ficom .

Robert FICO, predseda vlády SR, /Smer-SD/
--------------------
Pekne všetkých pozdravujem.

Branislav DOBŠINSKÝ, redaktor
--------------------
Dobrý deň od mikrofónu želá aj Braňo Dobšinský. Doplním, reláciu kvôli pracovným povinnostiam predsedu vlády predhravame v piatok popoludní. Pán premiér, kým sa dostaneme k peniazom, k hlavnej téme možno, tak začal y som trošku u susedov, alebo či ste zaregistrovali , že vplyvný český politik hajtman a český poslanec David Rath momentálne má taký značne zúžený  životný priestor, v cele predbežného zadržania , väzobnej cele. Dôvodom je, že mu v krabici od vína našli sedem miliónov korún, to si neodpustím, ale musím ocitovať jeho vysvetlenie, na návšteve som dostal zabalenú krabicu s vínom, následne ma prekvapila policajné komando a k môjmu úžasu namiesto fľaše vína  boli v krabici peniaze. Viem, že táto bizardná historka znie neuveriteľne, ale život niekedy neuveriteľný skutočne je. No, ja som sa teda pozeral doma po krabiciach s vínom, nič som tam nenašieľ okrem vína. Ale úplne vážne, David Rath nie je prvý český politik, spomeniem exministra financií pána Svobodu, spomeniem aktuálne exposlanca pána Wolfa, vo Francúzsku Jacques Chirac, v Taliansku Andreoti, Kraksi, bývalý premiéri. Slovinsko, Chorvátsko, Janša , Sanadera, na Slovensku nič, pustá nula. Takže taká ta logická otázka , kedy sa dočkáme tých slovenských Rathov? V čom je problém? 

Robert FICO, predseda vlády SR, /Smer-SD/
--------------------
V trestnom práve je vždy dôkazné bremeno na strane štátu a pokiaľ nepríde, ale nie je akcia priamo zorganizovaná cez agenta provokatéra, alebo nejde o aktivitu, ktorá je doslova a do písmena našitá na konkrétnu osobu, ktorá je podozrivá, zo závažnej ekonomickej trestnej činnosti, veľmi ťažko štát takéto dôkazné bremeno  vznáša. Aj príklad v Českej republike je zaujímavý tým, že pokiaľ sa naozaj ukáže, že spáchal spomínaný politik závažný trestný čin, bude to veľké plus pre boj s korupciou a keďže slovenský a český politický systém  sú si dosť podobné, mám teraz na mysli počet politických strán, komplikované koalície často, tak určite 

Branislav DOBŠINSKÝ, redaktor
--------------------
Aj v tomto? 

Robert FICO, predseda vlády SR, /Smer-SD/
--------------------
Preventívny, nie, nie, ja hovorím o niečom inom. Ja teraz hovorím o podobnosti politických systémov ako takých. Je to parlamentná demokracia, kde parlament má najvýznamnejšie postavenie , tak prienik tohto prípadu  na Slovensko bude mať nepochybne preventívny charakter, čo je určite dobre. Mňa skôr mrzí, že sa nám nepodarilo  celkom naštartovať zákon o preukazovaní pôvodu majetku. Vždy som sa spoliehal na to, že ak prenesieme dôkazné bremeno na osobu, ktorá je podozrivá , zo spáchania ekonomického trestného činu, že takéto dôkazné bremeno ťažko vznesie. Ale zdá sa, že štruktúry nášho štátu pokiaľ ide o prokuratúru a políciu, ako keby dostatočne  neboli technicky a personálne pripravené na realizáciu tohto zákona. Aj preto sme si dali

Branislav DOBŠINSKÝ, redaktor
--------------------
Čiže ešte vás akože preruším, aby ľudia vedeli, 85 podnetov od januára 2011, keď je zákon účinný, jediný sa dostal na prokuratúru, ta ho vrátila aj tak späť. Čiže je to de facto bezzubý zákon. 

Robert FICO, predseda vlády SR, /Smer-SD/
--------------------
Nemyslím si, že je bezzubý, je to opäť určitá miera dôkazov, ktoré musí predložiť aj prokurátor, ktorý musí naznačiť, že existuje nejaký majetok, u ktorého je pôvod spochybnený. Potom prísť konkrétny návrh na civilný súd, a civilný súd musí začať civilné konanie. Preto sme si dali do programového vyhlásenia vlády záväzok, že urobíme všetko na posilnenie štruktúr finančnej polície a prokuratúry tak, aby na podnetov podobného typu mohlo pracovať viac kvalifikovaných ľudí, a tam , kde tento podnet je opodstatnený, aby bol aj zrealizovaný. Okrem toho iste si pamätáte, diskusie keď sa tento zákon prijímal, bolo veľmi veľa kritiky v tom ,že či  nepôjde o zákon, v rámci ktorého si budú vybavovať účty ľudia medzi sebou napríklad podnikatelia, firmy. Možno aj ten počet podnetov v určitom percente je práve takýto, že ide skôr

Branislav DOBŠINSKÝ, redaktor
--------------------
Áno, ale tam je aj ten problém, že povedzme dá sa to riešiť cez zahraničné všelijaké "ovšori " a tak ďalej. Lebo 

Robert FICO, predseda vlády SR, /Smer-SD/
--------------------
Pán redaktor, ja by som

Branislav DOBŠINSKÝ, redaktor
--------------------
Doplním len jednu vetu, máte rôzne inštitúty , volá sa to odborne "nezrozumiteľne anglicky", používajú to Taliani, to znamená, že ak máte majetok , ktorý neviete legitímne vydokladovať, tak vám ho proste brutálne zdaní, 80, 90 percent. 

Robert FICO, predseda vlády SR, /Smer-SD/
--------------------
Niečo podobné v právnom systéme Európy existuje vo viacerých krajinách, ale 

Branislav DOBŠINSKÝ, redaktor
--------------------
U nás? 

Robert FICO, predseda vlády SR, /Smer-SD/
--------------------
Ja by som , túto diskusiu ak dovolíte možno zavŕšil takýmto vyhlásením. Iba privítam, hoci to neželám žiadnemu politikovi, ale iba privítam ak by sa niečo podobné, čo sa podarilo v Českej republike stalo aj na Slovensku. Pretože účinok takéhoto kroku polície je neuveriteľný a má doslova a do písmena ozdravujúci  vplyv na charakter politickej scény, na boj proti korupcii, a netransparentným konaniam. Z tohto titulu nikdy nebudem brániť ani polícii, ani žiadnym iným orgánom, aby konali a získavali informácie . Takéto isté pokyny v súlade so zákonom má aj riaditeľ Slovenskej informačnej služby , že podľa zákona má povinnosť bojovať s prejavmi ekonomickej kriminality , a dúfajme, že ak takéto niečo  v takomto rozsahu sa vyskytuje na Slovensku, že raz ta klietka spadne. A že niekto bude prichytený. 

Branislav DOBŠINSKÝ, redaktor
--------------------
Lebo, lebo nie že  si ľudia myslia, však kauza Gorila o tom niečo povedala, ako tie protesty, ale samotní politici v tých kampaniach to máte stále, že brutálne kradne a napríklad v tejto relácii vy ste hovorili v roku 2008, že v politike sa nabalil Mikuláš Dzurinda a Ivan Mikloš ,alebo aj Ján Slota. Chceli ste svojho času ak si pamätáte urobiť z Elektry škôlku, alebo mali ste taký výrok, ja to tu mám pripravené, lebo je to naozaj pekný výrok, že keby som  bol býval súhlasil s takým postupom Transpetrolu, aký bol pripravený, do konca života nemusím ani ja, ani mojich 15 generácií pracovať. To bolo z roku 2006. No a nič ,stále nič, a teraz ste premiér, tak sa preto pýtam, že čo urobíte preto, aby sa konečne  ľudia dočkali nejakých takýchto prejavov spravodlivosti? 

Robert FICO, predseda vlády SR, /Smer-SD/
--------------------
Predovšetkým som dal jasné stanovisko všetkým ministrom a štátnym tajomníkom a predstaviteľom , ktorí nastúpili do novej vlády, že nebudem tolerovať absolútne nič, lebo súhlasím s vami, pán  redaktor, že Slovensko po Gorile je iné ako bolo pred Gorilou, ta miera senzitivity verejnosti je úplne niekde inde. Hoci už aj v minulosti verejnosť prejavovala často nesúhlas s javmi, ktoré sa vyskytovali. A preto keby sa napríklad preukázalo, že pri privatizácii strategického majetku boli brané provízie, alebo že sa kupovali poslanci Národnej rady, aby bola zabezpečená väčšina v Národnej rade, takéto niečo by som len privítal. Pretože som na to poukazoval, pokúsil som sa priniesť nejaký návrh, na tom návrhu potom pracovalo intenzívne Kresťanskodemokratické hnutie, zákon o preukazovaní pôvodu majetku začal platiť, zatiaľ rok 2011 sa ukázal ako rok, kde nedošlo k aplikácii tohto zákona. O to viac si treba sadnúť k tomu zákonu, pozrieť sa ,že či je chyba v znení zákona, alebo je naozaj chyba v aplikácii 

Branislav DOBŠINSKÝ, redaktor
--------------------
Čiže pripúšťate aj sprísnenie , alebo prípadne to zdaňovanie nelegitímnych príjmov? 

Robert FICO, predseda vlády SR, /Smer-SD/
--------------------
Keď mám byť, keď mám byť úprimný, skôr si myslím, že je problém s aplikáciou zákona a nie s jeho znením. A ak máme použiť aj takéto metódy, o ktorých teraz hovoríte, že úplne drakonické. Ja som sa týmto metodám nikdy nebránil. 

Branislav DOBŠINSKÝ, redaktor
--------------------
Čiže to je v hre? 

Robert FICO, predseda vlády SR, /Smer-SD/
--------------------
Môžme hovoriť  aj o tom , priznám sa však, že  v týchto hodinách a v týchto dňoch, ktoré som označil za najťažšie v celej mojej politickej kariére, všetku silu a všetku energiu, ktorú máme sústreďujeme na prípravu ozdravenia verejných financií tak, aby sme naplnilo to, čo je dôležité k 31.12.2013 znížiť deficit verejných financií pod tri percentá. Toto je téma, ktorá dnes absolútne dominuje. 

Branislav DOBŠINSKÝ, redaktor
--------------------
Jasne, dostaneme sa k tomu, ale práve preto si myslím, lebo , lebo naozaj ako podľa mňa to nie je len o spravodlivosti  typu právo, ale aj  o nejakej elementárnej sociálnej solidarite. Lebo ak niekto, kto má plat 500 eur, má mať vyššiu daň , alebo čo ja viem,  ceny sa zvyšujú, no tak asi dosť zle nesie, keď okolo neho behajú ľudia s miliardami,  a o ktorých má pochybnosti, kde ich vzali tie miliardy. Preto sa na to pýtam, a tu si zase dovolím jeden krátky citát, všetci vedia, že máme ušetriť 1,4 miliardy eur, nemáme ušetriť  1,4 miliardy eur, ale 3,3 miliardy, my musíme ušetriť štrukturálny deficit , prvá zásadná otázka, ktorá tu je , je veľmi jednoduchá, štyri miliardy ročne nás stojí korupcia , tri miliardy ročne daňové úniky , z toho dve miliardy DPH, tri miliardy je šedá ekonomika, jeden a pol miliardy je čierna ekonomika. Ešte budeme tvrdiť, že nemáme zdroje na riešenie? No a to sa nepýtam ja, to sa pýta váš poradca, akademik pán Stanek. Aká je vaše odpoveď?

Robert FICO, predseda vlády SR, /Smer-SD/
--------------------
Miera čiernej ekonomiky je naozaj pomerne veľká, a určite aj nás prekvapil údaj, ktorý bol zverejnený , že pri dani z pridanej hodnoty môžeme hovoriť o sume až jednej miliardy eur, ktorá pri dani z pridanej hodnoty  uniká. Ale bolo by veľmi falošné vytvárať ilúziu, predstavu, že nemusíme konsolidovať , ozdravovať , veď stačí, keď zastavíme úniky daní a keď sa  zlikviduje čierna ekonomika. Tak potom sa poďme spýtať a hneď postavím veľmi  konkrétnu otázku, budete súhlasiť s tým, aby sme zrušili dohody o vykonaniu práce? Dohody o vykonaní práce sú typický inštitút, ktorý podporuje čiernu prácu, pretože urobí sa dohoda, neplatia sa  z toho žiadne odvody.

Branislav DOBŠINSKÝ, redaktor
--------------------
Áno, obchádza sa poistný systém.

Robert FICO, predseda vlády SR, /Smer-SD/
--------------------
No vidíte, takže sme doma. Tak som veľmi zvedavý, na reakciu napríklad zamestnávateľov.

Branislav DOBŠINSKÝ, redaktor
--------------------
Ja nie som naivný, že tam nájdete zajtra peniaze, ale predsa "hovoria obaja".

Robert FICO, predseda vlády SR, /Smer-SD/
--------------------
Ale ja teraz hovorím o konkrétnom opatrení, napríklad pokiaľ ide o čiernu ekonomiku, pretože ak vieme, že toto je spôsob, ako unikajú peniaze, no tak poďme teraz zrušiť tie dohody . Pretože viete ako to často na Slovensku chodí, zamestnávateľ vyplatí zamestnancovi minimálnu mzdu, z minimálnej mzdy človek platí odvody, potom je keď ide na dôchodok prekvapený, aký má nízky dôchodok a ostatné peniaze mu dá v hotovosti do ruky, aby neplatil z toho dane. Preto pozor, to nie je len vec štátu, to je aj vec toho, ako správajú subjekty v podnikateľskej sfére. 

Branislav DOBŠINSKÝ, redaktor
--------------------
Jasne, ale ešte doplním len jednu informáciu, lebo na druhej strane, zase pochopte aj ľudí, že keď sa hovorí o uťahovaní , a teraz vidia, že poznáte čísla  daňových únikov. A teraz oni si povedia, no tak štát má naplánované nejaké dane, podľa zákona a on nevie vybrať ani tie dane, tak si pýta ešte viac? 

Robert FICO, predseda vlády SR, /Smer-SD/
--------------------
Tu je mechanizmus, ktorý keby sme nastavili, tak ide určite aj proti pravidlám , ktoré platia dnes v Európskej únii. Ale aby som dokončil tu myšlienku, nemajte prosím predstavu, po prvé, že nechápeme ľudí, môžem tu povedať, že je už nejaká predstava o konsolidácii , a táto konsolidácia pôjde predovšetkým na úkor bohatých a silných, to chcem naozaj v tomto okamihu zagarantovať. Po druhé, nechceme ísť len do konsolidácie,ktorá  spočíva v tom, že  sa bohatým zvýšia dane , alebo že banky  zaplatia väčie odvody. Ale chceme do konsolidácie ponúknuť aj iné opatrenia, napríklad, chceme , aby v januári 2013 už neexistovala krajská štátna správa, rovnako chceme v priebehu celého roku 2014 úplne upratať miestnu štátnu správu a očakávame od toho pomerne veľké výsledky. Alebo súčasťou konsolidácie , ktorú chceme ponúknuť našim partnerom sociálnym je, aj súbor opatrení, proti daňovým únikom a súbor opatrení proti čiernej ekonomike. Čiže ak chceme napríklad od zamestnávateľov , bánk a  zamestnancov, aby sa zúčastnili na konsolidácii verejných financií, súčasne aj štát musí ukázať, že má záujem niečo ponúknuť , nielen teda návrhy zákonov, ktoré budú smerovať k väčšiemu spoplatneniu tých , ktorí majú viac peňazí. Ale nevytvárajte prosím obraz, že netreba ozdravovať verejné financie. Keby to tak bolo, pretože, únik, únik DPH v Rakúsku, v  Nemecku, je rovnako vysoký v iných krajinách a takisto konsolidujú , pretože my si môžme nastaviť  cieľ, že 10,20 percent z uniknutých peňazí vieme zastaviť, ale  tak sú dnes komplikované možnosti, ako kontrolovať a súčasne sú veľmi sofistikované metódy ako unikajú peniaze, daňové raje a podobné veci. Tak poďme zakázať daňové raje. 

Branislav DOBŠINSKÝ, redaktor
--------------------
No veď, stále viac slovenských firiem tam uteká.

Robert FICO, predseda vlády SR, /Smer-SD/
--------------------
No, no skúste to otvoriť na pôde Európskej únie. A veľmi rýchlo dostanete odpoveď. Pôjde Cyprus ako krajina, ktorá je členský štát Európskej únie súhlasiť s tým, že sa daňové raje zatvoria? Budú súhlasiť podnikatelia  vo Veľkej Británii, že sa nebudú môcť  používať rôzne daňové ostrovy a raje, ktoré sa využívajú na schránkové firmy. Je to veľmi komplexný problém, ale nevytvárajme  atmosféru v spoločnosti, že ozdravenie verejných financií sa dá urobiť tak, že dnes áno, a my to robíme. Ja som to teraz povedal veľmi jasne, že ponúkame sociálnym partnerom veľmi tvrdé opatrenia proti čiernej ekonomike, tvrdé opatrenia proti daňovým únikom. A šetrenie na úkor  štátu. Toto naozaj bude. A povedal som veľmi konkrétny príklad,  s dohodami. Dohody to je obrovský únik peňazí, to je obrovský únik peňazí v tomto štáte. 

Branislav DOBŠINSKÝ, redaktor
--------------------
Budete ich obmedzovať?

Robert FICO, predseda vlády SR, /Smer-SD/
--------------------
Myslím si, to je môj názor, ja teraz nechcem komentovať ešte konkrétne opatrenia, ja si osobne myslím, že dohody, ako také by mali byť vypustené zo Zákonníka práce. Možno by sme ich mali nechať iba na nejakú úzku kategóriu ľudí, napríklad študentov. A všetci ostatní budú  musieť byť v normálnom pracovno-právnom pomere. A z toho pomeru  potom platiť dane a odvody a ani zamestnávateľ nebude mať možnosť sa takto vyhýbať povinnostiam  , ktoré sa týkajú platenia  daní a odvodov. 

Branislav DOBŠINSKÝ, redaktor
--------------------
No, tu mi napadá také to staré ruské príslovie, v tých prísloviach je občas pravda, že jediný syr, ktorý je zadarmo sa  nachádza v pasci na myši . Naozaj ako ta konsolidácia bude niečo stáť, tak poďme hovoriť teraz konkrétne , lebo ta konsolidácia veľa sa hovorí o  tom, roku 2013, tak  najprv sa chcem vrátiť ešte k tohtoročnému rozpočtu, tam už máme  nejaké aktuálne čísla, niečo povedala Európska komisia, poznáme teraz aktuálne čísla rastu slovenskej ekonomiky, ta je po pobaltských štátoch najrýchlejšie rastúca cez tri percentá. Napriek tomu minister financií hovorí,že okolo myslím 200 miliónov  potrebujeme, aby sme  dodržali ten plán 4,6 percenta. 

Robert FICO, predseda vlády SR, /Smer-SD/
--------------------
Je to až 200 až 300 miliónov eur. 

Branislav DOBŠINSKÝ, redaktor
--------------------
Dobre, čiže jasné,  zrozumiteľné slovo predsedu vlády. Bude vašou  úplnou prioritou  dodržať tých 4,6 percenta, a ak áno, kde tých 200 , 300 miliónov nájdete?

Robert FICO, predseda vlády SR, /Smer-SD/
--------------------
Samozrejme je veľmi rozhodujúci hospodársky rast v prípade, že by sme mali vyšší hospodársky rast, ako 1,8 percenta, tak sa automaticky znižuje suma peňazí, ktorú musíme použiť na konsolidáciu verejných financií . Bude veľmi  dobré vedieť, čísla za druhý štvrťrok, pretože tri percentá za prvý štvrťrok sú vždy najdynamickejšie , a  potom to klesá dole. Nikto nepredpokladá, že by Slovensko malo trojpercentný hospodársky rast, v roku 2012, pretože  vtedy by nemusela prísť žiadna konsolidácia verejných financií a ak si zoberieme eurozónu , tá predpokladá, záporný hospodársky rast. 

Branislav DOBŠINSKÝ, redaktor
--------------------
Nedá sa spoliehať, že to vydrží, lebo však Grécko, a tak. 

Robert FICO, predseda vlády SR, /Smer-SD/
--------------------
No, nehovoriac o tom, že my sme krajina, ktorá  je exportne orientovaná, 85,90 percent našej produkcie ide najmä do krajín Európskej únie. My úplne závisíme od toho, čo sa bude diať v Nemecku a vo Francúzsku. Aj preto naozaj vítam to, čo dnes prináša nový francúzsky prezident Francoie Hollande, ktorý hovorí, že ak má byť povinnosťou škrtať a šetriť, tak musí byť aj povinnosťou hľadať nejakú cestu do investícií. Aby sme podporovali hospodársky rast ,pretože nemôžete konsolidovať verejné financie bez primeraného hospodárskeho rastu. Áno, my sme pripravení  hovoriť so sociálnymi partnermi už v pondelok ráno o 11.,už to môžem teraz oznámiť, pretože  som v piatok

Branislav DOBŠINSKÝ, redaktor
--------------------
To už je ta nová rada? 

Robert FICO, predseda vlády SR, /Smer-SD/
--------------------
Áno, v piatok, ako som aj prisľúbil, povedal som , že hneď potom, ako vláda získa dôveru, som oslovil 14 predstaviteľov rôznych sociálnych partnerov a inštitúcií, chcem poďakovať verejne predstaviteľom týchto inštitúcií za to,  že prejavili záujem o členstvo v Rade solidarity a rozvoja, prvé zasadanie tejto rady bude o 11.hodine v pondelok na Úrade vlády za prítomnosti mojej, ministra práce, a ministra financií. Ako rozhodujúcich ľudí, ktorí budú na veciach pracovať. Prvé, čo musíme dosiahnuť na tejto rade, je zhoda v tom, či každý sociálny partner, ktorý je pozvaný na zasadnutie rady súhlasí s ozdravovaním verejných financií. Najskôr musí byť  jednoducho súhlas, či je celospoločenský súhlas na to, že do 31.decembra 2013 musíme ísť pod tri percentá. A potom ak tento súhlas bude, a budeme sa môcť  o tento súhlas oprieť, musí začať  diskusia ako to dosiahnuť. A na to

Branislav DOBŠINSKÝ, redaktor
--------------------
A prečo? Vy máte vládnu moc.

Robert FICO, predseda vlády SR, /Smer-SD/
--------------------
Ale my si záväzok ctíme, my tvrdíme,že deficit  v roku 2011 nesmie prekročiť  4,6 percenta a garantujeme, že deficit v roku 2013 musí ísť pod tri percentá, to je náš medzinárodný záväzok a my ho budeme rešpektovať. Ale tento záväzok pán redaktor môžete dosiahnuť dvoma spôsobmi, buď si zoberiem mojich ministrov, zatvoríme sa na dva týždne do tmavej miestnosti, po dvoch týždňoch vyjdeme, navrhneme opatrenia, dáme ich do parlamentu. 83 poslancov Smeru zahlasuje za tieto návrhy, potom, keď sa s nimi oboznámia a budeme s nimi pracovať a prejde to. A budeme mať na uliciach 150 tisíc ľudí ako to bolo v Českej republike, kde vláda nekomunikovala opatrenia so sociálnymi partnermi. My si nemôžme teraz  dovoliť ísť bez sociálnych partnerov. Ja si z  nich nerobím , ja si z nich

Branislav DOBŠINSKÝ, redaktor
--------------------
Ale nie je to trošku alibizmus, lebo 

Robert FICO, predseda vlády SR, /Smer-SD/
--------------------
To nie je figový , ale nerobíme si , počkajte, nerobíme si figový list. Môžme to urobiť, kľudne to môžme urobiť, veď my tak či tak budeme niesť zodpovednosť za konsolidáciu. Návrhy zákonov nebudú predkladať zamestnávatelia, alebo odborári, my budeme predkladať návrhy zákonov, a za všetko , čo pôjde do parlamentu  bude niesť zodpovednosť vláda Roberta Fica. Ale , ak máme prijímať takéto rozhodnutia, musíme ich prijímať v atmosfére sociálneho zmieru a pokoja. Čiže ja si pochopiteľne , že keď navrhujeme nejaké opatrenia, ktoré sa dotýkavajú zamestnávateľov, bánk, ak navrhujeme nejaké opatrenia, ktoré sa dotýkajú zamestnancov, musíme hovoriť s predstaviteľmi týchto inštitúcií , a hľadať, pokúšať sa a vynaložiť maximálnu energiu , aby sme dosiahli nejakú zhodu. Pozrite sa, ako sa spoločnosť ako tak ukľudnila. Garantoval som, že verejnosť nebude svedkami žiadnych hádok, nehádame sa. Dokonca vychádzame opozícii maximálne v  ústrety všade tam , kde sa dá. 

Branislav DOBŠINSKÝ, redaktor
--------------------
Tak uvidíme, kde to bude o rok? 

Robert FICO, predseda vlády SR, /Smer-SD/
--------------------
Prečo teraz prejudikujeme  ,čo bude o rok? Hovorím o realite ako takej. Myslím si, že sme aj zatiahnutím do prípravy programového vyhlásenia vlády  ukázali, že vieme existovať a žiť v sociálnom dialógu, ktorý považujeme za základnú pracovnú metódu. Veď to nie je jednoduché. Viete, aká to je trnistá cesta? Viete, čo to je bilaterálne sto rokovaní odrokovať, aby sme našli nejakú cestu k sebe , pretože ja verím, že aj zamestnávatelia aj zamestnanci aj cirkvi, aj penzisti aj školy, všetci vedia, musíme ozdravovať verejné financie a ja chcem nájsť nejakú množinu návrhov, my prídeme s vlastnými návrhmi , ktoré budeme presadzovať, ak nám dajú nejaké iné návrhy, ktoré budú zapadať do tejto mozaiky veľmi radi ich prijmeme. My máme návrhy pripravené, s týmito návrhmi ideme v pondelok na rokovanie Rady pre solidaritu a rozvoj, budú to návrhy, ktoré smerujú k 4,6 percentám v roku 2012 a k trom percentám v roku 2013.

Branislav DOBŠINSKÝ, redaktor
--------------------
Dobre, čiže môžte teraz potvrdiť úplne jasne, zrozumiteľne 4,6 ako deficit v tomto roku, je váš cieľ? 

Robert FICO, predseda vlády SR, /Smer-SD/
--------------------
Áno, to je záväzok, pretože ak by sme prekročili 4,6 percenta, o to by bola drsnejšia konsolidácia verejných financií v roku 2013.

Branislav DOBŠINSKÝ, redaktor
--------------------
Dobre a opačne,  vzhľadom na to, že rastie ekonomika viac ako sa predpokladalo, vyše tri percentá. Keby to vydržalo, nebolo by to , aby to nebolo potom lepšie ešte viac, znížiť ten deficit pod 4,6 ?

Robert FICO, predseda vlády SR, /Smer-SD/
--------------------
Nevylučujem, že by sme aj v tomto prípade  prijali ešte niektoré opatrenia, aby to tempo ozdravovania verejných financií  v roku 2013 bolo ešte miernejšie ako teraz. Ale zopakujem znovu, podstatná časť  opatrení, ktoré navrhujeme je postavená na princípe solidarity, bohatých  vo vzťahu k slabým. 

Branislav DOBŠINSKÝ, redaktor
--------------------
A platí stále ten pomer pardón, platí ten pomer, lebo minister financií v tejto relácii  hovoril, že ten pomer jedna a pol miliardy 2:1, to znamená, pol miliardy úspory, miliarda nové dane, poplatky a ja neviem druhý pilier a tak ďalej? 

Robert FICO, predseda vlády SR, /Smer-SD/
--------------------
Očakávame pomerne veľké úspory v súvislosti so zmenami v miestnej štátnej správe a v krajskej štátnej správe. Odhad je, že tieto zmeny, ktoré pripravuje podpredseda vlády a minister vnútra, by mali mať jednopercentný pozitívny vplyv na hospodársky rast. Je to jednoducho naozaj  niečo, čo 

Branislav DOBŠINSKÝ, redaktor
--------------------
To je ESO, ten audit a 

Robert FICO, predseda vlády SR, /Smer-SD/
--------------------
Áno, áno, to sú vážne, vážne veci, do ktorých sa v tomto okamihu púšťame. Preto som presvedčený, že to spolu zvládneme, pretože ak sa nepostavíme k tomu všetci rovnako, tak potom bude musieť  zobrať vláda plnú mieru zodpovednosti a urobiť to pomerne v rýchlom čase. Ak odmietnu sociálni partneri sa o niektorých opatreniach baviť, tak potom príde na nás, aby sme rozhodli, že či ich urobíme, alebo neurobíme. Áno,máte pravdu, večer, alebo na konci dňa ta zodpovednosť bude na mojej vláde. S čím prídeme do parlamentu, ale chcem predtým, veľmi korektne a seriózne hovoriť so sociálnymi partnermi čo navrhujeme, akú máme predstavu. Ak nám navrhnú niečo, čo bude zodpovedať našej predstave o solidarite bohatých so slabými a zapadne to do tohto mechanizmu, veľmi radi to budeme akceptovať. Ale nepredpokladám, že by sa dalo prísť s nejakými supergeniálnymi nápadmi, lebo už teraz  komunikujeme s mnohými a zdá sa, že ten okruh opatrení  je podobný, len sa pravdepodobne budeme baviť  o mieru tých opatrení. Či ta miera bude prísnejšia, alebo bude miernejšia. 

Branislav DOBŠINSKÝ, redaktor
--------------------
Čiže ten pomer 2:1 by mal sedieť? 

Robert FICO, predseda vlády SR, /Smer-SD/
--------------------
Mohol by sedieť, keď teraz si v hlave dávam čísla , ktoré som pred chviľkou videl na papieri, mohlo by to sedieť.

Branislav DOBŠINSKÝ, redaktor
--------------------
Aj vrátanie povedzme zmien v druhom pilieri? 

Robert FICO, predseda vlády SR, /Smer-SD/
--------------------
Druhý pilier je téma, ktorá vyvoláva 

Branislav DOBŠINSKÝ, redaktor
--------------------
Veľmi krátko. 

Robert FICO, predseda vlády SR, /Smer-SD/
--------------------
Vyvoláva, vyvoláva veľké emócie,ani nie tak u ľudí, ako u niektorých pravicových politikov. Fakt je ten,  že my musíme garantovať ľuďom dôchodky. 

Robert FICO, predseda vlády SR, /Smer-SD/
--------------------
Nechcem to rozoberať.

Robert FICO, predseda vlády SR, /Smer-SD/
--------------------
Ale ja, aby ste ma rozumeli, o čom teraz hovorím. Musíme ľuďom garantovať dôchodky. Druhý pilier negarantuje ľuďom  dôchodky, pretože prerába  a ľudia strácajú na druhom pilieri peniaze. A okrem toho, chcem povedať všetkým , ktorí tak strašne chránia dôchodkové správcovské spoločnosti v druhom pilieri. Všetci ľudia na Slovensku pán redaktor, aj vy, všetci sa skladáme sumou jednej miliardy eur na to, aby dôchodkové správcovské spoločnosti  mohli si vyberať poplatky  a dobre si žiť. Hoci, znehodnocujú peniaze ľudí a my tu miliardu musíme dávať do Sociálnej poisťovne. Aby sme Sociálnu poisťovňu uchovali a zachránili. Čiže chceme urobiť  ešte to bude možno to najpodstatnejšie, 

Branislav DOBŠINSKÝ, redaktor
--------------------
Keď si spomeniem, na čo všetko sa ja skladám, tak som z toho zelený.

Robert FICO, predseda vlády SR, /Smer-SD/
--------------------
Á, tak to ešte aby sme rozumeli, zásah do  dôchodkového systému  bude komplexný. Chceme sa dotknúť prvého piliera, teda Sociálnej poisťovne  ,určite tu je návrh na iný spôsob zvyšovania dôchodkov. Cez pevnú sumu. Áno, o tomto veľmi intenzívne hovoríme. Potom, budú zásahy do druhého piliera , a budú zásahy aj do piliera dobrovoľného, tretieho. 

Branislav DOBŠINSKÝ, redaktor
--------------------
A čo sa týka teda tých  povedzme tých 300 miliónov, tento rok, tam už máte predstavu? 

Robert FICO, predseda vlády SR, /Smer-SD/
--------------------
Samozrejme. 

Branislav DOBŠINSKÝ, redaktor
--------------------
Škrty? 

Robert FICO, predseda vlády SR, /Smer-SD/
--------------------
Sú to opatrenia, ktoré  idú vo veľkej miere na úkor , na úkor bánk,monopolov.

Branislav DOBŠINSKÝ, redaktor
--------------------
Ešte tento rok? 

Robert FICO, predseda vlády SR, /Smer-SD/
--------------------
Ak to legislatívne zvládneme, tak áno.

Branislav DOBŠINSKÝ, redaktor
--------------------
Čiže by sa mohli meniť dane, už tento rok v týchto segmentoch? 

Robert FICO, predseda vlády SR, /Smer-SD/
--------------------
Nie, pokiaľ ide o dane, tak tu si treba uvedomiť, že nastavenie nových daní prichádza do úvahy až od prvého januára 2013, ale predsa platí bankový odvod, ktorý bol nejako nastavený. My tvrdíme, že nebol dobre nastavený. Budeme ho nastavovať inak. 

Branislav DOBŠINSKÝ, redaktor
--------------------
Čiže rozšírite to na tie vklady "hovoria obaja"

Robert FICO, predseda vlády SR, /Smer-SD/
--------------------
Rovnako si myslíme, že  aj obrovské monopoly  by mohli solidárne prispieť na konsolidáciu verejných financií, čiže my sme pripravení na a sme detailne pripravení na diskusiu so sociálnymi partnermi.

Branislav DOBŠINSKÝ, redaktor
--------------------
Mimochodom, ešte keď tak veľmi krátko zablúdim ešte k tým zdravotným poisťovniam, vy ste ešte  zákaz zisku a tak ďalej, ale vy ste ešte v novembri minulého roka hovorili o tom, že to je vlastne až posledné, krajné opatrenie, v rade ďalších  dvoch predtým. A vtedy ste povedali, že  najprv rokovať s poisťovňami a dohodnúť sa, že pár rokov  by povedzme sa dohodli , zaviazali, že  ten zisk budú vracať do systému, ak nebudú súhlasiť, tak sa to zdaní, povedzme ako emisie, to je tých 80  percent, ak sa nemýlim. Je aj toto v hre , teda, že nejaké také rokovania, že by  ten zisk vracali  dobrovoľne, prípadne, že by  sa zdaňovalo?

Robert FICO, predseda vlády SR, /Smer-SD/
--------------------
Viete, že takzvaná emisná daň vysoká, nedopadla dobre. Pravdepodobne skončí,pretože nezohľadňovala pravidlá hry. A pokiaľ ide o zdravotné poisťovne , paní ministerka Zvolenská podľa môjho názoru robí kus ohromnej roboty, pretože je mimoriadne v komplikovanom a ťažkom rezorte. Najmä preto, aké obrovské požiadavky sú na mzdy lekárov, a zdravotných sestier. Preto určite sa bude opierať aj o komunikáciu so zdravotnými poisťovňami, pretože peniaze v zdravotníctve sú momentálne to najpodstatnejšie, a peniaze tečú cez zdravotné poisťovne, čiže je pochopiteľné, že paní Zvolenská s nimi pracuje veľmi intenzívne. 

Branislav DOBŠINSKÝ, redaktor
--------------------
A čo sa týka , lebo vy ste ešte v novembri minulého roka tiež hovorili o tom, že ak budete vo vláde, tak garantujete navýšenie platieb za poistencov štátu, ministerka Zvolenská  zatiaľ mlčí, že teda 

Robert FICO, predseda vlády SR, /Smer-SD/
--------------------
Tu sú viaceré možnosti, je tu napríklad možnosť naozaj to hovorím alternatívne, aby okolo toho neboli nejaké špekulácie, ja aj alternatíva  zdvihnutia odvodových stropov. 

Branislav DOBŠINSKÝ, redaktor
--------------------
To je z tých troch na štyri?

Robert FICO, predseda vlády SR, /Smer-SD/
--------------------
Napríklad, pretože  nie je celkom správne, že keď niekto to má "hovoria obaja," , ktorý má vysoký príjem, že by nemal  platiť viacej odvodov do zdravotnej poisťovne, čiže buď by sa mohlo ísť cestou zvýšenia príspevku štátu na svojich poistencov, alebo tie isté peniaze vieme získať tým, že sa zvýšia jednotlivé stropy. 

Branislav DOBŠINSKÝ, redaktor
--------------------
Teda  maximálne na štyri a nepôjde, neplánujete ich úplne  zrušiť?

Robert FICO, predseda vlády SR, /Smer-SD/
--------------------
Zdravotné odvody? 

Branislav DOBŠINSKÝ, redaktor
--------------------
Nie, myslím stropy. 

Robert FICO, predseda vlády SR, /Smer-SD/
--------------------
Úplné zrušenie stropov a to sa týka nielen zdravotného, ale aj sociálneho poistenia je už kontroproduktívne, my sme sa tým zaoberali veľmi intenzívne . Zdá sa, že najrozumnejšou cestou by bolo zosúladiť odvodové stropy vo všetkých typoch odvodov,ktoré máme k dispozícii a aj tu je ministerstvo financií pripravené prísť s konkrétnym návrhom. 

Branislav DOBŠINSKÝ, redaktor
--------------------
Lebo objavujú sa aj úvahy, napríklad pán Filko, teraz v súčasný šéf Finančného inštitútu pri ministerstve financií svojho času razil aj takú teóriu, že to bola myslím Odórova teória, že zrušiť zdravotné odvody , lebo fakticky je to  daň, tým by ste sa možno vyhli aj problému zákazu zisku a tak ďalej. Toto asi nezvažujete?

Robert FICO, predseda vlády SR, /Smer-SD/
--------------------
Púšťať sa v tomto okamihu , kedy ako po slovensky hovoríme nám horí pod zadkom, do takýchto obrovských zmien, by bolo  veľmi riskantné, pretože takáto zmena  vyžaduje ročnú, dvojročnú prípravu a my sme dnes pred rozhodnutiami , ktoré sa týkajú konca tohto roku a konca budúceho roku. Preto si skôr myslím, že  pôjdeme cestou zachovania zdravotných odvodov , a skôr hľadania príjmov do  systému zdravotníctva. 

Branislav DOBŠINSKÝ, redaktor
--------------------
V rámci tejto debaty objavila sa v médiách aj informácia, že sa počíta , viem, že na ministerstve financií  sa počítajú rôzne varianty, že sa počíta aj variant zvýšenia, plošného zvýšenia priamych daní z 19 na 21 percent. Viete to potvrdiť, vylúčiť.

Robert FICO, predseda vlády SR, /Smer-SD/
--------------------
A teraz hovoríte o ktorých daniach? Hovoríte o dani právnických osôb, alebo fyzických osôb?

Branislav DOBŠINSKÝ, redaktor
--------------------
Tam to bolo myslím , že z fyzických a právnických .

Robert FICO, predseda vlády SR, /Smer-SD/
--------------------
Bol to guru pravicovej ekonomiky, pán Mikloš, ktorý povedal, že bez zvyšovania daní sa nedá ozdravovať verejné financie. Toto uznáva aj  pravica. My sme jasne naznačili, že ľudia, ktorí zarábajú  viac , alebo veľa, by mali platiť vyššie dane, to je  princíp solidarity  . Ja sa hlásim k myšlienke, že ľudia,ktorí majú naozaj  príjem niekde na úrovni 2700 eur, by mali platiť vyššiu daň ako ten, kto zarába 

Branislav DOBŠINSKÝ, redaktor
--------------------
Ale "hovoria obaja" z toho výnos, 150 miliónov dohromady aj s firmami. 

Robert FICO, predseda vlády SR, /Smer-SD/
--------------------
To nie je celkom pravda. Vaše čísla nie sú  presné, len v prípade povedzme zvýšenia daní fyzických osôb , ktoré zarábajú viac ako  2700 eur je príjem do štátneho rozpočtu takmer dve miliardy v korunách. A pokiaľ ide o právnické osoby, tak si myslíme, že prípadné mierne navýšenie dane z príjmu právnických osôb by rovnako mohlo viesť k navýšeniu príjmov do štátnej kasy. Bez zvyšovania daní , u silných a bohatých, sa nedajú ozdravovať verejné financie. Na druhej strane, budeme chrániť ľudí s nízkymi a strednými príjmami. Keby sme to nerobili, prehráme všetko. Ja viem, akú hru teraz hráme, je to ťažká úloha, ktorá stojí pred nami. Štát je v nejakej kondícii. Pán Sulík to povedal veľmi presne, odovzdali sme vládu, vláde  Roberta Fica s úplne prázdnou špajzou. Toto je hodnotenie, ktoré povedal pán Sulík. 

Branislav DOBŠINSKÝ, redaktor
--------------------
Ale zase rast máte slušný, tri percentá. 

Robert FICO, predseda vlády SR, /Smer-SD/
--------------------
Pán redaktor, tri percentá, za tri mesiace ja som veľmi rád, naozaj som veľmi rád, pretože hospodársky rast  je rozhodujúci a my ho budeme ďalej podporovať. 

Branislav DOBŠINSKÝ, redaktor
--------------------
Dobre, ale ešte vrátim sa, lebo ste mi trošku utiekli z tej mojej otázky, či zvažujete možnosť zvýšenia  plošného zvýšenia priamych daní pre právnické a fyzické osoby, z 19 na 21 percent sadzbu? 

Robert FICO, predseda vlády SR, /Smer-SD/
--------------------
Ja sa prikláňam k myšlienke, zvyšovať sadzbu dane z príjmu fyzických osôb len u ľudí,ktorí majú nadštandardne vysoké príjmy. 

Branislav DOBŠINSKÝ, redaktor
--------------------
Čiže stredná trieda teda, tých 2700 by sa nemala zvyšovať plošne sadzba. 

Robert FICO, predseda vlády SR, /Smer-SD/
--------------------
Hovoriť o strednej triede, ktorá zarába 2700 eur sa asi nedá. Pretože 2700 eur je naozaj veľmi vysoký plat. Chcem ubezpečiť všetkých, že ak zavedieme túto úpravu, teda, že vysoko zarábajúci ľudia 2700 eur budú platiť vyššie dane, tak do tejto kategórie budú patriť aj všetci ústavní činitelia, všetci. Aj vtedy, ak nemajú  takýto plat a napríklad plat poslanca bez paušálnych náhrad je myslím 1900 eur, čiže aj poslanec Národnej rady  hoci nespadá do kategórie 2700 eur, bude  platiť vyššiu sadzbu dane z príjmu fyzických osôb. 

Branislav DOBŠINSKÝ, redaktor
--------------------
Jasne, a  zamestnávatelia, zase hovoria o tom, že sa prihovárajú  pred voľbami o tom hovorila  aj pravica, vy ste to tiež otvárali po voľbách, obmedzenie  plošného vyplácania sociálnych dávok , krátky citát myslím si, že  aj zamestnávatelia by súhlasili , ak by sa zrušil daňový bonus pre vysokopríjmových  zamestnancov, alebo aby nemali nárok na rodinné prídavky. To je pán Špirko z RÚZ. Už máte teda jasné  v tom, že sa to bude obmedzovať a kde bude ten limit, strop a tak ďalej? 

Robert FICO, predseda vlády SR, /Smer-SD/
--------------------
Hranica kedy sa to dotýka ľudí z nízkymi, strednými a vysokými príjmami  je veľmi  tenká. Povedzme si napríklad, že sme  našli opäť jeden návrh ešte z čias vlády Ivety Radičovej, ktorý hovoril o tom, že  treba všetky sociálny dávky zobrať rodine za predpokladu, že príjem tejto rodiny je okolo 2100 eur. Ale do tohoto príjmu zarátali všetko. Aj plat, aj dávky, už ktoré táto rodina dostávala. Zoberte si, že  ak niekto zarába  800, 900 eur, čo v Bratislave je podľa môjho názoru je plat, ktorý  ľudia dosahujú. 

Branislav DOBŠINSKÝ, redaktor
--------------------
Celé je priemer 1100.

Robert FICO, predseda vlády SR, /Smer-SD/
--------------------
No hovorím, preto hovorím, že je to naozaj   to znamená, že sa to dotýka veľkého počtu ľudí. A druhý partner v rodine zarába  takisto, k tomuto sa dajú sociálne dávky, to znamená, že sa dotkne to skoro každej jednej rodiny. No, toto nemôžme  rešpektovať takéto niečo .

Branislav DOBŠINSKÝ, redaktor
--------------------
Čo vy chcete rešpektovať, čo je teda vaša hranica? 

Robert FICO, predseda vlády SR, /Smer-SD/
--------------------
No pokiaľ ide o sociálne dávky, tu sme veľmi opatrní. Nemyslím si, že by tento štát mal ísť ozdravovať verejné financie na úkor sociálnych dávok ľudí,ktorí majú nízke, alebo stredné príjmy. Toto určite nie. 

Branislav DOBŠINSKÝ, redaktor
--------------------
Nie, ale naozaj proste   poviem príklad, máme ministrov, a exministrov,   alebo vôbec proste ľudí, ktorí majú platy, príjmy, tri, štyri tisíc eur, prečo má dostávať "nezrozumiteľné" z daní ostatných ľudí. 

Robert FICO, predseda vlády SR, /Smer-SD/
--------------------
V tomto s vami súhlasím. Len treba nájsť tu hranicu, ktorá nebude likvidovať  ľudí s takými príjmami,  o ktorých som pred chviľkou hovoril. O tom príjme, aký ste našieľ na papieri.

Branislav DOBŠINSKÝ, redaktor
--------------------
Máte už  niečo na papieri? 

Robert FICO, predseda vlády SR, /Smer-SD/
--------------------
Máme, ale povieme ho v pondelok sociálnym partnerom. 

Branislav DOBŠINSKÝ, redaktor
--------------------
No a s vami je to ako v tej rozprávke, ženský vtip, že ani peškom, ani vozkom, ani nahý, ani oblečený. 

Robert FICO, predseda vlády SR, /Smer-SD/
--------------------
Aby ste ma rozumeli, uvedomme si, že základný princíp , ktorý sme pomenovali opakovane je, zachovať zmier na Slovensku a predovšetkým sa pokúsiť ozdravovať na úkor bohatých a silných. A to už je dostačujúce, aby sociálni partneri, ktorí budú rokovať s vládou vedeli, aké opatrenia pravdepodobne predložíme. Ale asi by nebolo celkom korektné, keby som teraz  tu rozpísal, všetko, že čo  navrhujeme urobiť, pretože  mohli by sa cítiť veľmi zvláštne, že sa z médií  dozvedajú .

Branislav DOBŠINSKÝ, redaktor
--------------------
Chcete to prezentovať sám, dobre.

Robert FICO, predseda vlády SR, /Smer-SD/
--------------------
Určite áno, budeme to prezentovať , to bude korektné . Ja som len  vám naznačil niektoré  možnosti, ako napríklad  dohody o pracovnej činnosti, ktoré by mali byť vypustené , považujem tento krok za veľmi správny ako boj proti čiernej ekonomike. Ale s tým, že uvažujeme , že pri nejakej kategórii napríklad študentov, na dennom štúdiu by  sme to nechali.

Branislav DOBŠINSKÝ, redaktor
--------------------
Predsa len ešte povedali ste konkrétne, že nejaké úspory čo sa týka  toho auditu a z auditu vyplýva potom, nejaké zoštíhlenie štátneho aparátu, no ale minister vnútra odhadol, že štát tak získa  okolo 200 tisíc štvorcových metrov prebytočných kancelárskych priestorov. Držať to , kúriť tam, je asi zbytočné. Ergo, bude sa to predávať podľa všetkého. Viete zabezpečiť, lebo len doplním otázku, lebo tie súčasné pravidlá ,ktoré sú napríklad u tých nižších rozpočtoviek nie sú tak prísne ako u ministerstiev, viete zabezpečiť to, a garantovať to, že ten proces bude transparentný, že z toho nebude veľký realitný biznis?

Robert FICO, predseda vlády SR, /Smer-SD/
--------------------
Máte  pravdu, že ak sa nám podarí sústrediť miestnu štátnu správu  na jedno miesto, čo je cieľom  okrem iného tejto reformy. Budú priestory štátne, ktoré nemá význam udržiavať ďalej a budú k dispozícii. Budú ponúkané predovšetkým samosprávam, na miestnej a regionálnej úrovni. A pokiaľ o to neprejavia záujem, tak potom bude  potrebné sa týchto priestorov postupne zbavovať. A asi by bola veľká chyba a to je  úplne normálny a logický prístup, aby sme zlyhali pri takýchto veľkých rozhodnutiach, ktoré sú  pozitívne pre štát na tom, že sa niekde netransparentne predá sto metrov štvorcových nejakého priestoru. Myslím si, že minister vnútra , podpredseda vlády Robert Kaliňák , ktorý si celú túto oblasť zobral pod gesciu, si uvedomuje, že  takúto chybu nemôže urobiť. Preto očakávam, že pokiaľ ponúkne nejaké priestory, ktoré zostanú prázdne, že pripraví také podmienky, na presun tohto majetku do iných rúk, hovoríme naozaj o kancelárskych priestoroch ,ktoré zabezpečia každému rovnocenný prístup k informáciám, a transparentný predaj. 

Branislav DOBŠINSKÝ, redaktor
--------------------
Čiže povedzme aj nejaký vstup, nejakých  mimovládnych odborníkov na kontrolu a tak ďalej? 

Robert FICO, predseda vlády SR, /Smer-SD/
--------------------
My sme urobili jedno rozhodnutie  , stretol som sa s predstaviteľmi tretieho sektora, a prihlásili sme sa k programu otvoreného vládnutia. My chceme tieto záväzky aj medzinárodného charakteru  dodržiavať a chceme prizvať aj predstaviteľa mimovládnych  organizácií aj do Rady solidarity a rozvoja. Preto bude  v pondelok ráno ak prijme pozvanie, myslím si, že prijal pozvanie, prítomný aj predstaviteľ  tretieho sektora. 

Branislav DOBŠINSKÝ, redaktor
--------------------
Jedna vec, čo teda, to, čo sa hovorí, ako schválené nejaké záväzky, deklarácie,  tak ďalej, druhá vec, kto to hovorí a kto to vykonáva. Nedá sa mi teda neopýtať, aj na jedného z vašich ministrov, myslím konkrétne pána Richtera, asi poznáte , tu anabázu jeho akademického vzdelania , prípadne titulu. A pochybností,ktoré okolo toho vznikajú. Takže ta  základná otázka znie, má pán Richter vašu plnú dôveru a nemyslíte si, že verejnosť si zaslúži  jednak dôslednú kontrolu a jednak povedzme aj od neho  transparentné  zrozumiteľné vysvetlenie všetkých pochybností?

Robert FICO, predseda vlády SR, /Smer-SD/
--------------------
Pri výbere ministra práce , rodiny a sociálnych vecí som hľadal človeka, so silným sociálnym cítením, a človeka ,  o ktorom viem, že má vynikajúce manažerské skúsenosti, pretože pracoval ako generálny manažer v strane, ktorá má 17 tisíc členov. Pán Richter má moju absolútnu dôveru, pretože zodpovedá teraz za veľmi vážne rozhodnutia aj v rezorte práce, rodiny a sociálnych vecí,ktoré budú súčasťou konsolidácie verejných financií. Okrem toho viem, že ako najvýznamnejší účastník sociálneho dialógu bude vážiť na laboratórnych váhach záujmy tak zamestnancov,ako aj zamestnávateľov. Pokiaľ ide o tento prípad, ktorý rozmazal jeden opozičný denník, myslím si, že je tam obrovské množstvo nedorozumení, a je v tom Ján Richter úplne nevinne. To sú rôzne procedúry, ktoré sa diali na fakulte, na škole. Ako môže ovplyvniť študent na škole  to, či tam niečo bolo, alebo nebolo. Ja si myslím, že pán minister má sám záujem na tom, aby škola definitívne , alebo aj ktokoľvekiný minister školstva, povedali,že to je takto, že sa tam nič neudialo, ale toto, čo napísal opozičný denník na Jána Richetra vôbec  neznižuje dôveru, ktorú mám vôči tomuto človeku a myslím si,že tým som povedal všetko. 

Branislav DOBŠINSKÝ, redaktor
--------------------
Čiže tie vysvetlenia podľa vás sú dostatočné? 

Robert FICO, predseda vlády SR, /Smer-SD/
--------------------
Pre mňa sú dostatočné, pretože som sa samozrejme rozprával  aj s pánom Richterom, lebo nemáme záujem, aby niekto maril našu prácu,takýmito útokmi proti ministrom. Pán minister Richter má moju plnú dôveru a aj krátko pred touto reláciou  som s ním sedel dlho , pracujeme všetci, na sto percent, myslím si, robíme čo môžeme, a ani to celkom nám dobre nepríde, keď takýto útok príde, pretože nechcem sa sťažovať, viete, že mám záujem na korektných vzťahoch s médiami, ale už keď je predmetom  kritiky predsedu  vlády  to, že či oslavoval koniec druhej svetovej vojny 8., alebo 9.mája, tak to považujem za naozaj malicherné. Ale to je dobré, pokiaľ  iba takéto útoky budú na nás, že  nejaké procedúry na vysokej škole sa budú spochybňovať, vo vzťahu k diplomu, alebo 

Branislav DOBŠINSKÝ, redaktor
--------------------
Lebo vonku to býva väčšinou  veľmi

Robert FICO, predseda vlády SR, /Smer-SD/
--------------------
No ale počkajte, iné je, keď si niekto kúpi diplom, iné je keď niekto falšuje  . Ale v tomto prípade išlo o vnútorné procedúry školy a predsa škola dala jasné stanoviská. 

Branislav DOBŠINSKÝ, redaktor
--------------------
Určite, lebo si nepamätám vlastnú bakalárku. 

Robert FICO, predseda vlády SR, /Smer-SD/
--------------------
Škola, škola v tomto prípade absolútne dala stanovisko, že veci sú v poriadku. Preto by som to naozaj nerozoberal. 

Branislav DOBŠINSKÝ, redaktor
--------------------
Dobre, ešte by som to uzavrel, Úrad pre verejné obstarávanie, tam vznikli teraz taký menší spor, ja sa vrátim ešte v tejto relácii ste niekedy v roku 2010 hovorili o tom, že má to patriť opozícii a  vždy to patriť bude. Teraz  vznikol spor, lebo má  to byť dohoda  ZMOSu, zamestnávateľov a opozície, myslím šéf ÚVO, zamestnávatelia a ZMOS myslím odmietli pána Macha. Pre vás tým pádom skončil. Takže keď sa oni nedohodnú, ako to dopadne?

Robert FICO, predseda vlády SR, /Smer-SD/
--------------------
Od prvého dňa po parlamentných voľbách sme jasne dali najavo aj sme vyhlásili, že  sa mienime správať k opozícii s rešpektom, a s primeranou úctou. A to sa prejavilo aj pri ponuke pozícií v Národnej rade Slovenskej republiky, kde sa im ani nemohlo snívať o tom, že budú mať dvoch podpredsedov Národnej rady. Ale majú. Smer je sám vo vláde, čo znamená, že  musí byť vo vzťahu k opozícii podstatne veľkorysejší a napomáha to vzájomným vzťahom. Poznáte napríklad aj môj návrh, aby splnomocnenec vlády  pre národnostné menšiny bol predstaviteľ maďarskej národnostnej menšiny. A keby tu aj bol dokonca nejaký predstaviteľ takejto politickej strany, ktorá reprezentuje národnostné menšiny vôbec mi nebude prekážať, ak on bude spravovať veci okolo národnostných menšín na Úrade vlády Slovenskej republiky. Ale k tomu Úradu pre verejné obstarávanie. Úrad pre verejné obstarávanie mal patriť opozícii aj vtedy , keď sme my boli v opozícii. Keď som predložil  paní Radičovej návrh na vymenovanie predstaviteľa ÚVO, ktorý nebol  straník, nebol v štruktúrach SMeru,  pochádzal z podniku, ktorý robil obrovské verejné obstarávania, tak paní Radičová ho jednoducho  odmietla. Tým vlastne  porušila akékoľvek pravidlo o tom, že opozícia má mať 

Branislav DOBŠINSKÝ, redaktor
--------------------
Čiže už neplatí ta dohoda. 

Robert FICO, predseda vlády SR, /Smer-SD/
--------------------
Nie, nie, platí, platí. Táto pozícia vraj nepatrí opozícii. A začala hrať  nejakú hru na Úrade vlády, a vyberať nejakých  odborníkov. Tvrdili, že  to musí byť odborník, odborník, odborník. V poriadku, my sme povedali, že my rešpektujeme právo opozície na obsadenie tejto funkcie, ale keďže najviac na verejnom obstarávaní  participuje ZMOS a pán predseda ZMOSu nás v ZMOSe na sneme ZMOSu veľmi otvorene hovoril, čo sa deje dnes vo verejnom obstarávaní, aké  obrovské problémy sú so zákonom, aké obrovské problémy sú  s dumpingovými cenami, teda s tými najnižším ponukami, ktoré likvidujú  domácich a ničia celé verejné obstarávanie. Tak bolo zrejmé, že má čo ZMOS , ktorý je veľkým účastníkom verejného obstarávania, ako aj zamestnávatelia  , ktorí sú veľkými účastníkmi verejného obstarávania,  povedať do toho, kto bude stáť na čele tohto úradu. Ja nechcem, aby oni navrhovali,ale chcem od opozície, aby tak , ako my vedieme  veľmi

Branislav DOBŠINSKÝ, redaktor
--------------------
Ešte raz , nedohodnú sa, vašou preferenciou je čo, zoberiete kandidáta  ZMOSu  a zamestnávateľov? Alebo čo?

Robert FICO, predseda vlády SR, /Smer-SD/
--------------------
Pán redaktor, stále tvrdím, že opozícia má právo si  predložiť  šéfa Úradu pre verejné obstarávanie, len tak, ako  my vedieme dialóg so všetkými  sociálnymi partnermi, očakávam od opozície, že pri takomto významnom poste najmä  potom, čo sa dialo v roku 2010 až 2012 obsadí tento post  človekom, ktorý bude z ich radov, to mi  nevadí, bude to rešpektovaný odborník ,ktorého akceptujú aj ZMOS a zamestnávatelia. 

Branislav DOBŠINSKÝ, redaktor
--------------------
Ak sa nedohodnú? 

Robert FICO, predseda vlády SR, /Smer-SD/
--------------------
Ale to je, to je snáď nie je 

Branislav DOBŠINSKÝ, redaktor
--------------------
Ale máte žetóny. 

Robert FICO, predseda vlády SR, /Smer-SD/
--------------------
Snáď nie je opozícia taká vyprázdnená, že  snáď nie je opozícia taká vyprázdnená, personálne, že musí ponúknuť člena predsedníctva KDH, na šéfa Úradu  pre verejné obstarávanie pričom pán Mach v živote  k tejto téme  nebol. On nikdy neobstarával , bol šéfom Štatistického úradu. 

Branislav DOBŠINSKÝ, redaktor
--------------------
Dobre, nechajme to na členov

Robert FICO, predseda vlády SR, /Smer-SD/
--------------------
"Hovoria obaja", ale taký bol návrh. Čiže môj postoj, je do stredy čakám, do ďalšieho zasadnutia vlády, či opozícia predloží  kandidáta, ktorý bude prerokovaný so sociálnymi partnermi, ak takého kandidáta  dajú, bude vymenovaný  na Vláde Slovenskej republiky za predstaviteľa Úradu pre  verejné obstarávanie. Ak tak neurobia,  my už  nemôžme ďalej čakať, pretože potrebujeme  pracovať na zákone, musí byť Úrad pre verejné obstarávanie funkčný , s vysokou pravdepodobnosťou siahneme na kandidáta , ktorý je vo výberom konaní na  Úrade vlády, ide o výberové konanie, ktoré robila predchádzajúca premiérka Radičová,je tam poradie troch kandidátov, ktorí podľa komisie založenej ešte terajšími opozičnými stranami  mali najlepšie projekty, vyberieme najlepšieho, a vymenujeme ho za šéfa Úradu pre verejné obstarávanie. 

Branislav DOBŠINSKÝ, redaktor
--------------------
Toľko , predseda vlády Robert Fico.

Robert FICO, predseda vlády SR, /Smer-SD/
--------------------
Ďakujem pekne, za pozvanie a ja viem,že  celé Slovensko dnes žije  inými možno problémami. Ako sme hovorili teraz, je to však doba, ktorá je pre nás všetkých veľmi ťažká. A keďže potrebujeme aj úspechy, potrebujeme aj úspechy, ja z celého srdca želám našim hokejistom dnes večer, aby ten úspech prišieľ , pretože Slovensko potrebuje úspechy, ľudia potrebujú úspechy, a ak dáme dohromady zmier, pokoj, kľud, úspechy, že zvládneme aj konsolidáciu , ja si myslím, že Slovensko musí veľmi vydýchne a ja budem k tomu prispievať maximálne ústretovosťou, budem k tomu prispievať tak, že budeme rokovať dovtedy, do kedy bude treba. 

Branislav DOBŠINSKÝ, redaktor
--------------------
Nepochybne, ja len doplním, že keďže je máj, lásky čas, tak využite zvyšok víkendu,pekný zvyšok víkendu od mikrofónu praje Braňo Dobšinský.

30.6.2012
Rádio Slovensko
Sobotné dialógy
30.6.2012    Rádio Slovensko    str. 01   12:10 Sobotné dialógy
            
Branislav DOBŠINSKÝ, redaktor
--------------------
Euro summit opäť rozšíril možnosti záchrany eura prostredníctvom spoločného ručenia za dlhy problémových krajín. Lídri Európskej únie sa dohodli na možnosti financovania zadĺžených krajín eurozóny cez takzvaný trvalý euroval. A to dokonca bez hlbšej kontroly ako dlžníci s požičanými peniazmi zaobchádzajú. No a summit otvoril aj cestu k bankovej únii. Odpoveď na zásadnú otázku, v akej Európe budeme žiť, ale ani tentoraz euro lídri neposkytli. Radikálna ozdravná kúra pritom čaká aj slovenské verejné financie. Smer  chce rozpočtovú  dieru zaplátať najmä zvýšenými daňami , a redukciou  druhého penzijného piliera. Opozícii sa to nepáči, a žiada, aby si opasok utiahol predovšetkým samotný štát. Dámy, páni ako obvykle o tomto čase na vlnách Rádia Slovenska je tu priestor pre politickú diskusnú reláciu Sobotné dialógy, tentoraz jej hosťom je predseda vlády Robert Fico .

Robert FICO, predseda vlády SR ,/Smer-SD/
--------------------
Pekne pozdravujem, dobrý deň. 

Branislav DOBŠINSKÝ, redaktor
--------------------
No a pekný deň od mikrofónu želá aj Braňo Dobšinský. Doplním, reláciu predhrávame v piatok večer, hneď po návrate premiéra zo summitu eurozóny, Európskej únie , ktorý skončil v piatok. Pán premiér, in medias res, vy ste sa vrátili zo summitu, inak to je už ako dobre počítam 19.summit  od kedy sa riešilo  Grécko, ktorým to vlastne celé začalo, pred dvomi rokmi. A vtedy ste boli tiež premiérom , tej bilaterálnej pôžičky a tak ďalej. No pravdu povediac, uplynuli dva roky a sme v zásade skoro tam, kde sme  boli, akurát z tých peňazí na bedrách občanov, ktorými sa zachraňujú tie problémové štáty akosi pribudlo. A keby som to parafrázoval, tak tej , ten výrok kancelárky Merkelovej viac Európy  sa mení  na viac dlhov na bedrách občanov, ktorými sa zachraňuje Európa. Ako vy hodnotíte tento summit, o ktorom sa veľa hovorilo ako o prelomovom , nakoniec prijali sa pomerne prelomové rozhodnutia, ale povedzme odpoveď na otázku, ako bude vyzerať  Európa, nepadla. 

Robert FICO, predseda vlády SR ,/Smer-SD/
--------------------
Celkom s vami nesúhlasím, pretože toto stretnutie 27-ich predsedov vlád , alebo hláv štátov v Bruseli bolo osobité, lebo sa zaoberalo troma závažnými témami. Prvá téma bola  rozpočet Európskej únie na roky 2014 až 2020. Druhá téma bola  podpora hospodárskeho rastu, a tretia téma bola ako sa postaviť k dlhovej kríze v eurozóne. 

Branislav DOBŠINSKÝ, redaktor
--------------------
Čiže veľké peniaze jedným slovom. 

Robert FICO, predseda vlády SR ,/Smer-SD/
--------------------
Áno, bolo to o veľkých peniazoch, ale prvýkrát a mne to tak trochu naozaj hladilo brucho, ako sa po slovensky hovorí, summit potvrdil , že nie sú dôležité  len škrty, a šetrenie, ale že treba aj podporovať hospodársky rast a v rámci takzvaného  paktu o raste, alebo dohovoru o raste bolo vyčlenených 120 miliárd eur, ktoré sa použijú na rôzne projekty na podporu hospodárskeho rastu a dokonca sme získali aj väčšiu pružnosť pri nakladaní s európskymi peniazmi, ktoré máme teraz doma na Slovensku. Druhá vec, je samotný rozpočet. Tu by som chcel  povedať, že Slovensko dostane v rokoch 2014 až 2020 okolo 14 miliárd eur, z fondov Európskej únie, čo je  viac ako zaplatíme do rozpočtu Európskej únie. Teda my sme čistý prispievateľ, alebo čistý poberateľ lepšie povedané peňazí , dostávame viac z Európskej únie, ako do Európskej únie dávame. A tretia téma to bola téma ako riešiť dlhovú krízu, v rámci Európskej únie, predovšetkým eurozóny, 

Branislav DOBŠINSKÝ, redaktor
--------------------
To je ta top téma dnes, pretože naozaj Španielsku horí za pätami, keď sa 

Robert FICO, predseda vlády SR ,/Smer-SD/
--------------------
"Hovoria obaja" neviem, či to bola celkom  , či to bola celkom top téma, pretože francúzskemu prezidentovi Hollandovi záležalo predovšetkým na dohovore o raste, kde sme chceli ukázať, že 

Branislav DOBŠINSKÝ, redaktor
--------------------
Áno, ale ak by krachlo euro, projekt eura, tak asi by nebolo veľmi teraz riešiť čo ,ani rast.

Robert FICO, predseda vlády SR ,/Smer-SD/
--------------------
Bolo to celkom tak, pretože Španieli  požiadali o pomoc, my sme iba riešili technickú stránku veci, že to pôjde cez momentálne dočasný euroval, potom to pôjde cez  trvalý euroval. Sú to komplikované finančné operácie s ktorými nechcem nikoho v tomto prípade otravovať. Ale naozaj prijali sme napríklad rozhodnutie, o európskom bankovom dohľade. Vytvorí sa na úrovni Európskej únie  inštitúcia, ktorá bude kontrolovať správanie sa bánk, aby sa nestalo, že napríklad zo slovenských bánk , ktoré sú v pozícii dcér, budú odtekať  peniaze do matiek, ktoré  sú umiestnené v niektorých západných krajinách. Ale dovoľte mi ešte takú jednu možno poznámku, ja som pociťoval na tomto summite, že krajiny eurozóny tvrdo zabojovali o euro. A to ma potešilo, pretože chcel som vidieť na vlastné oči, že tie štáty, ktoré euro majú považujú euro za dobrý projekt. A 17 krajín naozaj   za euro riadne zabojovalo a vytvorili sme ďalšie mechanizmy, na boj proti kríze. A podruhé, 

Branislav DOBŠINSKÝ, redaktor
--------------------
Ak dovolíte, ak dovolíte, tam by  som sa zastavil, lebo toto vec, ktorá sa priamo týka  ľudí, pretože už  sme ratifikovali euroval. Teda ESM. 

Robert FICO, predseda vlády SR ,/Smer-SD/
--------------------
Ľudí sa viacej týka hospodársky rast, pán redaktor. 

Branislav DOBŠINSKÝ, redaktor
--------------------
Ja, no veď bude aj to téma, samozrejme. Len tak pre  osvieženie trošku pamäti si neodpustím tak námestník ministra financií Španielska, pán Kampa ešte druhého februára hovoril, že Španielsko nebude nikdy potrebovať žiadnu finančnú pomoc od Európskej únie . No a len teraz tesne pred týmto summitom premiér Španielska pán Rajoy, vyhlásil, že cena financovanie pre Španielsko je príliš vysoká a únia si preto musí byť vedomá toho, že je potrebné prijať opatrenia, čím signalizoval vlastne, že potrebujú pomoc. No a teraz, ta zmena. Ono sa o tom hovorilo už potom summite, v Mexiku, 20-tky, teraz sa to odkleplo, že cez ESM, teda trvalý euroval, by sa mohli  nakupovať priamo vládne dlhopisy Španielska , Talianska. Pán premiér, ak to správne chápem, 

Robert FICO, predseda vlády SR ,/Smer-SD/
--------------------
Nie, to nie je dobrá informácia. Predovšetkým ja by som teraz  neplietol poslucháčov Slovenského rozhlasu s komplikovanými finančnými mechanizmami. Pravda je taká, že ako náhle  bude vytvorený európsky dohľad nad bankami, a my to absolútne  podporujeme, kvôli tomu, aby sme  vedeli, ako sa banky správajú, bude môcť takzvaný permanentný  euroval priamo vstupovať do súkromných bánk, a do bankového sektoru a štát nebude mať s tým nič spoločné. Čiže napríklad to, 

Branislav DOBŠINSKÝ, redaktor
--------------------
Nepôjdeme do dlhu. 

Robert FICO, predseda vlády SR ,/Smer-SD/
--------------------
To, čo sa bude diať v Španielsku o niekoľko mesiacov,  po ratifikácii  permanentného eurovalu, nemá nič spoločné so Španielskom , je to len vzťah permanentného eurovalu a bánk. A euroval  priamo bude vstupovať  do vlastníckych štruktúr  týchto bánk, čiže bude získavať vlastníctvo týchto bánk. Tu sa vytvára nejaká predstava, že niekto dostáva niečo zadarmo. Nikto nedostáva nič zadarmo. A po druhé, my chránime euro a eurozónu ako celok . Tu nejde teraz o Španielsko, alebo o Grécko . Ide o to, čo bude na Slovensku. Jeden príklad za všetko. Keby skolabovalo Grécko, ktoré má euro, a ktoré má iba dvojpercentný podieľ na HDP Európskej únie, tak Slovensko nemá v roku  2013 plánovaný hospodársky rast tri percentá, ale má pokles hospodárskeho rastu mínus štyri percentá. Takýto vplyv má poprepájanie krajín, čiže vnímajme tieto veci tak, že to je to pre dobro eurozóny a  pre dobro  eura, a videl som, že všetky krajiny  vrátanie Nemecka, ktoré ťahá naozaj ako taký ťažný kôň  túto ťažkú káru, za sebou. 

Branislav DOBŠINSKÝ, redaktor
--------------------
A platí. 

Robert FICO, predseda vlády SR ,/Smer-SD/
--------------------
No áno, tak je to jednoducho euro a euro je  vec, z ktorej sú aj obrovské výhody. Niekedy prináša aj nevýhody, ale v tomto prípade bojujeme o túto spoločnú európsku menu, všetkými možnými silami a považujem to v tomto okamihu za správne. 

Branislav DOBŠINSKÝ, redaktor
--------------------
Aby som si to ujasnil, lebo tie správy  sú také, že ten permanentný euroval , to ESM teda by mohol  priamo nakupovať vládne dlhopisy Talianska, Španielska. Oni sú tak vysoko úročené, že Taliani potrebujú niekoľko sto miliónov , Španieli miliárd teda. 

Robert FICO, predseda vlády SR ,/Smer-SD/
--------------------
Nie, hovorili sme predovšetkým , nie my pozor, Španielsko nemá problém ako štát. Problém majú banky. 

Branislav DOBŠINSKÝ, redaktor
--------------------
Aj štát už má, 6,9 percentá.

Robert FICO, predseda vlády SR ,/Smer-SD/
--------------------
Nie, nie, nie opakujem ešte raz, v prípade Španielska sú problémové predovšetkým banky, a preto pôjde o priamy vstup ESM, teda trvalého permanentného eurovalu  do bankových štruktúr. Naviac sme prijali dôležité rozhodnutie, opäť veľmi komplikované pre verejnosť, že spoločný európsky mechanizmus  teda ten permanentný euroval bude mať pozíciu  prioritného veriteľa , teda keď stáť v rade niekoľko veriteľov, a budú chcieť uspokojiť svoju pohľadávku, tak trvalý euroval , v ktorom je aj Slovensko, bude mať prednosť pred súkromnými veriteľmi, čo je obrovská výhoda , pretože opäť sa  posilňuje postavenie štátu ako "hovoria obaja."

Branislav DOBŠINSKÝ, redaktor
--------------------
To bola informácia  , že práve strata seniority, takže ESM stráca

Robert FICO, predseda vlády SR ,/Smer-SD/
--------------------
Nie, ja hovorím o budúcnosti, to, čo bolo teraz  schválené v súvislosti s tým, keď bude vytvorený bankový  dohľad. Ja vám dám aj iný príklad, ako postupujeme a ten považujem za veľmi dôležitý. Cyprus takisto naznačil, že má problémy a bude požadovať nejakú pomoc. Ale vtedy sme už povedali veľmi jasne za Slovensko, že toto už je  pre nás morálna otázka. Dobre vieme, že na Cypre je takzvaný daňový raj, kde sa skrývajú  mnohí ľudia za firmy, schránkové,alebo iné, nastrčia si tam rôzne osoby z ostrova Cyprus, alebo možno z Grécka, alebo z iných krajín. A tajne sa zúčastňujú verejných súťaží, obstarávaní a podobne. My vieme, že takýchto ľudí na Slovensku  je asi 1500 až 2000, ale nevieme ich   mená. Preto hovoríme, veľmi jasne ,budeme podporovať , aby eurozóna bojovala za euro, ale v prípade Cypru budeme požadovať, aby Cyprus zverejnil Slovenskej republike všetkých takzvaných "benefischeri owners" teda vlastníkov  firiem, ktorých nie je vidno. 

Branislav DOBŠINSKÝ, redaktor
--------------------
Tí, ktorí profitujú iba.

Robert FICO, predseda vlády SR ,/Smer-SD/
--------------------
A potom budeme jednoducho vidieť, potom budeme vidieť ak zoberieme nejakú cyperskú firmu, všetci si pamätáme ako paní Radičová mávala raz v televízii, že veď Cyprus je členský štát Európskej únie, že čo sa jej pýtame na cyperskú firmu. 

Branislav DOBŠINSKÝ, redaktor
--------------------
Pán Ščurko bol spolumajiteľ.

Robert FICO, predseda vlády SR ,/Smer-SD/
--------------------
Áno, ale vždy je za tou firmou niekto skrytý. Je za tými, nech sa ukáže  všetko. Preto ja budem veľmi  rád, ak sa nám toto podarí a na to postupne  

Branislav DOBŠINSKÝ, redaktor
--------------------
Reakcia. 

Robert FICO, predseda vlády SR ,/Smer-SD/
--------------------
Podpora zatiaľ je zaujímavá , bol za mnou slovinský premiér, ktorý povedal, že výborný návrh, že to určite podporia, budeme o to bojovať, ako ďaleko sa dostaneme, to neviem, ale  viem aj to, že Cyprus dokonca  uvažuje, že si bude požičiavať peniaze mimo Európsku úniu. Napríklad Čína, Ruská federácia, pretože tieto veľké štáty nebudú  od Cypru požadovať  takéto diskrétne informácie. V našom prípade je to pre nás otázka morálky, ak niekto má daňový raj, zarába na tom, a teraz žiada pomoc od Európskej únie, tak musí  poskytnúť členským štátom Európskej únie informácie, ktoré odhalia pozadie obrovského množstva schránkových firiem. Toto je napríklad  postoj, ktorý sme zaujali  vo vzťahu k Cypru. A znovu nelimitujme to, čo sa udiaľo na summite len pokiaľ ide o ochranu eura. Hoci my sme za  ochranu eura. Hovorme aj o tom, že Európska únia  jasne povedala, že  sa musí viacej integrovať. Naozaj bude viacej integrácie , teda budú sa viacej spájať tie finančné politiky, do centra, budú sa viac spájať rozpočtové  politiky do centrály. Nám to nijako nevadí, pokiaľ nebudú naozaj vážne zasiahnuté národno-štátne záujmy Slovenskej republiky. A ešte čo je najpodstatnejšie, už som to spomínal, prijali sme  pakt o raste. Najčastejšie spomínané boli dve slovné spojenia v Bruseli a to bol hospodársky rast a podpora hospodárskeho rastu. A druhé slovné spojenie potreba ozdravovať verejné financie. A to ako si dnes Slovensko plní túto domácu úlohu , musíme ozdravovať verejné financie, aj potom vytvára vzťah veľkých štátov k Slovensku. A na jednom príklade to budem ilustrovať, museli sme teraz zabojovať za atómové elektrárne, tak bude tu stále tlak niektorých štátov, ktoré neuznávajú jadrové elektrárne, že treba stále kontrolovať bezpečnosť a rôzne záťažové testy. Spoločne s českým premiérom sme zabojovali a za to, že Slovensko sa správa korektne, a zodpovedne v rámci Európskej únie, sme okamžite dostali  podporu od francúzskeho prezidenta , od britského premiéra a od ďalších. Jednoducho, mal som dobrý pocit, všetci spoločne bojujeme , robíme čo môžeme , euro je mena, ktorú chceme, a Európska únia tá eurozóna je priestor, ktorý je jediný pre nás perspektívny , nič iné pre Slovensko neprichádza do úvahy. Len byť súčasťou jadra, Európskej únie naviazaným na Francúzsko, na Nemecko, na veľké krajiny. Kto si myslí, že existuje iná ponuka, tak buď nevie o čom hovorí, alebo je naozaj neobjektívny. 

Branislav DOBŠINSKÝ, redaktor
--------------------
Len aby to  nebolo ako v tom vtipe, že operácia sa podarila, ale pacient umrel. Pretože 19 summitov,  ktoré, ja len  dohovorím, lebo začalo to Gréckom, to je zhruba 200 miliárd, potom Portugalsko, 

Robert FICO, predseda vlády SR ,/Smer-SD/
--------------------
Pán redaktor, aké máme iné riešenie? To je presne to isté. 

Branislav DOBŠINSKÝ, redaktor
--------------------
Ale už takmer tretina eurozóna je zachraňovaná ostatnými, kto zachráni, záchrancov? To je známa otázka.

Robert FICO, predseda vlády SR ,/Smer-SD/
--------------------
To je presne to isté, pán redaktor, ako  s ozdravovaním verejných financií. Opozícia kričí, že to nerobíme dobre, ale keď sa ich spýtam, akú máte inú alternatívu? Tak nie sú na stôl schopní položiť absolútne nič. 

Branislav DOBŠINSKÝ, redaktor
--------------------
Áno, dávala alternatíva, napríklad sa malo priamo rekapitalizovať banky, nie Grécko, alebo podobne.

Robert FICO, predseda vlády SR ,/Smer-SD/
--------------------
Ale teraz sa to ide robiť, veď teraz ideme do rekapitalizácie bánk, v tom je ten obrovský rozdieľ, to je isté je, že neexistuje

Branislav DOBŠINSKÝ, redaktor
--------------------
Čiže nebude sa zachraňovať Taliansko? Teda z ESM? Španielsko?

Robert FICO, predseda vlády SR ,/Smer-SD/
--------------------
Ale neviem čo Taliansko, Španielsko tu sa riešia bankové sektory. Ja pozrite sa som predseda vlády malej krajiny. My nie sme rozhodujúci  v tejto hre. Rozhodujúci v tejto hre  je predovšetkým nemecký štát teda Nemecko, rozhodujúce je Francúzsko so svojou ekonomikou a ďalšie  krajiny,ktoré sú v eurozóne. Ja len tvrdím, že pri všetkých týchto  nevýhodách,ktoré momentálne euro so sebou prináša, nepoznáme inú alternatívu . Veď to už povedzme  tej slovenskej verejnosti, to si niekto myslí, že teraz euro  zameníme za koruny? Viete čo by to znamenalo? To by bolo 40 percentné znehodnotenie  slovenskej koruny, nezamestnanosť, prepad hospodárskeho rastu. Kríza je,  my musíme na  krízu nejako reagovať. Tak ako dnes opozícia  nevie predložiť alternatívu k ozdravovaniu, len kričí, ale keď sa jej spýtame, ako  by ste to robili vy, tak povedia, že by brali rodinám sociálne dávky, čo my odmietame. To isté sa pýtame my v Európe, aká je iná alternatíva, ako zachraňovať euro. To máme nechať euro padnúť? Veď to by bola úplná katastrofa v tomto priestore. Čiže robíme, čo môžeme, ja sa domnievam, že na Slovensku držíme pevne sľub, ktorý sme dali, neozdravujeme  na úkor slabých a priemerne zarábajúcich ľudí, kladieme si podmienky v rámci Európskej únie, pokiaľ ide o spoločné postupy , ale z tohto summitu  som mal pocit, že naozaj Európa teraz zaberá. Dokonca už aj trhy  zareagovali pozitívne, na vyjadrenia, ktoré Európska únia v tomto okamihu prijala. 

Branislav DOBŠINSKÝ, redaktor
--------------------
Nevieme koľko to vydrží. 

Robert FICO, predseda vlády SR ,/Smer-SD/
--------------------
A k tomu ešte aj ,a ešte si uvedomte pán redaktor, keď sa bavíme o Európe, o Európskej únii, eurozóne. 14 miliárd eur dostaneme v rokoch 2014 až 2020 , peniaze, ktoré použijeme na investície, z týchto európskych fondov, predstavujú viac ako 70 percent všetkých investícií, ktoré na Slovensku realizujeme. 

Branislav DOBŠINSKÝ, redaktor
--------------------
Ale to by som nespájal. 

Robert FICO, predseda vlády SR ,/Smer-SD/
--------------------
Počkajte. 

Branislav DOBŠINSKÝ, redaktor
--------------------
Česi tiež dostávajú eurofondy, ale neplatia do eurovalu nič, lebo "hovoria obaja."

Robert FICO, predseda vlády SR ,/Smer-SD/
--------------------
A čo by sa stalo, pán redaktor, čo by sa stalo, keby Grécko padlo? Vy si myslíte, že  Česká republika by bola oáza? 

Branislav DOBŠINSKÝ, redaktor
--------------------
Nepochybne. 

Robert FICO, predseda vlády SR ,/Smer-SD/
--------------------
Česká republika  by padla ešte horšie ako Slovenská republika. Ako je možné, že  my máme euro a máme hospodársky rast tento rok 2,5 percenta, a budúci rok rátame tri percentá? A Česká republika nemá euro, a má recesiu. Jednoducho je v mínuse. Čiže tak je Európa poprepájaná, 

Branislav DOBŠINSKÝ, redaktor
--------------------
"Hovoria obaja" odpovedi, lebo eurovaly sú vlastne len získavaním času, to priznávajú aj samotní politici, a tou odpoveďou by mala byť  ta hlbšia centralizácia, sám to teraz hovoríte. Nie je dávno, keď sa schvaľoval teraz euroval v slovenskom parlamente sa otvorila ta otázka, že bolo nejaké stretnutie desiatich ministrov zahraničných vecí, ktorí a tak ďalej. No, toto nie je prvý scenár, viac rýchlostnej Európy, o ktorom hovorí už aj paní Merkelová. Ja si pamätám viacero takých scenárov, napríklad Guldenmarka teraz, Gulden zóna jeden taký scenárov  ekonomických. Ale zaujímavé na tom je, že vo všetkých týchto scenároch  , alebo ani v jednom z týchto scenárov nefigurovalo Slovensko. Máme nejakú  záruku, že naozaj  budeme ozdravovať tak,ako ozdravujeme, v poriadku, všetko v poriadku, a napriek tomu  nemusíme skončiť  v tej zóne s Nemeckom? 

Robert FICO, predseda vlády SR ,/Smer-SD/
--------------------
Neexistuje dnes takýto názor, už, pretože bolo jasne povedané na summite, že žiadny juh a žiadny sever Európskej únie neexistuje. Existuje len Európska únia. Rozhodnutia, ktoré boli prijaté smerujú , smerujú naozaj k záchrane eurozóny a eura. My sme zavádzali euro pán redaktor v roku  2009, keď vrcholila hospodárska konjunktúra. Keď sa všetkým darilo, a boli obrovské hospodárske rasty. Mali sme zo zavedenia eura  obrovský prínos, zmizli kurzové straty , ľudia nemusia  meniť peniaze , veľmi to pomohlo podnikateľskému sektoru. Potom prišla kríza, ale nie kvôli euru, ale kvôli tomu, že  boli nejaké nezodpovedné krajiny, ktoré sa správali  tak, ako sa správali. Ani mne sa to nepáči, aj ja som nervózny z toho, že  Slovenská republika musí byť súčasťou nejakých záchranných mechanizmov , ale jednoducho  niet inej alternatívy. 

Branislav DOBŠINSKÝ, redaktor
--------------------
A čo keď majú pravdu tí, ktorí hovoria, že problém je samotné euro, lebo  jedna mena pre 17 rôznych  ekonomík, jedná úroková miera pre Taliansko.

Robert FICO, predseda vlády SR ,/Smer-SD/
--------------------
Nie euro je problém, nie euro je problém, ale to, že v Európskej únii máme málo integrácie. Pretože  prečo Spojené štáty americké sú schopnejšie lepšie riešiť krízové javy, ako Európa? 

Branislav DOBŠINSKÝ, redaktor
--------------------
A chcú to Európania? Teda ľudia v Európe? 

Robert FICO, predseda vlády SR ,/Smer-SD/
--------------------
Keď som počúval teraz premiérov v diskusii , ktorá dnes do rána trvala, do piatej hodiny ráno, tak evidentne je tu záujem posilňovať rozpočtovú a fiškálnu politiku. Dať si pozor na správanie sa bánk. Lebo peňažné toky  to je to najpodstatnejšie  . Ale potom aj koordinovať hospodárske politiky. Uvedomujeme si, že nemôžeme mať  spoločnú menu, a 17 rozličných hospodárskych a finančných politík. Áno, všetko má svoje výhody aj nevýhody. A ja sa na to pozerám  veľmi racionálne, a pragmaticky. Keby mi niekto dal na stôl  alternatívu, že Slovensko sa môže inak správať ako sa teraz správa, tak by sme túto alternatívu zhodnotili. Dnes, Slovensko bojuje o svoje miesto pod európskym nebom. Buď budeme vo vnútri, budeme vedľa silných hráčov, alebo budeme okrajovou krajinou, o ktorú sa nebude nikto zaujímať. Ja si myslím, že máme dobré meno, správame sa veľmi korektne, a preto ja verím, že keby aj došlo ku krízovému scenáru, o ktorom si myslím , že nepríde, ktorý ste naznačovali, aj vy, nepochybne by Slovensko malo šancu byť súčasťou  jadra, ktoré je veľakrát spomínané.

Branislav DOBŠINSKÝ, redaktor
--------------------
Nepochybne, lebo za rohom máme , alebo na zadnom dvorčeku máme Ukrajinu, a hneď za ním Putinovo Rusko. Takže 

Robert FICO, predseda vlády SR ,/Smer-SD/
--------------------
Sme v Schengene a.

Branislav DOBŠINSKÝ, redaktor
--------------------
Jasne,ale predsa len sa spýtam, čo keby sa vás spýtal nejaký bežný váš volič, alebo  teda bežný občan Slovenska, ktorý tiež vlastne prispieva do toho eurovalu, že lebo fiškálna únia , to je tiež len medzikrok. Ono to pôjde k jednotnému ministerstvu financií, už o tom Nemci hovoria , potom nejaké jednotná hospodárska politika, jednotný trh práce, a tak ďalej. Že to naozaj nám budú šéfovať Nemci? Nám tu budú  nariaďovať pravidlá, ako  máme fungovať?

Robert FICO, predseda vlády SR ,/Smer-SD/
--------------------
Nie, to nie je pravda. Napríklad vytvára sa fáme teraz ohľadne rozpočtov, že Brusel schválil rozpočty, to vôbec nie je pravda. Jednoducho v eurozóne sme si  povedali, že  to je klub, a kto chce do klubu chodiť, musí plniť pravidlá. Ak idete hrať golf, tak nemôžete si obuť kopačky, ale musíte mať kvalitné golfové topánky. Eurozóna je  klub a povedali sme si, v eurozóne, že nemôže sa každý správať ako chce. Preto, napríklad rozpočet, ktorý krajina ide prijať, komunikuje s Európskou komisiou, len komunikuje, a Európska komisia hovorí, tu ná vidíme nejaké riziká vývoja, poďme sa o tom rozprávať, ale nakoniec je to  zodpovednosť  národného parlamentu v našom prípade Národnej rady Slovenskej republiky, ktorá rozhodne o tom, či rozpočet bude,alebo nebude schválený. 

Branislav DOBŠINSKÝ, redaktor
--------------------
A pardon, že sa vás preruším, ale  lebo unikli nejaké informácie, má to Financian Times, že ta fiškálna únia by mala spočívať v tom, že  ak krajina nesplní  , členská krajina rozpočtové a dlhové záväzky, Európska komisia bude môcť  navrhnúť opatrenia, o ktorých budú hlasovať ostatné členské krajiny. To je taký posun od tej  , od tých automatických sankcií, zase k politickým rozhodnutiam? Zase sa bude hlasovať?

Robert FICO, predseda vlády SR ,/Smer-SD/
--------------------
Prezident, alebo predseda Európskej rady pán  Rompuy predstavil štyri piliere hlbšej integrácie v rámci Európy. Tiež sme o tom hovorili veľa hodín, počas summitu. Ale dohodli sme toto, že materiál, ktorý predložil predseda Európskej rady je iniciatívny a inšpiratívny, a má vypracovať v priebehu niekoľkých  mesiacov konkrétnejšie návrhy. A platí známa veta, ktorú  často používam, že diaboľ je skrytý v detailoch. Počkajme si na návrhy, ktoré prídu. Napríklad vám môžem povedať,že nikdy nebudeme súhlasiť s tým, aby matky banky, ktoré sú v zahraničí a ktoré sprivatizovali slovenské banky, si riešili svoju zlú finančnú situáciu  na úkor našich bánk, ktoré sú v dobrej kondícii. Veď máme aj vlastný rozum, vieme, čo máme a čo nemáme robiť. Ja len tvrdím, aj v tejto relácii, 

Branislav DOBŠINSKÝ, redaktor
--------------------
Čiže napríklad "nezrozumiteľné" to je len to vyťahovanie kapitálu , ktoré sa spomína, ale môže sa stať aj to, na to upozorňujú  ekonómovia, že tie toxické aktíva sa môže presúvať do dcér. 

Robert FICO, predseda vlády SR ,/Smer-SD/
--------------------
To  už moc nie, to už je dostatočný dohľad, skôr ide o to, že by mohli aktíva vyťahovať na riešenie svojich problémov. 

Branislav DOBŠINSKÝ, redaktor
--------------------
Čiže to nie. 

Robert FICO, predseda vlády SR ,/Smer-SD/
--------------------
To nie, to už nie je možné. Znovu ešte  raz to poviem ako tu sedím. Tvrdím, že Slovensko nemá inú alternatívu, len byť súčasťou Európskej únie, ak sme zobrali euro, ako vlastnú menu, musíme za toto euro zabojovať. Sú aj krízové časy, sú aj dobré časy, myslím si, že robí sa všetko preto, aby  dlhová kríza , ktorá je v niektorých európskych štátoch bola vyriešená čo najrýchlejšie, a opäť sme sa mohli tešiť, z dobrých hospodárskych výsledkov. A mňa teší, znovu to pripomínam, že v roku 2013 takisto aj v roku 2012 bude Slovensko patriť medzi  veľmi málo krajín v Európskej únii, a v eurozóne, ktoré majú hospodársky rast a je to jedna z mála krajín v Európskej únii, ktorá ozdravuje verejné financie tak, že nesiahá na daň z pridanej hodnoty. Ale ideme cestou solidarity bohatých so slabými. Robíme presne to, čo  sme sľúbili ľuďom pred voľbami. 

Branislav DOBŠINSKÝ, redaktor
--------------------
Veď len pripomeniem pár čísieľ, čo sa týka lebo tie dlhy v takej vysokej miere, ako je eurozóna, alebo krajiny Európskej únie majú dohromady, sú dlhodobo nesplatiteľné bez nejakého hospodárskeho rastu, takže pár čísieľ. Francúzska ekonomika prvý štvrťrok 2012 stagnácia, nemecký rast HDP v tomto roku 0,7 percenta. Talianske firmy počítajú s poklesom ekonomiky mínus 2,4 percenta. Britská ekonomika prepad do recesie, a teraz , taká malá kontrapointa, rast čínskeho HDP sa pravdepodobne spomalí opakujem spomalí na 7,8 percenta. Ako Európa  funguje v jedno, dvoj, trojciferných číslach.

Robert FICO, predseda vlády SR ,/Smer-SD/
--------------------
Nemôžte porovnávať

Branislav DOBŠINSKÝ, redaktor
--------------------
Čím chcete splatiť.

Robert FICO, predseda vlády SR ,/Smer-SD/
--------------------
Nemôžte porovnávať, však pán redaktor. 

Branislav DOBŠINSKÝ, redaktor
--------------------
Tie dlhy? 

Robert FICO, predseda vlády SR ,/Smer-SD/
--------------------
Prečo mi kladiete otázky, 

Branislav DOBŠINSKÝ, redaktor
--------------------
Jasne, ja viem.

Robert FICO, predseda vlády SR ,/Smer-SD/
--------------------
Ja predsa nemôžem niesť zodpovednosť za dlhy Nemecka, alebo Francúzska. Slovensko je v Európskej únii a v eurozóne.

Branislav DOBŠINSKÝ, redaktor
--------------------
"Hovoria obaja" rast HDP "hovoria obaja".

Robert FICO, predseda vlády SR ,/Smer-SD/
--------------------
Ale ako rozumiete, to je taká otázka, ako keby ste teraz na mňa prenášali zodpovednosť za celý svet. Ja nenesiem  nebesá na chrbte. Ja len tvrdím, že Slovensko nemá inú alternatívu, so všetkými negatívami , ktoré sú s tým spojené. Opakujem to, kto tvrdí, že Slovensko má odísť z eurozóny, a má ísť k vlastnej mene slovenská koruna, tak zavádza nezamestnanosť , zavádza obrovské problémy. A pokiaľ ide o Čínu a euro. Neporovnávajte Čínu a euro. Európa ako celok hovorme teraz o vyspelých krajinách, ako je Nemecko , Francúzsko, Taliansko, alebo Španielsko, tieto štáty sú mimoriadne sociálne vyspelé. Vynakladajú obrovské množstvo finančných prostriedkov na sociálny štát a naviac životná úroveň v týchto krajinách je nedosiahnuteľná ani v Spojených štátoch mnohí ľudia nemali takú životnú úroveň. 

Branislav DOBŠINSKÝ, redaktor
--------------------
A nie je práve toto pointa? Že jednoducho budeme sa musieť prispôsobiť, Čína  vyhráva so svojim "hovoria obaja."

Robert FICO, predseda vlády SR ,/Smer-SD/
--------------------
Áno , a to je výhoda Slovenska, to je výhoda Slovenska, že pokiaľ ide o  Čínu, veľmi nízke náklady na prácu, nízka životná úroveň ľudí, a vysoká produktivita práce, Slovensko preto dnes ťahá pozitívny hospodársky rast, pretože stále ešte tie  platy ľudí nie sú také, ako sú vo vyspelých západných krajinách. Toto je problém, nie Slovenska, toto je problém veľkých krajín, ako je Nemecko, Francúzsko a Španielsko.

Branislav DOBŠINSKÝ, redaktor
--------------------
A v tej globálnej konkurencii  nebudeme musieť rezignovať na ten sociálny model? V Číne sociálne,zdravotné nie je. 

Robert FICO, predseda vlády SR ,/Smer-SD/
--------------------
To bude musieť predovšetkým tá nazvime to stará Európa. Stará Európa, ktorá nastavila štandardy príliš, príliš vysoko.

Branislav DOBŠINSKÝ, redaktor
--------------------
Ale ani my na to nemáme. 

Robert FICO, predseda vlády SR ,/Smer-SD/
--------------------
Pán redaktor, 

Branislav DOBŠINSKÝ, redaktor
--------------------
Žijeme na dlh.

Robert FICO, predseda vlády SR ,/Smer-SD/
--------------------
Nie som celkom o tom presvedčený, myslím si, že opatrenia, ktoré sa prijímajú zabezpečujú, že na budúci rok bude deficit pod troma percentami, a pôjdeme ďalej tak, aby bol rozpočet postupne vyrovnaný. Správame sa veľmi zodpovedne na Slovensku. Mňa len mrzí, že my sme naštartovali opatrenia, ktoré považujeme za  životne dôležité, za záchranu Slovenska. My to nerobíme len tak z plezíru a namiesto toho, aby sme mali podporu predovšetkým aj od opozície, ktorá takisto nesie zodpovednosť za stav štátu, tak vykrikujú  spoza kúta , ale nepredkladajú žiadne konkrétne návrhy. Preto 

Branislav DOBŠINSKÝ, redaktor
--------------------
Ešte , ešte kým sa dostaneme

Robert FICO, predseda vlády SR ,/Smer-SD/
--------------------
Ešte prepáčte, uvedomme si, že Slovensko má 5,5 milióna obyvateľov, a sme veľmi malá krajina. Náš vplyv na celkové HDP

Branislav DOBŠINSKÝ, redaktor
--------------------
Menšie mesto ,dá sa povedať.

Robert FICO, predseda vlády SR ,/Smer-SD/
--------------------
Európy je jedno veľké mesto v Európe, je v podstate minimálny. Čokoľvek sa stane v Nemecku, vo Francúzsku, do pol roka máme na Slovensku. Nám preto veľmi záleží, aby sa Európe darilo, aby Slovensko mohlo byť naviazané, lebo 85 percent všetkých produktov zo Slovenska ide predovšetkým do krajín Európskej únie. Nemáme inú alternatívu. Jednoducho nemáme. Ak  mi ju niekto dá na stôl, poďme o nej hovoriť, ale momentálne Európska únia je to jediné, čo  máme. 

Branislav DOBŠINSKÝ, redaktor
--------------------
Veľmi krátko ešte  uzavrieme to, dvoma jednoduchými otázkami, skúsme krátko. Opozícia, ale teraz nejde o opozíciu, ale naozaj ak je suverénom moci občan a ten ju deleguje na parlament a vláda je od parlamentu odvodená, prečo by povedzme o používaní peňazí z ESM , teda z trvalého eurovalu nemal rozhodovať parlament, ale  vláda. Napríklad v Nemecku tiež  parlament  zmocňuje , neuvažujete o tom, posunúť to naspäť do parlamentu?

Robert FICO, predseda vlády SR ,/Smer-SD/
--------------------
Sú rôzne modely, postupne sa prenášajú niektoré kompetencie na príslušný integračný výbor, pravidelne aj pred každým summitom som navštevoval v rokoch 2006,2010 až teraz navštevujem integračný výbor, kde majú možnosť poslanci tak  opoziční, ako aj vládni, hovoriť so mnou o všetkých témach, to je rôzne modely, môžme predstaviť, ale to by som nepovažoval  v tomto okamihu za dôležité. 

Branislav DOBŠINSKÝ, redaktor
--------------------
A už úplne posledná otázka k tejto téme, ECB-ka, teda Európska centrálna banka  to už použila, teda masívnu finančnú injekciu, v tejto súvislosti  sa ale hovorí o istých obavách, že by to mohlo  takéto , takáto monetizácia  dlhu by mohla vyvolať infláciu, nehrozí, že sa tie dlhy  v eurozóne budú spaľovať  cez vyššiu infláciu? 

Robert FICO, predseda vlády SR ,/Smer-SD/
--------------------
Pamätám si na niekoľko veľmi vážnych summitov ešte v rokoch 2009,2010 keď prišla prvá vlna krízy, kedy bol obrovský tlak na Európsku centrálnu banku, aby riešila celý problém ďalším tlačením peňazí poviem to po slovensky. Tak , ako to možno robia v Spojených štátoch amerických. Európska centrálna banka sa postavila  veľmi principiálne proti. V tom okamihu a drží si veľmi neutrálnu a veľmi zdravú  pozíciu vo vzťahu k ekonomike a k finančným otázkam. Je to možno komplikovanejšie, ako to  riešia v Spojených štátoch, ale Európa ak vyrieši problém dlhovej krízy, tak ho vyrieši naveky, a nebude s tým takým problém ako možno v iných krajinách. Preto ja považujem správanie sa Európskej centrálnej banky za finančne zdravé a správne. 

Branislav DOBŠINSKÝ, redaktor
--------------------
Dobre, poďme teraz  k tej konsolidácii, ktorá sa deje  na Slovensku, teda k tomu uťahovaniu opaskov, ľudovo povedané. No, 

Robert FICO, predseda vlády SR ,/Smer-SD/
--------------------
A kto si uťahuje opasky pán redaktor? Vy? Kto si uťahuje opasky? Prečo, prečo.

Branislav DOBŠINSKÝ, redaktor
--------------------
Viete,že som si párkrát utiahol. "Hovoria obaja."

Robert FICO, predseda vlády SR ,/Smer-SD/
--------------------
Tak aj ja, lebo som schudol,ale prečo pán redaktor  vytvárame zase nejaký obraz. 

Branislav DOBŠINSKÝ, redaktor
--------------------
Dobre, no tak potrebujete  naškrabať 1,8 miliardy, no tak tie peniaze  nespadnú z neba. Potrebujete ich nájsť.

Robert FICO, predseda vlády SR ,/Smer-SD/
--------------------
Potrebujeme, pán redaktor, potrebujeme. 

Branislav DOBŠINSKÝ, redaktor
--------------------
No, áno. 

Robert FICO, predseda vlády SR ,/Smer-SD/
--------------------
Nastúpili sme do vlády pred desiatimi, 11-timi týždňami a ja vám "hovoria obaja"

Branislav DOBŠINSKÝ, redaktor
--------------------
A ja vám teraz rovno poviem, vy ste vystavili tých 22 opatrení, 

Robert FICO, predseda vlády SR ,/Smer-SD/
--------------------
Áno, ja to len dokončím. Nastúpili sme do vlády pred 11-timi týždňami a tu je medzinárodný záväzok Slovenska, chceme prežiť v európskom priestore, a chceme byť solidní partneri  tiež máme nejaké  povinnosti doma. 300 miliónov v roku 2012 eur a 1,5 miliardy v roku  2013 . Dobre, aj za určitú politickú cenu, ktorú zaplatí Smer-Sociálna demokracia, pretože je to jediná politická strana, vo vláde sme korektne opakovane žiadali sociálnych partnerov, ako aj opozíciu, ukážte nám alternatívu k tomu, čo robíme. Pán redaktor  , tu rovnako sa rozpráva, že my zvyšujeme ľuďom dane a že im znižujeme životnú úroveň. 88 percent ľudí si ani nevšimne, že boli prijaté nejaké rozhodnutia pokiaľ ide o  dane a odvody. Len v prípade odvodov sa to bude dotýkať  ľudí, ktorí zarábajú 1200 eur a viac. A len 12 percent ľudí na Slovensku zarába viac ako 1200 eur. A pokiaľ ide  

Branislav DOBŠINSKÝ, redaktor
--------------------
"Hovoria obaja."

Robert FICO, predseda vlády SR ,/Smer-SD/
--------------------
Ale veď pán redaktor, ale kto potom je ten  bohatý, alebo kto je ten silnejší, a kto je ten slabší? 

Branislav DOBŠINSKÝ, redaktor
--------------------
Chcete pár mien? 

Robert FICO, predseda vlády SR ,/Smer-SD/
--------------------
Prosím? 

Branislav DOBŠINSKÝ, redaktor
--------------------
Chcete pár mien? 

Robert FICO, predseda vlády SR ,/Smer-SD/
--------------------
Nie, teraz ja hovorím o  kategórii ľudí ako takých. Ale ak sme povedali, že tu musí byť solidarita silnejších so slabšími, tak povedzme slovenskej verejnosti, že len 12 percent ľudí na Slovensku zarába 1200 eur a títo ľudia pokiaľ ide o odvody to pocítia 0,3 eura mesačne. Pokiaľ ide o dane, tak sme dali  tu hranicu na úroveň 3200 eur mesačne. Takýchto ľudí na Slovensku je iba jedno percento. Presne ideme  podľa toho, čo sme povedali  pred parlamentnými voľbami. Budeme ozdravovať, pretože my máme tiež záväzok vôči  Slovenskej republike aj vôči medzinárodnému spoločenstvu, ale nepôjdeme vôči dôchodcom a ľuďom, ktorí zarábajú  400,alebo 500 eur. A znovu to pripomínam, a znovu vyzývam, a vyzývam v tom najlepšom, už som to urobil písomne, dvakrát a minimálne päť krát ústne. Ak opozícia tvrdí, že  to,čo robíme pri ozdravovaní nie je správne, teda zdaňovanie bohatých, bánk a monopolov, pýtam sa, aká je alternatíva , pre nás alternatíva  nie je v podobe zvyšovania DPH, ako navrhuje pravica. Rovnako pre nás nie je  alternatíva , že sa majú zobrať  sociálne dávky rodinám, ktoré majú maximálne 1500 eur.

Branislav DOBŠINSKÝ, redaktor
--------------------
No oni nenavrhujú, oni v zásade navrhujú veci, ako sú daňové úniky a tak. Ale oni vám  môžu odkázať, že vládnete vy, to je váš problém. 

Robert FICO, predseda vlády SR ,/Smer-SD/
--------------------
Pán redaktor, počkajte, počkajte ešte. Nie , nie, nie , to je viete, to je taká rétorika veľmi nebezpečná, že daňové úniky. Keď bolo stretnutie teraz, 

Branislav DOBŠINSKÝ, redaktor
--------------------
Áno, mohli to  urobiť oni, to je pravda. 

Robert FICO, predseda vlády SR ,/Smer-SD/
--------------------
To nie, že to mohli, to nielenže oni nič neurobili, my sme predložili konkrétne  návrhy na daňové úniky ,ale čo je najpodstatnejšie, priznala opozícia na stretnutí, že v roku 2012 a 2013 nie je možné  nikto by nám to neuznal z Európskej komisie, ani odnikadiaľ, započitávať čokoľvek  do ozdravovania  verejných financií, čiže to je legenda. Ako hovorí podpredseda vlády a minister financií , to je smiešna legenda. Čiže znovu vyzývam, položte na stôl inú alternatívu, ako máme my , ale nehovorte uťahovanie opaskov, nikto neuťahuje opasky,nikto nezdražuje.

Branislav DOBŠINSKÝ, redaktor
--------------------
Ale môžu legitímne povedať, vládnete vy,  vyriešte si to vy. 

Robert FICO, predseda vlády SR ,/Smer-SD/
--------------------
Prosím? Dobre. 

Branislav DOBŠINSKÝ, redaktor
--------------------
Ale takže vy hovoríte, že silní, bohatí, ja vám poviem jeden zaujímavý príklad, je to z blogu trendu, pán Mlynek to napísal, kde vyčísľuje efektívne  zdanenie , tam mu napríklad vychádza, že napríklad US Steell v rokoch 2006 až 2011 dosiahla efektívne zdanenie 16 percent, ale ESET takmer 19 percent, firma ESET, ale napríklad JandT dosiahla citujem za uplynulých päť rokov stratu, z ukončených činností naopak zisk a priemerné zdanenie okolo 15 percent. A ako je na tom Penta, z opakujúcich sa činností zisk a úroveň zdanenia okolo šesť percent. No a to sú naozaj "výpadok. Ukazuje sa, že tam povedzme, tam nejde,lebo naozaj tí silní hráči sa nevyplácajú v príjmoch ako zamestnanec, ale  cez dividendy , cez kapitálové podiely a tak ďalej. A jeho sa naozaj nedotkne  nejaké zdanenie tri tisíc eur, alebo 23 percentné. 

Robert FICO, predseda vlády SR ,/Smer-SD/
--------------------
Ale my ideme teraz  zdaňovať tie dividendy, nejdeme ich zdaňovať , ideme zodvodňovať dividendy, pri fyzických osobách , zvýšili sme daň z príjmu právnických osôb z 19 na 23 percent. A teda áno, a v prípade fyzických osôb  nad 3200 eur je to 25 percent. Chcem ale  zdôrazniť aj to  pán redaktor, že  do kategórie ľudí s vyššou daňou 25 percent budú spadať  aj všetci ústavní činitelia, bez ohľadu  na to, či spĺňajú, alebo nespĺňajú kritérium 3200 eur mesačne. 

Branislav DOBŠINSKÝ, redaktor
--------------------
Okrem sudcov. 

Robert FICO, predseda vlády SR ,/Smer-SD/
--------------------
Sudcovia a prokurátori samozrejme , ale tí keď prekročia  tu hranicu, tak spadajú do tejto hranice, takisto. K tým  ,  k tým finančným skupinám mi dovoľte možno jednu poznámku.  zachytil som informáciu, ale čakám ešte na jej potvrdenie, že koľko mala zdravotná poisťovňa Dôvera  zisk v roku 2011. 

Branislav DOBŠINSKÝ, redaktor
--------------------
Pár desiatok miliónov. 

Robert FICO, predseda vlády SR ,/Smer-SD/
--------------------
No, vyzerá to tak, že  je to možno zisk, ktorý sa  podobá presne  tej rezerve vlády, ktorú teraz rozpúšťame na platy lekárov a zdravotných sestier. Tak pán redaktor, my hrabeme, aby sme našli niekde  50 miliónov eur , rozpúšťame rezervy, aby sme mohli dať zadosť aspoň čiastočne mzdovým nárokom  ,ktoré vychádzajú z nejakého zákona zdravotným sestrám a  lekárom. A niekto, kto je majiteľom súkromnej zdravotnej poisťovne  si odkrojí z verejných peňazí povedzme 30,40, 50 miliónov euro a tvári sa, toto je môj zisk. My už naozaj  začína strácať trpezlivosť , a ste prvá , ste prvé médium, kde to poviem veľmi  jasne. Ja si myslím, že štát sa bude musieť vysporiadať so  súkromnými zdravotnými poisťovňami, a mali by sme ísť cestou  jednej zdravotnej poisťovne. 

Branislav DOBŠINSKÝ, redaktor
--------------------
Likvidácia súkromných poisťovní? 

Robert FICO, predseda vlády SR ,/Smer-SD/
--------------------
Nejde o likvidáciu, predsa existuje možnosť odkúpenia,  odkúpenia týchto , týchto podieľov, pokiaľ ide o Dôveru, pokiaľ ide o Union. Ale nám , nám nemôžu utekať takto peniaze, pretože ak si uvedomím, že urobí Dôvera zisk  30,40,50 miliónov eur ročne. 

Branislav DOBŠINSKÝ, redaktor
--------------------
Dobre, a kde na to vezmete?

Robert FICO, predseda vlády SR ,/Smer-SD/
--------------------
Pozrite sa, ja si viem predstaviť niečo za niečo. Napríklad máme  dnes niektoré akcie v podnikoch,ktoré nemajú vôbec "nezrozumiteľné"kontrolovať . Vedel by som si  nejakú výmenu predstaviť, že ak niečo  pustíme zo štátneho vlastníctva, tak to použijeme nie na spotrebu, ale výlučne to použijeme na  to, aby sa štát  v nejakých oblastiach  posilnil. My potrebujeme dostať zdroje v zdravotníctve .

Branislav DOBŠINSKÝ, redaktor
--------------------
Ale nebude to násilné vyvlastnenie. 

Robert FICO, predseda vlády SR ,/Smer-SD/
--------------------
Nie, nie, nie, nie, však pozrite sa,

Branislav DOBŠINSKÝ, redaktor
--------------------
Aby sme si to ujasnili. 

Robert FICO, predseda vlády SR ,/Smer-SD/
--------------------
Pozrite sa, dá sa komunikovať, viete, keď niekedy staviate diaľnicu, tak vyvlastňujete pozemky. To je normálna procedúra. Ústava Slovenskej republiky  hovorí veľmi jasne, o vyvlastnení na základe zákona vo verejnom záujme a za náhradu. To je normálne demokratický postup. Všetky demokratické krajiny 

Branislav DOBŠINSKÝ, redaktor
--------------------
Čiže toto je v hre? 

Robert FICO, predseda vlády SR ,/Smer-SD/
--------------------
Prosím? 

Branislav DOBŠINSKÝ, redaktor
--------------------
Toto je v hre? 

Robert FICO, predseda vlády SR ,/Smer-SD/
--------------------
Nie, ja hovorím o tom, že  pravdepodobne  treba rokovať s týmito zdravotnými  poisťovňami  , ponúknuť im   odkúpenie.

Branislav DOBŠINSKÝ, redaktor
--------------------
Čiže to je ten model, lebo vy ste to spomínali ešte koncom minulého roka, že  tri kroky, ten tretí teda zákaz  zisku , ale ešte predtým rokovanie,že by sa vzdali na istý čas zisku, druhý krok, ak nie, tak zdanenie typu emisná daň, 80,90 percent. 

Robert FICO, predseda vlády SR ,/Smer-SD/
--------------------
Ale to neprechádza, pretože viete, že ústavný súd aj európske inštitúcie  majú problém s týmito vysokými daňami v  podobe 80, 90 percent. Ja by som uvažoval o vytvorení jednej  zdravotnej poisťovne, dnes je Smer-Sociálna demokracia jediná politická strana vo vláde, nemá koaličných partnerov, ktorí by spôsobovali v tomto nejaké politické   šarvátky. Ak existujú  demokratické spôsoby ako zriadiť jednu zdravotnú poisťovňu, nemám s tým žiaden problém. Ale nemôžeme  akceptovať , my na jednej strane  šetríme, škrtíme sa, hľadáme 50 miliónov eur, ale páni v Dôvere  si odkroja  50 miliónov eur z verejných zdrojov. Toto je cesta, ktorú nemôžeme akceptovať. 

Branislav DOBŠINSKÝ, redaktor
--------------------
Uvidíme, aká bude odpoveď. Ale 

Robert FICO, predseda vlády SR ,/Smer-SD/
--------------------
Áno, ja tiež sa na túto diskusiu teším. A ešte mi dovoľte keď, sa bavíme o týchto  veľkých podnikoch a o firmách. Chcel by som ešte veľmi ostro zaprotestovať proti správaniu sa francúzskeho a nemeckého majiteľa SPP. Francúzski a nemeckí akcionári v SPP  podali opäť návrh na zvýšenie ceny plynu pre domácnosti o 17 percent. V  čase, keď klesá cena plynu, na trhoch. Chcel by som povedať pánom z Nemecka, a z Francúzska, ktorí sú momentálne vo vedení tohto podniku, že Slovensko nie je kolónia. A nebudú si tu chodiť jednoducho a takto vyberať peniaze , myslím si, že  ja najvyšší čas , aby predali  svoj podieľ v SPP, takéto informácie sa šíria. Že nemecký a  francúzsky akcionár chce predať, ale použijeme všetky legitímne prostriedky, aby takéto  neetické  a nezmyseľné  cenové návrhy  , ktoré

Branislav DOBŠINSKÝ, redaktor
--------------------
To máte ÚRSO.

Robert FICO, predseda vlády SR ,/Smer-SD/
--------------------
No, nie že ÚRSO,  my sme to riešili už inak, len zákon platí až  teraz, že návrhy cenové nebude podávať  predstavenstvo, kde majú Nemci a Francúzi  väčšinu, ale bude podávať  valné zhromaždenie akcionárov, kde má väčšinu štát. Ale toto je príklad , kde nebudem tolerovať to,čo tolerovala paní Radičová.  Slovensko  nie je kolónia. Tu si nebudú robiť jednoducho s peniazmi , s domácnosťami , s cenami plynu to,čo sa im naozaj zapáči. 

Branislav DOBŠINSKÝ, redaktor
--------------------
Poďme ešte raz k tomu konsolidačnému balíčku, ktorý ste predložili, tam je tých 24, ak sa dobre pamätám , lebo to mám pred sebou 24 bodov, z nich ako pozerám tak pozerám, ako pátram, tak pátram, väčšina z nich  je vyššie dane, vyššie odvody, extra odvody , rozšírenie odvodovej  bázy, zdanenie výsluhových dôchodkov , zavedenie ročného zúčtovania , redukcia podpory z nezamestnanosti, redukcia odpočitateľnej položky na manželku, a tak ďalej. No, ale aj samotná Národná banka Slovenska vo svojej správe o finančnej stabilite vám odporúča viac škrtov, menej  týchto príjmových opatrení, lebo citujem, budúca orientácia  na príjmové opatrenia  z hľadiska dlhodobej udržateľnosti, spojená s väčšou neistotou v porovnaní s konsolidáciou  na strane výdavkov. Iným spôsobom , viac vám budú utekať z toho daňovania, a skôr by ste to a vôbec tak férovo, keď už teda pýtate viac,  tak by ste mali aj ukázať, že ten štát počíta. 

Robert FICO, predseda vlády SR ,/Smer-SD/
--------------------
Pán redaktor, ja presne poviem, čo ideme robiť, ale ak sa nachádzate   v krajine,kde ľudia  zarábajú priemerne 2500 eur, tak môžete pristupovať k zníženiu napríklad  platov vo verejnej správe. Ale komu  chcete zobrať z platov na Slovensku? Učiteľom? Chcete zobrať úradníkom, ktorí  zarábajú 500,600 eur? Tie platy sú tak  nízke na Slovensku, že celoplošné škrty  jednoducho nie sú možné. Tie už robila vláda Ivety Radičovej. My môžme robiť len štrukturálne zmeny , ktoré teraz momentálne  

Branislav DOBŠINSKÝ, redaktor
--------------------
Zbytočné úrady a tak ďalej. 

Robert FICO, predseda vlády SR ,/Smer-SD/
--------------------
Penzijný systém, daňový systém a podobné veci. Preto priestor na plošné škrty  a na šetrenie v štáte, je veľmi nízky. Napriek tomu povedali sme, že ozdravný balík bude postavený nielen na  zvyšovaní daní pre bohatých, teda na tej solidarite  bohatých so slabšími. Ale bude postavený aj na takej zmene, v miestnej štátnej správe, 

Branislav DOBŠINSKÝ, redaktor
--------------------
Ale to až po roku 2013.

Robert FICO, predseda vlády SR ,/Smer-SD/
--------------------
No počkajte, my ideme robiť prvé opatrenia už v roku 2013 a to nemôžte robiť za deň, to nie je tak ,že hop a 

Branislav DOBŠINSKÝ, redaktor
--------------------
Áno, nenechali vám audit, to je pravda. 

Robert FICO, predseda vlády SR ,/Smer-SD/
--------------------
To jednoducho  ani to neviete urobiť. To sú personálne, vážne veci. Dopad na hospodársky rast bude pozitívny, takmer 0,7 percenta toho, čo pripravuje podpredseda vlády  a minister vnútra Robert Kaliňák, ale hlavne to budú obrovské úspory  na majetku, obrovské úspory na pohonných hmotách, na autách, vytvoríme opäť také  tie integrované  obvodné úrady, ktoré budú  silné, budú zastupovať štát na danom území. 

Branislav DOBŠINSKÝ, redaktor
--------------------
"Hovoria obaja" áno, koncepcia,  do roku  2013 tam počítate len  s príjmami de facto. 

Robert FICO, predseda vlády SR ,/Smer-SD/
--------------------
No ale nemáte  , pán redaktor nastúpili sme pred 12 týždňami  do vlády. Pred 12 týždňami . Podarilo sa nám daŤ na papier  a do konkrétnych opatrení celú konsolidáciu verejných financií. Opozícia nepredložila nič. Jednoducho nemá absolútne žiadnu alternatívu. Povedali sme,že ideme robiť  totálnu reformu miestnej štátnej správy. Prvého januára 2013 zanikne  každý jeden krajský úrad  , špecializovanej štátnej správy. Zanikne v roku 2013, už by mali byť prvé  príjmy aj z reformy miestnej štátnej správy. Verejnosti by som chcel povedať, že  nebudú pobehovať ľudia z úradu na úrad,  bude jeden úrad, v tom úrade budú koncentrované všetky úrady, ktoré  sú na úrovni okresu a tam si budú môcť  ľudia vybaviť svoje veci. No a tretia téma sú už spomínané daňové  úniky. Predložili sme teraz celý súbor  návrhov , už sú aj v parlamente, teraz predložili sme to do parlamentu, ideme bojovať proti  daňovým únikom a hneď sa ozvali zamestnávatelia, obmedzujete  naše podnikateľské prostredie . Ale to nejde tak, že ani dane neplatí, ani odvody neplatí, ešte máte aj prostredie, kde sa oplatí  klamať , pokiaľ ide o dane a odvody. Musí byť nejaká  finančná disciplína v tomto duchu. V Spojených štátoch sa hovorí, že po vražde je druhý najvýraznejší , alebo najzávažnejší trestný čin neplatenie daní a odvodov. Čiže máme tri  piliere, solidarita bohatých vôči slabým, druhý pilier, úspory na úkor štátu,a  tretí pilier boj proti daňovým únikom . Za 20 mesiacov čo tu bola vláda Ivety Radičovej,  neprijali jedno jediné  opatrenia, proti daňovým únikom. A teraz si dovoľujú "hovoria obaja"

Branislav DOBŠINSKÝ, redaktor
--------------------
"Hovoria obaja", To je pravda, ale dobre, poďme teraz k tomu druhému pilieru . Aby sme si to vyjasnili, vy ste teraz hovorili  o nejakej štátnej poisťovni. 

Robert FICO, predseda vlády SR ,/Smer-SD/
--------------------
Hovoril o zdravotnej. 

Branislav DOBŠINSKÝ, redaktor
--------------------
Zdravotnej, tak dobre, skúsme  si to vyjasniť aj   v tejto sfére. Vy dlhodobo  druhý pilier kritizujete, nielen vy, ale myslím  strana Smer. A pravdou je, že  keď mám priemerný plat tak z deviatich percent si tam asi veľa nenasporím. To je holý ekonomický  fakt. Ak to znížite na štyri percentá, plus dve pripoistenie, tak si  nenasporíte , alebo nasporíte si ešte menej  možno a vlastne to stráca podľa ekonómov  zmyseľ, ten druhý pilier. Úplná jasná odpoveď na moju otázku, pán premiér, nie je teda vaším cieľom tak paralyzovať druhý pilier, aby ste ho potom mohli jednoducho zavrieť,  s tým, že nemá  zmyseľ? 

Robert FICO, predseda vlády SR ,/Smer-SD/
--------------------
Dobre, vy to určite viete pán redaktor, ja  tu otázku vám postavím, aký je  odvod v POľsku, do druhého piliera? 

Branislav DOBŠINSKÝ, redaktor
--------------------
Viem, ja dokonca viem, že aj v Pobaltí to znižujú , dočasne. 

Robert FICO, predseda vlády SR ,/Smer-SD/
--------------------
No povedzme koľko to je .

Branislav DOBŠINSKÝ, redaktor
--------------------
2,5. 

Robert FICO, predseda vlády SR ,/Smer-SD/
--------------------
2,5 percenta je v Poľsku a my dávame 4 plus dva , my dávame šesť percent. Aký je odvod v Českej republike? Tri percentá? 

Branislav DOBŠINSKÝ, redaktor
--------------------
Utekáte mi od otázky. 

Robert FICO, predseda vlády SR ,/Smer-SD/
--------------------
Počkajte, ja na to odpoviem, tri plus dva. Takže nerozprávajte , že my teraz robíme niečo, to je netradičné, alebo  zlé. Predovšetkým určite uznáte, že my sme dlhodobo kritizovali druhý pilier,  a naša kritika druhého pilieru nie je  teraz účelová. Že teraz sa  nevrháme na druhý pilier len preto,  lebo teraz to potrebujeme. Od samého začiatku ako druhý pilier vznikol, sme tvrdili

Branislav DOBŠINSKÝ, redaktor
--------------------
Ale potrebujete

Robert FICO, predseda vlády SR ,/Smer-SD/
--------------------
Že to je.

Branislav DOBŠINSKÝ, redaktor
--------------------
Ale potrebujete, to je pravda. 

Robert FICO, predseda vlády SR ,/Smer-SD/
--------------------
Že nie, nie, nie, počkajte, my tvrdíme, že  systém je  neudržateľný , finančne neudržateľný . Jeden údaj za všetky. My si musíme požičiavať jednu miliardu eur ročne, aby Sociálna poisťovňa mohla vyplácať  dôchodky  dôchodcom , ktorí majú na to  zákonný nárok. Lebo nám utekajú  peniaze zo Sociálnej poisťovne  do dôchodkových správcovských spoločností. Tu miliardu si  požičiavame  za päť percent , ale dôchodkové správcovské spoločnosti   zhodnocujú peniaze  ľudí za 1,5 percenta, dokonca menej ako inflácia. Fakt je,  a toto je záver Rady solidarity a rozvoja, Rada  solidarity a rozvoja, kde sú všetci , aj pravicoví ľudia, aj zamestnávatelia, zamestnanci, všetci povedali, to, čo je dnes dôchodkový systém , tak to je absolútne finančne neudržateľné. A musíme urobiť zásadné zmeny. A záver z toho je to nasledujúci. Máme modelové výpočty, ktoré hovoria, že ak by ste napríklad vy išli o 15 rokov do dôchodku, príklad, a 9 percent by si ste realizovali  dôchodok z druhého piliera, a  9 percent  by ste si realizovali dôchodok zo Sociálnej poisťovne, dohromady máte menej ako keby ste si realizovali  dôchodok len cez Sociálnu poisťovňu. Toto je celý problém druhého piliera. Druhý pilier, brutálne znehodnocuje peniaze ľudí, je len na to, aby zarábali dôchodkové správcovské spoločnosti svoje zisky. Veď predsa o tom to bolo. Išlo o privatizáciu verejných zdrojov. 

Branislav DOBŠINSKÝ, redaktor
--------------------
Kapitalizácia je štandardná vec, aj dnes.

Robert FICO, predseda vlády SR ,/Smer-SD/
--------------------
Áno,ale nezarábajú.

Branislav DOBŠINSKÝ, redaktor
--------------------
Dobre, ale moja otázka znela úplne jasne pán premiér. 

Robert FICO, predseda vlády SR ,/Smer-SD/
--------------------
Ako je možné, že je inflácie, ako je možné, že je inflácie sú tri percentá , ale dôchodkové správcovské spoločnosti  zhodnocujú vaše peniaze 1,5 percenta? Ale to je ich problém. 

Branislav DOBŠINSKÝ, redaktor
--------------------
Dobre, ale korčuľujete  okolo mojej otázky, jasnej otázky, nie je vaším ceľom deštruovať druhý pilier .

Robert FICO, predseda vlády SR ,/Smer-SD/
--------------------
Nie, ak môže fungovať systém v Poľsku, pri 2,5 percentách v druhom pilieri, ak môže fungovať systém v Českej republike pri tri plus dva, tak prečo by nemohol fungovať  systém na Slovensku, pri štyri plus dva? Veď stále ešte  dávame v tomto regióne najviac do toho druhého piliera. 

Branislav DOBŠINSKÝ, redaktor
--------------------
Čiže chcete ho zachovať v tomto modely?

Robert FICO, predseda vlády SR ,/Smer-SD/
--------------------
Určite, my chceme zachovať všetky tri  piliere. My robíme v súčasnej dobe 

Branislav DOBŠINSKÝ, redaktor
--------------------
A nepripúšťate nejakú možnosť dohody? Že ešte posun štyri plus dva, čo ja viem päť plus dva? 

Robert FICO, predseda vlády SR ,/Smer-SD/
--------------------
Myslím si,že toto je optimálne,sa to presne prerátavalo a budú tri piliere. Je prvý pilier, to je Sociálna poisťovňa, aj tam sa robia vážne rozhodnutia, zavádzam minimálne dôchodok, bude rovnako valorizácia dôchodkov o pevnú sumu, takmer 10 eur, to bude na každý dôchodok,tí slabší si musia   jednoducho pomôcť, potom je tu druhý pilier, o ktorom sme teraz hovorili. To je kapitalizácia  a tretí pilier, je doplnkové dôchodkové  sporenie, ktoré chceme modernizovať v roku 2013.

Branislav DOBŠINSKÝ, redaktor
--------------------
Toľko predseda vlády Robert Fico.

Robert FICO, predseda vlády SR ,/Smer-SD/
--------------------
Ďakujem pekne za pozvanie, a želám síce pekný, ale veľmi horúci víkend. 

Branislav DOBŠINSKÝ, redaktor
--------------------
No horúci ste mali v Bruseli, teraz  dúfam, že aj v Bratislave bude horúci víkend. Niekde možno u vody. 

Robert FICO, predseda vlády SR ,/Smer-SD/
--------------------
Nevyzerá to tak bohužiaľ, tie pracovné povinnosti  už ma teraz nútia  ísť ďalej. 

Branislav DOBŠINSKÝ, redaktor
--------------------
Tak, všetko dobré a od mikrofónu príjemný zvyšok víkendu praje aj Braňo Dobšinský.

22.9.2012
Rádio Slovensko
Politické dianie v Európe a na Slovensku
22.9.2012    Rádio Slovensko    str. 01   12:10 Sobotné dialógy
            
Branislav DOBŠINSKÝ, moderátor
--------------------
Po mesiacoch sporov a váhania by sa eurozóna mohla konečne vydať na úplne novú cestu. Šéf Eurokomisie volá po silnej a akčnej federácii národných štátov. Ministri zahraničných vecí uvažujú o europrezidentovi a spoločnej armáde. Šéf Európskej centrálnej banky zasa otvoril trezory svojej banky pre zadĺžené krajiny eurozóny. Napriek tomu sa Európa stále z dlhovej krízy nevymotala a opasky si tak musí utiahnuť aj Slovensko. Vláda od nás žiada stále viac a viac - na daniach, odvodoch či správnych poplatkoch. Opozícia však vládny balíček označuje za smrtiaci kokejtl z pre našu ekonomiku a prebúdzajúci sa učitelia či lekári zasa vláde odkazujú, že uťahovanie opaskov už majú dosť a žiadajú vyššie platy. Dámy i páni, príjemné sobotné popoludnie. Ako obvykle o tomto čase na vlnách Rádia Slovensko je tu priestor pre politickú diskusnú reláciu tento raz je jej hosťom predseda vlády Robert Fico, dobrý deň.

Robert FICO, predseda vlády SR /Smer-SD/
--------------------
Pekne všetkých pozdravujem, dobrý deň.

Branislav DOBŠINSKÝ, moderátor
--------------------
No a pekný deň od mikrofónu želá aj Braňo Dobšinský. Doplním reláciu, kvôli pracovným povinnostiam predsedu vlády predhrávame v piatok popoludní. Vy ste sa vrátili z Francúzska, kde ste rokovali s prezidentom Holladeom, ale ak dovolíte, skúsil by som zarámcovať tú otázku asi tak, že v Nemecku teraz bol veľký prieskum verejnej mienky, kde vyšlo, že 49 % Nemcov si myslí, že bez eurozóny, bez Európskej únie by im bolo lepšie a 48 % dokonca Nemcov považuje Európsku úniu za problém z hľadiska sociálneho zmieru v Nemecku. Na druhej strane eurolídri po tých dlhých mesiacoch pán Barosso, ministri zahraničných vecí volajú po federálnej Európe, po silnej akčnej Európe, aká je dôveryhodnosť povedzme týchto lídrov a týchto plánov po tých dlhých mesiacoch, možno až rokoch váhania v prípade Grécka, kde sa tam nalialo veľa peňazí a nič z toho.

Robert FICO, predseda vlády SR /Smer-SD/
--------------------
Netreba sa čudovať, že verejná mienka sa mení, pokiaľ ide o vzťah k inštitúciám Európskej únii, ak si uvedomíme, ako sa informuje o dianí v Európskej únii a eurozóne. Tie informácie ani zďaleka nezodpovedajú realite. Myslím si, že je dôležité povedať, že rozhodnutia Európskej centrálnej banky, ktoré boli prijaté veľmi pozitívne vplývali na postavenie eura na trhoch a celkovo prevláda presvedčenie, že ak Európska centrálna banka použije všetky kapacity, ktoré má k dispozícii, tak netreba sa obávať, že by euro ako projekt skolabovalo. Preto prieskumy verejnej mienky som ja nikdy ako špeciálne nekomentoval. Určite aj na Slovensku, napriek tomu, že sme krajina, ktorá je veľmi proeurópsky orientovaná by sme dnes mohli vnímať nejaký pokles záujmu ľudí o tieto témy, ale poďme k tomu veľmi jednoducho. Včera som navštívil Francúzsko a som sa stretol s francúzskym prezidentom pánom Hollandeom, ktorý je zo socialistickej rodiny a aby sme nemali pocit, že problémy sú iba na Slovensku, tak veľké krajiny masovo prepúšťajú, veľké krajiny majú obrovský problém s hospodárskym rastom. Veľké krajiny majú obrovský problém udržať nejaký štandard, ktorý bol nastavený v minulých rokoch a preto ma potešilo, keď som včera hovoril s prezidentom Hollandeom, že napriek všetkým týmto ťažkostiam, ktoré krajiny musia v Európe prekonávať si uvedomujeme, že niet iného projektu a inej alternatívy ako je euro a Európska únia. Je to populárne dnes povedať nie Európe, je to populárne čosi iné ponúkať, ale pýtam sa všetkých týchto kriklúňov, ktorí sú tu, čo to je za alternatívu? Pýtam sa aj prostredníctvom Slovenského rozhlasu, môže sa dnes Slovensko vymaniť z Európskej únie? Odpoveď je veľmi jasná - nie. Môže Slovensko prežiť, ak nebude v eurozóne? Odpoveď je nie. Môže Slovensko prežiť, ak bude mať slovenskú korunu? Nie, lebo by to automaticky znamenalo devalváciu slovenskej koruny o 40 % a obrovské znehodnotenie vkladov v bankách, úspor, miezd a všetkého, čo s tým súvisí, preto rešpektujem, že ľudia môžu meniť pod vplyvom médií názor na Európu, ale ako predseda Vlády Slovenskej republiky hovorím, že Slovensko nemá inú alternatívu ako zostať v tomto spoločenstve, opierať sa o silné krajiny ako je Nemecko, Francúzsko považujem za veľký diplomatický úspech mojej vlády, že tak krátko po vzniku vlády som mal možnosť rokovať oficiálne tak s pani Merkelovou v Nemecku ako s pánom Hollandeom vo Francúzsku a ja verím, že zvládnem aj domáce úlohy, preto som trošku možno viac realistickejšie naladený ako v minulosti, ale inú cestu ako cestu cez Európu nemáme.

Branislav DOBŠINSKÝ, moderátor
--------------------
Predsa len, problém možno je, že tá otázka nemusí stáť, že Európska únia alebo bez Európskej únie, ale otázka môže stáť, že to smerovanie, aktuálne smerovanie Európskej únie  je to pravé orechové, poviem to takto. Ja sa vrátim k tomu, že eurolídri, koľko je to, vy ste boli vtedy ešte prvý raz premiérom? Začalo Grécko a celé mesiace sa to vlečie, vlastne už roky sa to vlečie. Nafutrovalo sa tam vyše 110 miliárd v tom prvom balíčku, ďalší balíček je na ceste a Gréci sú na tom dnes horšie ako boli a ten istý pán, ktorý vtedy stál na čele európskeho /nezrozumiteľné/ pán Barosso dnes volá po väčších kompetenciách, väčších právomociach, silnej federálnej Európe a ani s tým, čo mal k dispozícii toho veľa nejak neukázal.

Robert FICO, predseda vlády SR /Smer-SD/
--------------------
Na príklade Grécka by sme asi ťažko mohli prezentovať predstavu o tom, ako má vyzerať Európska únia, ale môžem vám za Vládu Slovenskej republiky veľmi otvorene vyhlásiť, že aj náš pohár trpezlivosti už skončil a preto, ktokoľvek bude žiadať nad rámec toho, čo bolo poskytnuté na akékoľvek úľavy či už časové alebo finančné, tak budeme mať s tým vážny problém, budeme klásť prísne podmienky alebo možno dôjdeme až k negatívnemu stanovisku.

Branislav DOBŠINSKÝ, moderátor
--------------------
Sa vás chytím hneď za slovo, lebo aktuálnym problémom môže byť napríklad to, že vlastne pán Draghi otvoril tak povediac trezory Európskej centrálnej banky na ten výkup dlhopisov problémových krajín. Môže tam patriť Španielsko o chvíľočku a Španielsko má vážne problémy, čo sa týka tých úsporných opatrení. Tá nezamestnanosť je veľmi vysoká, najmä mladých. Sú tam veľké štrajky, prepúšťa sa a tak ďalej. Ak začne ECBéčka vykupovať dlhopisy Španielska, čo teda nie je malý, malý štát, bude to viazané na nejaké podmienky, ale ak pán Rajoj nezvládne ten politický tlak, ktorý vyvolá ulica ako v Grécku trebárs a povie nebude plniť tie podmienky, tak ECBéčka bude mať dve možnosti. Buď zastaví tú pomoc a sme tam, kde sme boli alebo sa vykašle na to, že to malo byť podmienené podmienkami a potom je vlastne nekonečný cyklus nekonečného zachraňovania každého.

Robert FICO, predseda vlády SR /Smer-SD/
--------------------
Sme veľmi ponaučení všetci z vývoja v Grécku a akákoľvek pomoc či už cez vykupovanie dlhopisov komplikovaných štátov musí byť podmienená konkrétnymi záväzkami konkrétnych štátov a ako vnímam vedenie Európskej centrálnej banky, ale ako vnímam aj rozhodnosť pani Merkelovej a pána Hollandea, tak situácia okolo Grécka sa už nemôže opakovať.

Branislav DOBŠINSKÝ, moderátor
--------------------
Čiže viete si vy predstaviť, že povedia španielske vláde, no tak ak nebudete plniť podmienky, dovidenia?

Robert FICO, predseda vlády SR /Smer-SD/
--------------------
K tomu asi bude musieť prísť. Aj preto som povedal pred niekoľkými týždňami, že pravdepodobnosť rozpadu eurozóny je 50 na 50. Hovorím teraz nie o rozpade totálnom, ale o tom, že by niektoré krajiny z eurozóny ako takej museli odísť.

Branislav DOBŠINSKÝ, moderátor
--------------------
Zoštíhlenie.

Robert FICO, predseda vlády SR /Smer-SD/
--------------------
Áno, zoštíhlila by sa napríklad eurozóna. Dovoľte mi pán redaktor, aby som využil túto príležitosť a trochu sa vyhol detailom, pretože keď sa budeme baviť o detailoch, tak sa napríklad teraz zastavíme pri takzvanom bankovom dohľade, kde Slovenská republika má iný názor na detail ako majú napríklad veľké štáty, ktoré dnes kontrolujú Európsku centrálnu banku, ale hoci niekedy sú detaily veľmi dôležité, súhlasím, pozerajme sa na to najpodstatnejšie, čo chceme a čo nechceme a znovu kladiem všetkým ľuďom na Slovensku tú istú otázku. Môže Slovensko prežiť ako krajina mimo rámca Európy, Európskej únie, ak sme otvorená ekonomika a ak 85 % nášho exportu ide do krajín Európskej únie.

Branislav DOBŠINSKÝ, moderátor
--------------------
Mne to pripomína taký manželský sľub, že v dobrom aj v zlom a uvidíme, čo bude o 10, 15 rokoc.

Robert FICO, predseda vlády SR /Smer-SD/
--------------------
Solidarita sa prejavuje trošku inak. Ja vám ukážem ako. My totiž si myslím, že Európa prežije vtedy, ak na jednej strane bude fungovať solidárne a na druhej strane vtedy, ak všetky krajiny vynaložia maximálne úsilie, aby si splnili domáce úlohy, ktoré majú, najmä pokiaľ ide o ozdravovanie verejných financií a my to robíme. Na druhej strane a to bolo napríklad včera rokovanie s francúzskym prezidentom, kde som opakovane trval na tom, ak vy žiadate od Slovenska, aby bolo solidárne v kríze, pokiaľ ide o euro, my vás žiadame o solidaritu, pokiaľ ide o európske fondy, pokiaľ ide o podporu Slovenska pri odstavovaní dvoch blokoch atómovej elektrárni v Jaslovských Bohuniciach, žiadame o viac solidarity zo strany Európskej únie, pokiaľ ide o podporu poľnohospodárstva a pán Hollande to povedal veľmi presne. Ak nebudeme dodržiavať toto pravidlo, že ak je krajina solidárna a potom nemá mať tú solidaritu ostatných, tak Európa skončila. Myslím si, že príchod francúzskeho prezidenta bude oživením, pretože už nebude fungovať tandem Sarkozy - Merkelová, ktorý sa na niečom dohodne, oznámia to ostatným a tí to iba rešpektujú. Myslím si, že prítomnosť francúzskeho prezidenta umožní aj menším krajinám, aby sme sa aktívnejšie mohli zúčastňovať na diskusiách, ale aby som bol trošku aj optimistický, nech to nie je stále iba na zlom. Európa je na tom naozaj veľmi zle, čakáme recesiu, čakáme prepad hospodárskeho rastu v mnohých krajinách Európskej únie. My sa zatiaľ držíme. Tento rok hospodársky rast vyšší ako 2 %. Verím, že rovnako tento hospodársky rast.

Branislav DOBŠINSKÝ, moderátor
--------------------
Už sa predikuje nižšie na budúci rok.

Robert FICO, predseda vlády SR /Smer-SD/
--------------------
To ale bude stále nad 2 % a budeme, ale budeme lídrami, budeme stále lídrami vonku.

Branislav DOBŠINSKÝ, moderátor
--------------------
Dobre, dobre, dobre poďme, poďme. Dobre, poďme domov. Asi sa zhodneme na tom, že tou najzásadnejšou témou dnešných dní je práve to ozdravovanie verejných financií, presnejšie aké dosahy na ľudí bude mať ten ozdravný balíček, ktorým sa má znížiť rozpočtový deficit a tieto veci, ale ja si myslím, že ešte podstatnejšou otázkou, ktorá stojí pred tým je otázka, že čo vlastne štát poskytuje svojim občanom za to, čo od nich žiada - dane, poplatky, odvody a tak ďalej a tu si to skúsim tak krátko zbilancovať na základe aktuálnych dní. V Anglicku slovenskej občianke berú jej deti a dva roky slovenské úrady tak povediac nepohli prstom. V bratislavskom Ružinove otec alebo otčím, ak sa nemýlim utýra svoje malé diera a tri roky toto mŕtve dieťa nikomu, ale proste nikomu nechýba a ja neviem, čo je väčšou úlohou štátu ako chrániť deti svojich občanov a potom tá logická otázka, ktorú si ten občan môže položiť znie, že za čo vlastne platím dane a čo je to za štát, v ktorom žijem?

Robert FICO, predseda vlády SR /Smer-SD/
--------------------
Teraz, úprimne povedané vám vôbec nerozumiem, ale pokúsim sa vám rozumieť. Od apríla 2012 je na Slovensku absolútne stabilná vláda, ktorá nezaťažuje verejnosť žiadnymi hádkami ani škandálmi. Hádky a škandály tu boli 20 mesiacov za vlády Ivety Radičovej. My ich neobťažujeme týmto. Rovnako sme povedali, že máme prioritu udržať krajinu v elitnom klube eurozóny a kvôli tomu aj robíme príslušné rozhodnutia a opatrenia. Najpodstatnejšie je to, že táto krajina musí ozdravovať verejné financie a na tomto sa zhoduje celé politické spektrum a nielen že politické spektrum, na tomto sa zhodujú všetci sociálni partneri. Ak si sadneme vláda, zamestnávatelia a zamestnanci, jednoznačne aj so Združením miest a obcí Slovenska aj s VÚCkami konštatujeme, že Slovensko musí znižovať deficit, ak sa chce udržať v hre, lebo to má dôsledky. My si napríklad dnes požičiavame peniaze, každá krajina si požičiava peniaze. Rozdiel je v tom, za čo si požičiava tie peniaze. My sme napríklad dnes boli veľmi úspešní alebo v týchto dňoch pri predaji dlhopisov, kde úroková sadzba sa pohybuje na úrovni okolo 1,8 %, čo je obrovský úspech, kým iné krajiny kupujú za 6, za 7 %, preto toto je pre mňa najpodstatnejšie v tomto okamihu, aby sme dali verejnosti najavo, že robíme to preto, aby v roku 2014 alebo 2012 a 2013 budú asi najťažšie roky sme opäť mohli hovoriť o tom, že sme asi z krízy von a poďme sa venovať sociálnemu štátu, poďme sa venovať veciam, ktorým sa normálne venuje vláda.

Branislav DOBŠINSKÝ, moderátor
--------------------
Tomu rozumiem pán premiér ani to nespochybňujem, že treba ozdraviť verejné financie, nedá sa, Slovensko malo mimochodom.

Robert FICO, predseda vlády SR /Smer-SD/
--------------------
Ale čo malo spoločné mŕtve dieťa, ja tomu...

Branislav DOBŠINSKÝ, moderátor
--------------------
No, občan, od ktorého chcete dane, myslím teraz vy osobne, myslím vláde ako také chcú dane, poplatky, odvody a tak ďalej a sa potom môže logicky pýtať, no, čo mi ten štát poskytuje, keď sa dejú také prípady, ja neviem proste pre mňa je to neuveriteľné, aby deti nechýbali tomuto štátu, však tu máme celý aparát, sociálni pracovníci, samosprávu, políciu, prokuratúru.

Robert FICO, predseda vlády SR /Smer-SD/
--------------------
Pán redaktor, keď sa pýtate na konkrétne veci, ak začneme teraz o konkrétnych hovoriť...

Branislav DOBŠINSKÝ, moderátor
--------------------
Nechcem konkrétne, ale ako to vnímate. Nemyslím vy osobne.

Robert FICO, predseda vlády SR /Smer-SD/
--------------------
Tak môžem na vás vytiahnuť teraz vraždy, ktoré sa na Slovensku stali a môžte sa pýtať, že prečo sú vraždy, keď ľudia platia dane. Prečo pološialení manželia utýrajú a zabijú trojročné dieťa alebo malé dieťa nechajú tri roky v izbe, ale čo to tu má spoločné s konsolidáciou pre Krista Pána? Čo má prípad vo Veľkej Británii spoločné s konsolidáciou. Naviac je pravda tá, že naša vláda aj za súčinnosti s centrom zabezpečila prvýkrát v histórii intervencie britského súdu do konkrétneho prípadu, čo znamená veľký posun dopredu a stále hovoríte veci, ktoré sú staré dva roky. Dva roky tu bola vláda Ivety Radičovej. Netrápte nás, ale ja viem, ale trápite nás stále s vecami, ktoré tu zanedbala vláda, ktorá sa len hádala, hádala a hádala. O ničom inom vládnutie nebolo. My sme ponúkli alternatívu a povedali sme ponúkame stabilnú vládu. Je tu stabilná vláda? Je. Je tu dôveryhodná vláda? Je tu vláda, ktorá je rešpektovaná európsky a svetovo? Je. Je tu vláda, ktorá napriek tomu, že je sociálnodemokraticky orientovaná si plní svoje úlohy. Nie príjemné, samozrejme. Musíme to urobiť. Keď to neurobíme, tak sme jednoducho skončili. Ak to neurobíme dnes, tak zajtra budeme mať obrovské problémy. Ja to naozaj poviem takto. Máme dve možnosti. Buď vydržíme 2012 a 2013 v tomto tempe, ktoré teraz robíme a budeme šetriť a budeme šetriť a budeme ten deficit znižovať a potom je perspektíva, že Slovensko bude v elitnom klube, že sa nám bude dariť alebo potom naskočme na populistickú tóninu, zvýšme platy o 10 % každému, vyplaťme, čo len môžme vyplatiť, urobme deficit 10 %, vydržíme rok pán redaktor a na budúci rok pôjdeme niekde predávať dlhopisy a nám povedia, no mne sa páči za 9 % si môžete koľko chcete predávať dlhopisy, akurát tak môže niekto prísť a môže zhasnúť svetlo a môže zatvoriť dvere. To je jediné, čo sa so Slovenskom stane. Toto je podstata veci.

Branislav DOBŠINSKÝ, moderátor
--------------------
Práve otvorili ste jednu tému - platy. Bol tu štrajk učiteľov, čo je vlastne taká rarita na Slovensku, doteraz takýto ostrý štrajk nebol. Učitelia chcú 10 % zvýšenie platov a chcú zvýšenie prostriedkov do školstva kontinuálne výhľadovo. Dohromady minister financií to odhadol na 140 miliónov by to stálo štátny rozpočet. 10 %. Ja len pripomeniem, tie platy učiteľov sú tých 800 eur mesačne a v porovnaní medzinárodnou OECD sme niekde nad Malajziou, my sme niekde na úrovni Mexika, Argentíny a podobných štátov najhorších v rámci Európskej únie. Na druhej strane tu máme povedzme, vy ste teraz ešte neschválili, ale smeruje to k tomu nejaké investičné stimuly  pre 9 firiem za 100 miliónov odpustenie daní, tak tí učitelia sa môžu pýtať, tak na to sa peniaze nájdu a na nás sa nenájde?

Robert FICO, predseda vlády SR /Smer-SD/
--------------------
V prípade zvyšovania platov učiteľov ide o výdavok cashový, hotovostný výdavok, v prípade stimulov investičných ide o odpustenie daní do budúcnosti. To nemá nič spoločné s konkrétnymi výdavkami. Nemôžete porovnávať investičné stimuly...

Branislav DOBŠINSKÝ, moderátor
--------------------
Ale keby ste ich neodpustili, boli by v rozpočte.

Robert FICO, predseda vlády SR /Smer-SD/
--------------------
Nemôžte jednoduché investičné stimuly porovnávať s platmi učiteľov. Ak nebudeme podporovať firmy na Slovensku, ktoré buď vytvárajú nové pracovné miesta alebo udržujú pracovné miesta, tak tieto firmy budú prepúšťať. Znovu sa vrátim k Francúzsku. Včera 5 minút pred tým ako som sa stretol s prezidentom rokoval prezident so zástupcami odborov, lebo spoločnosť Peugeot Citroën ide prepustiť v jednej fabrike vo Francúzsku 8000 ľudí, okamžite som rokoval s Peugeot Citroën vo Francúzsku, je garancia, že Trnava - veľmi významný podnik na výrobu automobilov nebude dotknutá prepúšťaním takéhoto charakteru. My musíme podporovať firmy, lebo tie vytvárajú pracovné miesta a tie umožňujú, aby štát v tomto ťažkom období prežil. Dobre, môžme na to ísť, pán redaktor, ak sociálni partneri si sadnú za stôl a mi podpíšu ako predsedovi vlády, že nechcú konsolidovať a nechcú rešpektovať záväzky Slovenskej republiky, dodržať deficit pod 3 %, tak sa vykašlime na medzinárodné záväzky, ale na budúci rok budeme spoločne zhasínať svetlo a budeme spoločne zatvárať dvere. Za toto ja nemienim niesť zodpovednosť a znovu opakujem.

Branislav DOBŠINSKÝ, moderátor
--------------------
A myslíte, že tých 140 miliónov by rozvrátilo /nezrozumiteľné/.

Robert FICO, predseda vlády SR /Smer-SD/
--------------------
Ale to neni iba o platoch učiteľov. Hovoríme o ostatných veciach. Naša snaha pomôcť učiteľom je limitovaná týmito medzinárodnými záväzkami. My predsa rokujeme, vy si myslíte, že...

Branislav DOBŠINSKÝ, moderátor
--------------------
Čiže je vaša odpoveď teraz politická znie?

Robert FICO, predseda vlády SR /Smer-SD/
--------------------
Rokujeme o tom. Rokujeme a hľadáme nejaké riešenie?

Branislav DOBŠINSKÝ, moderátor
--------------------
Nejaký kompromis?

Robert FICO, predseda vlády SR /Smer-SD/
--------------------
Ja neviem či je kompromis alebo nebude kompromis. Sme jednoducho viazaní. 140 miliónov je v prepočte na slovenské koruny 4,2 miliardy korún, hovorím o miliardách slovenských korún. Pán redaktor, zastavili sme všetky verejné obstarávania, ktoré nie sú potrebné pre chod štátu, zastavili sme všetky celoplošné odmeny. Škrtali sme ministerstvám 10 % konkrétnych výdavkov. Jednoducho robia sa neuveriteľne drastické opatrenia na to, aby štát prežil. Ak teraz prídeme s rozhodnutiami, ktoré sa vymania z tohto rámca a urobíme rozhodnutia, ktoré budú veľkorysé politicky aj ja si myslím, že učitelia si ich zaslúžia, ja si to naozaj myslím, tak sme skončili. Ja odpovedám veľmi realisticky a veľmi jasne a bol by som nerád, keby teraz tu vznikali nejaké pochybnosti. Radšej stratím pán redaktor ja ako osoba a nech stratí celá strana Smer-sociálna demokracia, vláda podporu verejnosti, ale nech má Slovensko v roku 2013 a 14 perspektívu ako teraz urobiť lacné politické gestá, ale potom v roku 2013 a 14 niesť osobnú zodpovednosť za to, že Slovensko je vyradené ako také z hry, lebo iná alternatíva jednoducho neexistuje, jednoducho...

Branislav DOBŠINSKÝ, moderátor
--------------------
A čo tá rezerva, lebo keď som si pozeral tie konsolidačné plány alebo ten balíček vlády, tak je tam napočítaná niečo ako rezerva na priority a teraz ide o to, že čo si vláda zvolí na svoje priority. Či to bude diaľnica alebo to budú platy učiteľov alebo to budú...

Robert FICO, predseda vlády SR /Smer-SD/
--------------------
Tam ešte nie sme, pretože stále teraz pripravujeme definitívny návrh rozpočtu.

Branislav DOBŠINSKÝ, moderátor
--------------------
Ale váš politický odkaz. Sú platy učiteľov väčšou prioritou alebo diaľnica?

Robert FICO, predseda vlády SR /Smer-SD/
--------------------
Môj odkaz je, že o tomto rokujeme a hľadáme nejaké riešenie. Nič iné v tomto okamihu povedať nemôžem, ale pokiaľ ide o rozpočet, trochu ma aj prekvapilo, že sú nejaké reakcie na návrh rozpočtu, lebo definitívny návrh štátneho rozpočtu ešte nebol predložený.

Branislav DOBŠINSKÝ, moderátor
--------------------
Holá kostra zatiaľ, no.

Robert FICO, predseda vlády SR /Smer-SD/
--------------------
Holá kostra a znovu pripomínam je viazaný veľmi prudkým znižovaním alebo šetrením podobne ako iné krajiny. My tak trošku žijeme v izolácii. Máme pocit, že to, čo sa deje na Slovensku sa deje iba na Slovensku. V iných krajinách sa dejú brutálnejšie veci. Prepúšťajú sa tisícky ľudí v iných krajinách, klesá hospodársky rast. My našťastie ešte držíme ako tak hospodársky rast pod kontrolou a verím, že ho budeme držať aj na budúci rok a verím, že niektoré opatrenia, ktoré robíme budeme môcť zmeniť po čase a vrátiť ich do pôvodnej polohy, pretože nebude potreba takéto tvrdé rozhodnutia prijímať. Napriek tomu som však stále presvedčený, že ak sme prijímali rozhodnutia konsolidačného charakteru, najmä sme skočili na krk bankám. Ten podiel bánk na konsolidácii je pomerne výrazný. Zvyšujeme dane veľkým regulovaným monopolom. Teraz ide do parlamentu zákon na zvyšovanie daní, ktorý sa týka fyzických osôb, ktoré zarábajú viac ako 3000 eur mesačne. Takýchto osôb na Slovensku je veľmi málo, ale znamená to celkom slušný príjem do štátneho rozpočtu, zvyšujeme daň z príjmu právnických osôb z 19 na 23 %. Podstatná časť konsolidácie sa týka ľudí, ktorí jednoducho peniaze majú. Podstatná časť sa týka ľudí, ktorí peniaze na konsolidáciu majú.

Branislav DOBŠINSKÝ, moderátor
--------------------
A tu sa zastavím, lebo tam smeruje napríklad tá kritika a vrátim sa trebárs aj k tým stimulom a trošku to porovnám, lebo to zvýšenie daní pre firmy sa týka, je plošné, sa týka všetkých firiem, čiže aj malých a zvyšovanie odvodov, to je myslím 50 miliónov napočítaný ten dosah na štátny rozpočet v prípade živnostníkov. No, napríklad v prípade Mondi na udržanie pracovných miest, tam to vychádza ten prepočet to odpustenie ani na 66 000 eur na jedno pracovné miesto, ak si dobre pamätám.

Robert FICO, predseda vlády SR /Smer-SD/
--------------------
Ten údaj, ktorý bol uverejnený vo vláde bol 36 000.

Branislav DOBŠINSKÝ, moderátor
--------------------
Dobre, tak 36 tisíc na jedno miesto a čo keby vám povedal nejaký tesár alebo pekár, ktorý má svoju živnosť alebo maličkú firmu s dvoma zamestnancami, no tak dajte mi 36 000 a ja vám sľúbim, že nepôjdem na pracovný úrad rok, dva. Lebo on sa môže cítiť diskriminovaný, že veľký gigant ako je SCP Mondi...

Robert FICO, predseda vlády SR /Smer-SD/
--------------------
To nie je možné takto rátať. Pán redaktor, tu je problém niekde inde. Tu sa stále vytvára nejaký obraz, že sa prijímajú rozhodnutia, ktoré sú zlé, že sú proti hospodárskemu rastu a neviem ako.

Branislav DOBŠINSKÝ, moderátor
--------------------
Diskutujeme o tom.

Robert FICO, predseda vlády SR /Smer-SD/
--------------------
Dovoľte mi, aby som zacitoval jednu vetu, ktorú považujem za kľúčovú v dnešnej rozhlasovej diskusii. Opakovane som žiadal všetkých - opozíciu aj sociálnych partnerov, aby nám dali na stôl, čo by robili ony, keby boli vo vláde. Všetci súhlasia s tým, že musíme konsolidovať, myslím, že v tomto je zhoda. Asi to nikto nepochybuje, že ozdravovať verejné financie, aby sme prežili v tomto okamihu musíme. Keď sa ich pýtam, čo by ste robili, tak nepovedia nič, len nás kritizujú, že my to robíme zle a ja im pripomínam interný materiál z ministerstva financií, ktorý hovoril o tom, že pravicová vláda by išla cestou zvýšenia DPH a teraz vám prečítam vetu človeka, ktorý pravidelne vystupuje za SDKÚ ako ekonomický expert, ktorý povedal toto: "nechceme sa vydať cestou zvýšenia dane z príjmu. Ak by sme boli nútení konsolidovať, tak radšej daňou z pridanej hodnoty". Tu je konkrétne priznanie pána Štefanca z SDKÚ.

Branislav DOBŠINSKÝ, moderátor
--------------------
On to povedal aj v tejto relácii, pardon ako posledné riešenie DPH. Dobre, ale.

Robert FICO, predseda vlády SR /Smer-SD/
--------------------
Aké posledné riešenie? Iné riešenie neexistuje, takže počkajte. A to je podstatné, aby sme neodskočili od veci. Tu sú teda dve alternatívy. Všetci súhlasíme s tým, že konsolidovať musíme, inak to znamená koniec Slovenska. Jedna alternatíva je ísť cez banky, veľké firmy, povedať živnostníkom, že si musia zaplatiť vyššie odvody, inak skončia so 180 eurovými dôchodkami ako to bolo v tomto prípade, to je jedna cesta, že nebudeme zvyšovať dane z príjmu ľuďom, ktorí zarábajú málo, nebudeme im robiť zle alebo je druhá alternatíva, ktorú ponúka pravica a to je tu presne povedané ústami pána Štefanca zvyšovať DPH a poviem slovenskej verejnosti aké to je jednoduché. Keď sa zvýši DPH o 1 %, automaticky má štát príjem 220 miliónov eur, čiže keby zvýšili DPH ako chceli o 5 %, majú k dispozícii 1,1 miliardy eur okamžite, ale zvýšenie DPH sa prejavuje na všetkom. Nemôžete zvýšiť DPH z 20 na 25 % ako by navrhovala pravica, lebo pre človeka s nízkymi príjmami to automaticky znamená prudké znižovanie životnej úrovne, takže konečne sa pravica vyfarbila a povedala by, povedala, že ako by to robila ona. Ja to beriem...

Branislav DOBŠINSKÝ, moderátor
--------------------
Dobre. Ja tu nebudem obhajovať akúkoľvek stranu, ale teraz bavíme sa, bavme sa teraz pre toho poslucháča, lebo naozaj nás počúva povedzme aj ten tesár alebo pekár alebo akýkoľvek iný živnostník a on si naozaj môže položiť tú otázku, že on sa k tým 36 tisícom eur daňovej úľavy nedostane a nejaký pán Filo z SCP áno. Prečo z mojich daní, lebo on bude platiť vyššie odvody? O to nejde. K téme.

Robert FICO, predseda vlády SR /Smer-SD/
--------------------
Nehovorte teraz o konkrétnych osobách ani o ničom inom. Vláda o ničom nerozhodla, dobre. Vláda o ničom nerozhodla. Na Slovensku sú veľké firmy, ktoré zamestnávajú ľudí a hrozí, že budú prepúšťa kvôli poklesu hospodárskeho rastu. My sme totiž naviazaní hospodárskym rastom na veľké krajiny Európskej únie. Akonáhle tieto firmy začnú prepúšťať, môže to vyvolať reťazovú reakciu. Čo je pre nás lepšie? Podporiť tieto firmy, aby udržali zamestnanosť, ako dovoliť, aby títo ľudia skončili na úrade práce a už potom prakticky nemali šancu sa ani vrátiť naspäť?

Branislav DOBŠINSKÝ, moderátor
--------------------
Tomu rozumiem a čo námietka pána Richtera vášho ministra, ktorý hovorí, že sa reťazová reakcia môže byť, že ak dostane niekto za udržanie pracovného miesta, tak prídu ďalší, ďalší a ďalší a budú vydierať v podstate vláde?

Robert FICO, predseda vlády SR /Smer-SD/
--------------------
Teraz hovorím o obrovských slovenských firmách, ktoré majú veľký zmysel. Napríklad, ak si pamätám z tých stimulov, tak tam bol aj stimul pre jednu spoločnosť, ktorá dnes ovláda vagónu v Poprade a chce nové pracovné miesta myslím v Prakovciach, má tam byť nová kováčňa, čiže ide o stimuly, ktoré na jednej strane buď majú podporovať vytvorenie nových pracovných miest alebo majú udržať pracovné miesta. Prosím, nerobte takéto lacné porovnávanie. To nemá nič spoločné. Samozrejme, takéto porovnania.

Branislav DOBŠINSKÝ, moderátor
--------------------
Ale to sa ľudia pýtajú.

Robert FICO, predseda vlády SR /Smer-SD/
--------------------
Takéto porovnania môžem aj ja dať, ale potom, ak nebudeme podporovať v tomto okamihu hospodársky rast a v tom mám úplne rovnaký názor s prezidentom Hollandeom, tak sme skončili. Bez hospodárskeho rastu, bez toho, aby sme tu produkovali, aby ľudia chodili do roboty, aby ľudia chodili do roboty nemôžme existovať. Ak teda povieme príklad, že teraz nedáme investičné stimuly, ale dáme peniaze a zvýšime platy o 10 % v štátnej správe, tak budú spokojní ľudia v štátnej správe, budú mať o 10 % vyššie platy, ale výrobné podniky prepustia možno 20, 30 000 ľudí, pretože nemajú produkciu a nemajú šancu udržať sa na trhu, pokiaľ im štát takýmto spôsobom nepomôže. My sme vo veľkej dileme a znovu, máte nejakú kôpku a tú kôpku môžete rozdeliť. Ja som pripravený sa správať v týchto otázkach maximálne racionálne a hovorím celej slovenskej spoločnosti. Pokiaľ sa v tejto krajine nebude robiť, pokiaľ ľudia nebudú robiť, pokiaľ sa nebude pracovať, pokiaľ nebude produkcia, tak sme skončili. Preto v tomto okamihu, keby som mal povedať, čo je pre mňa priorita, tak poviem moja priorita za každú cenu je udržať zamestnanosť a vytvárať nové pracovné miesta. Toto je priorita nad priority. Ak si túto prioritu nedáte a poviete si, že udržanie zamestnanosti a vytváranie nových pracovných miest nie je pre vás priorita a budete rozdávať peniaze na zvyšovanie platov, skončili ste. Veď to je jednoduchá matematika, to si každá, kto narábal s rodinným rozpočtom zráta.

Branislav DOBŠINSKÝ, moderátor
--------------------
Čiže dá sa to chápať aj ako odkaz na tému? Pardon, len to ukončí ako tému, ja nemyslím učitelia, ale sú tu v hre aj lekári, zdravotné sestričky, bolo niečo schválené napriek tomu parlamentom, napriek tomu sa k tomu nedostali a tak isto je v hre aj zdravotné poistenie. Tam je to na 4 %, ministerka chce takmer 5.

Robert FICO, predseda vlády SR /Smer-SD/
--------------------
Bol by som rád, keby sme boli trošku presnejší pokiaľ ide o platy, ktoré sa týkajú zdravotníckych pracovníkov, tam rozhodol Ústavný súd, Ústavný súd pozastavil účinnosť zákona. My musíme rešpektovať to, že tento zákon momentálne neplatí, pretože Ústavný súd pozastavil...

Branislav DOBŠINSKÝ, moderátor
--------------------
Takým zvláštnym odôvodnením, že keď v deficite sú aj platy prokurátorov mimochodom aj Ústavného súdu nekryté.

Robert FICO, predseda vlády SR /Smer-SD/
--------------------
Pán redaktor, ja nedržím sviečku pri poradách sudcov Ústavného súdu ani /nezrozumiteľné/

Branislav DOBŠINSKÝ, moderátor
--------------------
Dobre, zdravotné poistenie napríklad.

Robert FICO, predseda vlády SR /Smer-SD/
--------------------
Pokiaľ hovoríte o štátnom, celkovom pôjde do zdravotníctva viac peňazí v roku 2013.

Branislav DOBŠINSKÝ, moderátor
--------------------
Čiže niekde 4 ako inde?

Robert FICO, predseda vlády SR /Smer-SD/
--------------------
My sme mali, pokiaľ ide o odvody štátu za svojich poistencov. My sme sa blížili k 5 %, vláda Ivety Radičovej to znížila na 4 % a my teraz postupne chceme desatinku po desatinke znovu hore. Objem peňazí, ktoré budú v zdravotníctve bude vyšší. My teraz ideme tvrdohlavo a stojím si za týmto projektom vytvoriť jednu zdravotnú poisťovňu, pretože nám súkromné zdravotné poisťovne odoberajú peniaze zo zdravotníctva tým, že z verejných peňazí si odrezávajú obrovské množstvo peňazí. Toto je podľa mňa dobrý projekt, držím palce pani ministerke Zvolenskej a verím, že v krátkom čase hoc akou cestou či to bude vyvlastnenie alebo to bude dohoda so súkromnými vlastníkmi Dôvery a Unionu, ale verím, že na Slovensku bude jedna jediná zdravotná poisťovňa a peniaze, ktoré si inak nechávali vlastníci Dôvery a Unionu pôjdu naspäť do slovenského zdravotníctva.

Branislav DOBŠINSKÝ, moderátor
--------------------
Dobre. Každá sranda niečo stojí sa hovorí a samozrejme, zadarmo to nebude. Či to odkúpite alebo to vyvlastníte, bude to niečo stáť. Určite to nebude 5 korún. Keď sme v takej situácii ako ste teraz hovorili, tak na toto peniaze máme?

Robert FICO, predseda vlády SR /Smer-SD/
--------------------
Nemáme, ale sme pripravení sa vzdať určitých aktivít, ktoré momentálne štát má a teraz viete, to sú gazdovské počty. Ak sa rozhodneme, že niečo pustíme zo štátnych aktív, že niečo predáme, najväčšia chyba by bola, keby sme tieto peniaze hodili len tak do spotreby, do zvýšenia platov, pretože jednorázovo niekomu zvýšite platy a už na ďalší rok peniaze nemáte. Ak však tieto peniaze z predaja nejakých aktív použijete na kúpu inej aktívy, ktorá vám prináša peniaze, no tak to má svoju efektivitu. My predsa vieme, koľko peňazí Dôvera a Union vyťahovali zo zdravotných poistencov, sú to desiatky miliónov eur. Ak tieto poisťovne dostaneme pod jednu zdravotnú poisťovňu, tak všetky tie peniaze, ktoré inak skončili vo vreckách, v luxusných autách, v luxusných domov majiteľov Dôvery a Unionu skončia v zdravotníctve, tak je to pre štát konkrétna úspora. My dnes nemáme peniaze.

Branislav DOBŠINSKÝ, moderátor
--------------------
Čiže hotovostne tam nepôjde ani cent?

Robert FICO, predseda vlády SR /Smer-SD/
--------------------
Hotovostne nemáme na to peniaze ani na SPP. Keby sme mali peniaze, tak ja by som presadzoval veľmi tvrdo myšlienku kúpenia 49 % akcií SPP, ktoré dnes Nemci a Francúzi predávajú. My musíme najskôr sa vzdať nejakých aktív štátu a za tieto aktíva nadobudnúť iné aktíva. To je normálne hospodárenie štátu, ale znovu som človek, ktorý má veľmi silné sociálne cítenie. To mi naozaj nemôže nikto vyčítať. Pán redaktor, ja som z rodiny, kde moja mama robila 40 rokov predavačku v obchode s topánkami a otec robotníka v topoľčianskom Mieri. Ja viem ako ľudia žili z akých platov a viem ako žijú aj teraz. Ja by som rozdal posledné, keby som mal, ale zase na druhej strane je tu nejaká zodpovednosť za chod štátu. Rozdať môžme všetko, ale za cenu, že na budúci a ďalší rok Slovensko skolabuje a bude na okraji záujmu kohokoľvek alebo budeme krajina, ktorá v roku 2012, 2013 urobí to, čo má urobiť a budeme robiť všetko preto, aby rok 2014 bol rozhodujúcim rokom, prelom v oblasti hospodárskej krízy a znovu pripomínam, lebo ja som veľmi rád, že pán Štefanec či sa preriekol alebo to povedal úmyselne, to už teraz neviem. Teraz sa presne ukazuje v čom je rozdiel pravice a ľavice.

Branislav DOBŠINSKÝ, moderátor
--------------------
Dobre, zaznelo to /nezrozumiteľné/

Robert FICO, predseda vlády SR /Smer-SD/
--------------------
Ale počkajte, súhlasia, keby že nesúhlasia s konsolidáciou, tak nás môžu.

Branislav DOBŠINSKÝ, moderátor
--------------------
Dobre, nesedí tu, viete, keby že /nezrozumiteľné/ prosím.

Robert FICO, predseda vlády SR /Smer-SD/
--------------------
Pán redaktor, keď tu sedia iní, tak ja som večne predmetom diskusie a rozhovoru, tak aj ja môžem povedať niečo na adresu slovenskej opozície, čiže ešte raz. Aj opozícia aj vládna koalícia aj vláda hovoria konsolidovať treba. My to najmä tlačíme cez banky, monopoly, tam, kde tie peniaze reálne sú a nesiahame na ľudí, ktorí majú nízke príjmy. Pravica nám odkazuje, že keby ona bola pri moci, konsolidovala by tak isto, ale zdražovala by, lebo chcela by zvýšiť DPH minimálne o 4, o 5 %, inak by im to nešlo. Som rád, že to je povedané. Verejnosť teraz môže vidieť, čo je pre ňu lepšie.

Branislav DOBŠINSKÝ, moderátor
--------------------
Dobre, môžete. Dobre a vy ste povedali. Pardon, vy ste povedali, že teda tá konsolidácia chudobných a strednej vrstvy, no a tam je tá zásadná výčitka toho vášho konsolidačného plánu, že sa odohráva prakticky celý na strane príjmových nových a málo výdavku. Ja spomeniem dva prípady. V tejto relácii ste spomínali, nebude problém zrušiť Fond národného majetku, no Fond národného majetku zostáva. Hovorili ste, že sa zvažuje možno nejaká redukcia vlády výhľadovo a zatiaľ to skôr boptná. Je tam viacej štátnych právnikov.

Robert FICO, predseda vlády SR /Smer-SD/
--------------------
To nie je pravda, predsa ideme to programu ESO, ktorý má priniesť, však vláda, vláda nie je iba 15 ministrov. Vláda je celý štátny aparatúry fungujú v tomto štáte. Naštartovali sme projekt.

Branislav DOBŠINSKÝ, moderátor
--------------------
Ale pán Kaliňák, pán minister vnútra zatiaľ nepredložil nejakú analýzu, kde vzal tých 700 miliónov.

Robert FICO, predseda vlády SR /Smer-SD/
--------------------
Pán redaktor, rušíme od prvého januára komplet Krajskú špecializovanú štátnu správu. To nikto neurobil. My sme v rokoch 2006 - 2010 zrušili najskôr krajské úrady, teraz ideme kompletne zrušiť celú Krajsku špecializovanú štátnu správu a budeme teraz spájať úrady aj na úrovni miestnej, aby sa vytvoril jeden silný úrad štátu v okrese. Toto má priniesť úsporu 700 miliónov eur, tak nemôže nám nikto vyčítať, že.

Branislav DOBŠINSKÝ, moderátor
--------------------
Kde sa vzalo tých 700, lebo minister vnútra hovorí, že to je odhad.

Robert FICO, predseda vlády SR /Smer-SD/
--------------------
Ale to je úspora, pretože. Máte napríklad úrad životného prostredia v okrese, máte obvodný úrad, máte taký úrad, hentaký úrad. Každý má nejaké auto, každý má nejaký sekretariát, každý osobitne kúri, každý osobitne svieti, každý osobitne míňa peniaze. Toto, keď dáte dohromady a zoberte jedného účtovníka, ktorý vybaví naraz 3, 4 takéto pôvodné úrady, servis, pokiaľ ide o autá bude podstatne nižší.

Branislav DOBŠINSKÝ, moderátor
--------------------
Neskončí to ako Fond národného majetku?

Robert FICO, predseda vlády SR /Smer-SD/
--------------------
Ale Fond národného majetku vôbec neskončil. V prípade Fondu národného majetku. V prípade Fondu národného majetku sa mi jednoducho nepozdáva medzikrok. Navrhuje sa, že Fond národného majetku sa zrušiť, utvorí sa nejaký medzikrok a potom sa zruší definitívne. Ja odmietam ten medzikrok, lebo je úplne zbytočný, tak preto sú jasné pokyny, Fond národného majetku treba zrušiť bez akýchkoľvek medzikrokov a na tomto dnes sa pracuje. Žiadny iný problém nie je. Plán zrušiť Fond národného majetku naďalej zostáva, ale to je inac, prepáčte za tento divný výraz. Bavme sa o podstate veci, o konsolidácii.

Branislav DOBŠINSKÝ, moderátor
--------------------
Áno, to je ilustračný príklad, dobre vráťme sa. Tak sa bavme o tej podstate, o tom, že hovoríte, že nedotkne sa strednej triedy, povedzme zostaňme u nich. No, okrem daní, odvodov mimoriadnych a tak ďalej sú medzi konsolidačnými opatreniami aj také veci ako správne poplatky, ich nárast a obmedzenie daňového bonusu, myslím, že sa týka manželky a detí. No a ja to doplním, lebo ja, minister Kažimír, Daniel Lipšic, poviem príklad ľudí, ktorí majú malé deti môžu dostať, ale veď je to naplánované?

Robert FICO, predseda vlády SR /Smer-SD/
--------------------
/nezrozumiteľné/ ale to neexistuje. Ale kde to je? Viete, vy si vyberiete informáciu, ktorú si prečítate v novinách alebo od nejakého úradníka. Vláda rozhoduje. Konečnú politickú zodpovednosť má predseda vlády.

Branislav DOBŠINSKÝ, moderátor
--------------------
Čiže ani ste to neplánovali?

Robert FICO, predseda vlády SR /Smer-SD/
--------------------
Vo vláde to ešte vôbec nebolo.

Branislav DOBŠINSKÝ, moderátor
--------------------
Ale ministerstvo financií.

Robert FICO, predseda vlády SR /Smer-SD/
--------------------
Pán redaktor, znovu, ja nezodpovedám za to, že čo napadne nejakého úradníka alebo nenapadne nejakého úradníka. Politickú zodpovednosť za konsolidáciu verejných financií preberá predseda vlády a vláda ako taká /nezrozumiteľné/

Branislav DOBŠINSKÝ, moderátor
--------------------
Čiže nebude obmedzenie daňových bonusov?

Robert FICO, predseda vlády SR /Smer-SD/
--------------------
Nehovorte dopredu o veciach, nehovorte dopredu o veciach, ktoré ani zďaleka nie sú pripravené na to, aby boli okamžite rozhodnuté.

Branislav DOBŠINSKÝ, moderátor
--------------------
Tak si to vyjasnime, fajn.

Robert FICO, predseda vlády SR /Smer-SD/
--------------------
Nechajte nás ešte, aby sme tiež o veciach rozmýšľali a pokiaľ ide o dane, znovu si stojím za tým. Dane sme zvýšili len ľuďom nad 3000 alebo zvyšujeme nad 3000 eur mesačne. Ukážte mi, koľko ľudí na Slovensku zarába nad 3000 eur mesačne. Odvody, mierne zvýšenie, to sú centové záležitosti, hovoríme o plate nad 1200 eur. Pre Krista Pána, koľko ľudí na Slovensku zarába 1200 eur? Však to je možno 11, 12 % obyvateľov Slovenska. My sme veľmi presne povedali, že ak budeme prijímať rozhodnutia proti súkromným fyzickým osobám, tak sa to nesmie dotknúť väčšiny a ak hovoríme o plate nad 1200 eur, tak ľudia sa teraz musia smiať, keď toto počúvajú, keď sa bavíme pre nich fiktívnych sumách. 1200 eur zarába na Slovensku 11,5 % zo všetkých obyvateľov Slovenska. Všetci ľudia majú nižšie platy a tých sa vôbec tieto veci nedotýkajú. Správne poplatky.

Branislav DOBŠINSKÝ, moderátor
--------------------
Dobre a tie daňové, to si vyjasnime tie daňové bonusy na deti a.

Robert FICO, predseda vlády SR /Smer-SD/
--------------------
Ale daňový bonus neni dnes na programe dňa. My zajtra.

Branislav DOBŠINSKÝ, moderátor
--------------------
Tak mi povedzte politicky bude, nebude. Politicky bude nebude.

Robert FICO, predseda vlády SR /Smer-SD/
--------------------
Budete to vedieť po rokovaní vlády, ale netlačte nás do rozhodnutí alebo do stanovísk, pokiaľ neprijme vláda rozhodnutie. Ak vláda povie, že to bude, nesieme za to plnú politickú zodpovednosť a /nezrozumiteľné/

Branislav DOBŠINSKÝ, moderátor
--------------------
Ale váš názor, ktorý máte.

Robert FICO, predseda vlády SR /Smer-SD/
--------------------
Ja to potrebujem vidieť z hľadiska počtu, čísiel, aká tam je ekonomika či to má zmysel alebo to nemá zmysel.

Branislav DOBŠINSKÝ, moderátor
--------------------
Lebo viete čo mi vŕta v hlave, že keď existuje stále takzvané kočíkovné, to znamená tých 600 eur zhruba na pri narodení dieťaťa, to sa neruší a na druhej strane ministerstvo financií zvažuje, že by plošne obmedzilo daňové bonusy, tak to mi tak sa také divné zdá.

Robert FICO, predseda vlády SR /Smer-SD/
--------------------
My sme zaviedli príspevok pri narodení prvého, druhého aj tretieho dieťaťa, to bolo za našej vlády a nechceme, pokiaľ ide o tento príplatok v žiadnom prípade ľudí, ľudí oberať. Chcem vám povedať pán redaktor, že principiálne nesúhlasím s tým, aby ktokoľvek uvažoval o zvyšovaní diaľničných poplatkov pre fyzické osoby, ak si pamätáte v rokoch 2006 - 2010 sme sa ani raz nedotkli, nedotkli diaľničných známok pre ľudí, toto budeme držať aj teraz naďalej. Ja mám problém aj s akýmikoľvek úvahami Slovenskej televízie o zvyšovaní koncesionárskych poplatkov. Podľa mňa toto nemá šancu na priechodnosť, v žiadnom prípade a pokiaľ ide o správne poplatky, na ktoré ste sa pýtali. Prosím, pozrime sa o čo tam ide. My sme napríklad zvyšovali správne poplatky, ak nejaká veľká firma ide stavať nejaký veľký objekt. Napríklad je spoločnosť, ktorá ide postaviť nový Aupark. Nejaké obrovské bizniscentrum. Prečo by takáto spoločnosť mala platiť rovnaký správny poplatok za stavebné povolenie, no ale bežný človek, tam sú zvyšované správne poplatky, len vtedy, ak niekto stavia luxusné domy, myslím, že tam je 150 metrov štvorcových, že dovtedy platíte presne to isté a naviac, pán redaktor, keď sa o tom bavíme, predstavte si, že si idete postaviť rodinný dom, ktorý má 300 metrov štvorcových, čo je naozaj veľký rodinný dom.

Branislav DOBŠINSKÝ, moderátor
--------------------
To by som musel veľmi, veľmi dlho robiť.

Robert FICO, predseda vlády SR /Smer-SD/
--------------------
Dobre, no predstavte si, že 300 metrov štvorcových idete stavať rodinný dom. V taktom prípade je naozaj ten správny poplatok zvýšený v porovnaní s domami do 150 metrov štvorcových. Napriek tomu koľkokrát za život idete zaplatiť ten správny poplatok. Raz za život ho zaplatíte, ale v prípade toho, čo hovorí pravica a to je tá DPHáčka ony vravia, že touto cestou by išli, DPHáčku platíte hneď jak sa ráno zobudíte o šiestej už keď kupujete rožky v obchode a končíte večer o desiatej, keď si dávate pivo v reštaurácii, znovu platíte DPHáčku, platíte všade. 5 % zvýšenie DPH ako navrhovala opozícia a tuna sa k tomu priznáva pán Štefanec by znamenalo prudké zníženie životnej úrovne. Teraz môže verejnosť vidieť. Všetci tvrdíme konsolidovať áno. Naša alternatíva je taká, ktorú teraz pomenovávam. Toto je alternatíva pravice. Som rád, že pán Štefanec konečne povedal ako by pravica na to išla - zdražovaním.

Branislav DOBŠINSKÝ, moderátor
--------------------
Posuňme sa ďalej. Krátky citát. "Tento návrh umožňuje bez akéhokoľvek zastieranie korupciu a klientelizmus." To je komentár ministra hospodárstva Tomáša Malatinského k novele zákona o verejnom obstarávaní, ktorú predložil minister vnútra na medzirezortné pripomienkové konanie. Podobne negatívne sa stavali k tomu aj pán Jahnátek, pán Počiatek, pán Richter, teda vaši vlastní ministri. Je tam vyše tisíc pripomienok. Stojíte si politicky za tým návrhom, ktorý predkladá minister vnútra?

Robert FICO, predseda vlády SR /Smer-SD/
--------------------
Máloktorý zákon alebo návrh zákona, na ktorom sa pracuje má taký význam ako má zákon o verejnom obstarávaní. Zákon o verejnom obstarávaní nie je pre mňa iba súhrn paragrafu, je to pre mňa významný ekonomický nástroj. Napríklad Združenie miest, obcí a Slovenska konštatovalo na sneme, že existujúci platný stav je najväčšou prekážkou, kedy nie sme schopní čerpať európske fondy. Tak sme si teda povedali dobre. Je tu spoločenská objednávka na prípravu nového zákona. Poďme s tým zákonom pracovať. Minister vnútra, podpredseda vlády spustil nevídaný rozmer komunikácie s tretím sektorom, so ZMOSom, s VÚC, so všetkými a hľadal nejaké optimálne riešenie zákona, ktorý bude lepší a výhodnejší ako je doteraz stav. Samozrejme, že zákon o verejnom obstarávaní sa dotýka obrovského množstva ľudí, každý do toho vidí a každý tam má nejaké názory a nejaké návrhy. Preto minister vnútra, podpredseda vlády, aby o tom neboli žiadne pochybnosti má moju plnú politickú podporu v tomto zákone a verím, že predloží taký návrh zákona, pretože tento návrh zákona zatiaľ nie je ešte predložený vláde, je iba v pripomienkovom konaní, ktorý bude zodpovedať požiadavkám tak tretieho sektora, tak podnikateľského sektora, tak miest a obcí.

Branislav DOBŠINSKÝ, moderátor
--------------------
Čiže pripúšťate ešte vážne zmeny?

Robert FICO, predseda vlády SR /Smer-SD/
--------------------
Samozrejme, že budú ešte a ja predpokladám, že ešte budú nejaké zmeny.

Branislav DOBŠINSKÝ, moderátor
--------------------
Čiže nechcem ísť do detailov, ale povedzme jednu zásadnú, o ktorej sa najviac asi diskutuje - strategická zákazka. Je možné, že to nakoniec zmizne zo zákona?

Robert FICO, predseda vlády SR /Smer-SD/
--------------------
Ja predpokladám, že tam budú nejaké úpravy týchto paragrafov, ktoré sa týkajú strategickej zákazky. Ja to nechávam na podpredsedovi vlády, ale celkovo prevláda atmosféra, ak zoberieme nejaké výnimočné paragrafy, ale celkovo prevláda atmosféra, že návrh zákona ako je pripravovaný bude obrovským pozitívnym posunom dopredu.

Branislav DOBŠINSKÝ, moderátor
--------------------
Lebo viete, však sám ste to spomínali aj v tejto relácii dávnejšie, že pri verejné obstarávanie, myslím, že ste hovorili o čísle zhruba 20 % vata, teraz aktuálny prieskum Podnikateľskej aliancie ten hovorí tiež o tom, že pri vysokom percente podnikatelia hovoria o tom, že sú proste úplatky, no a keď sa postaví systém, ktorý dáva úradníkom viac moci, menej pravidiel a menej súťaženia, tak asi to nepovedie k veľkým úsporám.

Robert FICO, predseda vlády SR /Smer-SD/
--------------------
Takto ale zákon nejde, takto nie je nastavený ako ho pripravuje ministerstvo vnútra. Vychádza predovšetkým z moderných právnych predpisov Európskej únie a znovu môžem len pripomenúť, že očakávam, natoľko poznám Roberta Kaliňáka, to bude profesionálny výkon, ktorý podá v tejto oblasti.

Branislav DOBŠINSKÝ, moderátor
--------------------
Keď sa ešte vrátim k tým peniazom, ako teda potom možno chápať povedzme také plány ako je napríklad Národný futbalový štadión?

Robert FICO, predseda vlády SR /Smer-SD/
--------------------
Národný futbalový štadión nemá byť v žiadnom prípade jednorázový výdavok. My sme pôvodne uvažovali v roku 2007, že sa postaví štadión podobne ako hokejový štadión, ten sa podarilo zrealizovať a dnes je hokejový štadión pýchou Slovenska. Ľudia chodia z celého Slovenska na koncerty, chodia z celého Slovenska na zápasy KHLky a podobne a kto tam príde, tak povie takto má vyzerať moderný kultúrny športový stánok. Pokiaľ ide o futbal, dnes nemôžme vynaložiť jednorázovo 40, 45 miliónov eur na výstavbu štadióna. Preto sa uvažuje o tom, že napríklad by sa nastavil nejaký splátkový kalendár, dohodlo by sa nejaké dlhodobé splácanie nejakého úveru.

Branislav DOBŠINSKÝ, moderátor
--------------------
Veď práve. Čiže chcete ísť do toho cez nejaké PPP?

Robert FICO, predseda vlády SR /Smer-SD/
--------------------
Napríklad aj to je riešenie, teraz nie je ešte rozhodnuté aká forma to má byť, ale uvedomme si, že výstavba takéhoto štadióna je otázka nových pracovných miest. Sú tu firmy, ktoré to budú stavať, ale aj krajina ako taká musí byť reprezentovaná takýmito stavbami, ale opakujem, nepôjde o jednorázový výdavok, preto ma to vôbec teraz netrápi. Ak by sme napríklad išli formou PPP. Pri PPP projekte všetko zaplatí súkromný investor, všetko komplet a až potom, keď to celé postaví, celé to postaví sa to skolauduje až potom začína štát 20 alebo 30 ročnom období každý rok dávať nejakú proporcionálnu časť tejto sumy, aby sa to splatilo. Aj PPP projekt určite prichádza do úvahy a krajina nemôže zastaviť život. To, keď by sme teraz prijali to, čo napríklad radia niektorí pravicoví predstavitelia politickej scény, všetky investície treba zastaviť, treba len škrtiť, škrtiť, škrtiť. Ja som za šetrenie, nakoniec aj šetríme, urobili sme vážne rozhodnutia aj vo vzťahu k vláde a k vládnej administratíve, ale ak je niekde možnosť aj štartovať veci ako sú spomínané investičné stimuly, musí vláda prejavovať záujem. No, keby to tak bolo ako nám radia pravicoví, tak ja ani nevytiahnem päty z Bratislavy, ale my ideme v stredu budúci týždeň zase do Michaloviec na výjazdové rokovanie vlády. Máme pripravený nejaký malý rozpočet pre mestá a obce, ktoré sú tam. Chceme s nimi rokovať, čo sa dá ešte v tejto ťažkej situácii robiť. Začínam od budúceho týždňa pravdepodobne kontrolné dni na všetkých ministerstvách. Budem sa ich pýtať, povedzte mi ako plníte program vlády, aké navrhujete opatrenia na podporu hospodárskeho rastu a najmä ma bude zaujímať ako urýchliť čerpanie prostriedkov z európskych fondov, ktoré stále nie je také ako by malo byť, čiže vláda musí byť aktívna, krajina musí žiť, len musíme skoncentrovať sa na dve veci. Na jednej strane šetriť, konsolidovať a na druhej každé jedno euro používať na podporu hospodárskeho rastu. Je to veľmi ťažká kombinácia.

Branislav DOBŠINSKÝ, moderátor
--------------------
/nezrozumiteľné/ pán premiér, predsa len ten príklad futbalového štadióna, myslíte si, že to rozdýchajú učitelia alebo zdravotníci, keď nedostanú tých 10 %?

Robert FICO, predseda vlády SR /Smer-SD/
--------------------
Ťažko mi je o týchto otázkach teraz hovoriť, ale pravdepodobne bude treba.

Branislav DOBŠINSKÝ, moderátor
--------------------
Tak ľudsky sa pýtam, lebo naozaj nástupný plat 400, 500 eur.

Robert FICO, predseda vlády SR /Smer-SD/
--------------------
Keby som mal, veď snáď v rokoch 2006 - 2010.

Branislav DOBŠINSKÝ, moderátor
--------------------
Oni si nebudú môcť kúpiť ani lístok na ten futbal.

Robert FICO, predseda vlády SR /Smer-SD/
--------------------
2006 - 2010 sme snáď ukazovali, že sme vláda, ktorá je pripravená, ak sú peniaze tie peniaze naozaj aj dať. Naša snaha pomôcť učiteľom v tomto prípade hovorím o učiteľoch predovšetkým je limitovaná a my musíme si povedať aké sú tie limity, kam môžeme a kam nemôžeme ísť, ale pre všetkých na Slovensku platiť buď teraz nájdeme nejaké spoločné riešenie v širokom sociálnom dialógu a prežijeme alebo bude jeden malý víťaz alebo dvaja malí víťazi a bude 5,5 milióna porazených ľudí na Slovensku, lebo Slovensko nedobre skončí v európskom priestore. Navrhoval som včera prezidentovi Hollandeovi a to som povedal aj pani Merkelovej, keď som bol v Nemecku, poďme spoločne hovoriť ľuďom, čo sa deje v Európe, pretože ako keby sme žili izolovane a nevideli to, čo sa deje v krajinách ako je Česká republika, Maďarsko, Poľsko alebo Francúzsko alebo Nemecko. Každá krajina si prežila svoju vlastnú ekonomickú a sociálnu tragédiu. Každá jedna krajina v Európe. Takáto kríza tu nikdy nebola. My sme otvorená krajina, trpíme tým, že sme otvorená krajina. Na druhej strane sme stále lídri, sme na čele hospodárskeho rastu v celej Európskej únii, tak zabojujme, ako nemôžme teraz podľahnúť lacným rozhodnutiam, že tomu zvýšime a ostatní nech padnú. Pokiaľ však, povedal som to ešte raz, prídu za mnou sociálni partneri, zamestnanci, zamestnávatelia, opozícia.

Branislav DOBŠINSKÝ, moderátor
--------------------
Chcete sa prikryť nejakou dohodou /nezrozumiteľné/?

Robert FICO, predseda vlády SR /Smer-SD/
--------------------
Ja sa nepotrebujem prikrývať nič. Ja viem, tu je zodpovednosť vlády. Na konci dňa zodpovedá vláda, ale keby došli všetci - opozícia, sociálni partneri a povedali by ony nesúhlasia s konsolidáciou verejných financií, môžme to rozbaliť, ale to potom aj veľmi rýchlo zabalíme, ale od všetkých počúvam treba ozdravovať a treba urobiť poriadok vo verejných financiách. Veľmi ťažko sa ozdravuje vo verejných financiách, zastavujú sa odmeny, zastavuje sa verejné obstarávanie, šetrí sa a súčasne sa veľmi ťažko popri tomto zvyšujú platy o 10 %. To je celý ten problém a ja už nie som v pozícii politika, ktorá by lacno vykríkol do mikrofónu jasné, zajtra učiteľom zvýšime platy o 10 %. Myslím si, že je tu nejaká rarita, ktorú treba rešpektovať.

Branislav DOBŠINSKÝ, moderátor
--------------------
Toľko predseda vlády Robert Fico a od mikrofónu príjemný zvyšok víkendu praje Braňo Dobšinský.

Robert FICO, predseda vlády SR /Smer-SD/
--------------------
Dopočutia, všetko dobré.

27.10.2012
Rádio Slovensko
Nespokojní učitelia
27.10.2012    Rádio Slovensko    str. 02   12:10 Sobotné dialógy
            
Branislav DOBŠINSKÝ, moderátor
--------------------
No, okrem Jozefa Čentéša je v tomto štáte nespokojných určite viac ľudí. Medzi nich patria aj učitelia. Ešte stále je v hre aj možnosť štrajku učiteľov. Oni žiadajú 10 % do taríf. Vy ste im ponúkli 5 % do normatívov. Čiže ten váš odkaz nemám - nedám stále platí?

Robert FICO, predseda vlády SR /Smer-SD/
--------------------
Ste ho dali do skratky ten odkaz. Pozrite sa na vládu, ktorej som predsedom od apríla. Toto je vláda krízového menežmentu. Toto je vláda, ktorej úlohou je zabezpečiť, aby Slovensko preplávalo mimoriadne ťažké časy a je to vláda, ktorá chce zabezpečiť, aby Slovensko preplávalo aj za cenu, že to vládu bude bolieť a že to bude bolieť aj Smer-sociálnu demokraciu z hľadiska podpory slovenskej verejnosti, ale nechcem byť zodpovedný za to, aby Slovensko bolo niekedy vyradené z eurozóny, tam je naša budúcnosť a verte mi, v eurozóne sa naozaj vážne diskutuje o tom či nie je príliš veľa krajín v eurozóne a čaká sa na akúkoľvek chybu ktoréhokoľvek členského štátu eurozóny, čo by mohlo tento štátu eurozóny stáť miesto v tomto elitnom klube, preto prioritne, strategicky a národnoštátne je pre nás neuveriteľne dôležité udržať tempo konsolidácie verejných financií v roku 2013 a dosiahnuť deficit na úroveň 2,94 %. Na druhej strane a postupne prechádzam k učiteľom, vláda nepozerá iba na čísla, pretože ja vidím predovšetkým ľudí a potom až vidím nejaké čísla. Raz jeden politik povedal, že z čísiel sa ešte nikto nenajedol, hoci sú dnes strategicky dôležité pre Slovensko, ale vidím predovšetkým ľudím. Čiže na jednej strane prijímame krízové opatrenia, na druhej strane, plníme sľuby, ktoré sme dali napríklad v oblasti pracovnoprávnej ochrany zamestnancov. Včera sme prijali Zákonník práce a tento Zákonník práce posilňuje postavenie zamestnancov. To bol náš oficiálny sľub pred parlamentnými voľbami a tento sľub sme dodržali, čiže to je taký paradox, že sú to napríklad učitelia, ktorí tak isto spadajú do režimu Zákonníka práce a rovnako môžme povedať, že učiteľov bude viac chrániť Zákonník práce. Na druhej učitelia oprávnene hovoria, že majú nízke platy. Áno, majú nízke platy. Na Slovensku sú nízke platy. Nikto nám neverí a znovu to poviem, pretože mňa to niekedy až tak láka otravovať mojich kolegov premiérov v zahraničí alebo pri návštevách. Včera som to povedal pani predsedníčke rakúskeho parlamentu a ona mi neverila, že na Slovensku majú ľudia bežne plat 500 eur alebo že ľudia majú bežne dôchodok 300 eur. Áno, na Slovensku sú nízke platy, lebo to zodpovedá výkonnosti našej ekonomiky. My nemôžme skokovo dnes za to, že sme členským štátom Európskej únie zabezpečiť ľuďom také platy ako sú v Rakúsku, Nemecku alebo v iných vyspelých demokraciách, pretože sme mali iný hospodársky a sociálny režim a len 20 rokov budujeme trhové hospodárstvo.

Branislav DOBŠINSKÝ, moderátor
--------------------
Áno, ale tých 10 % čo žiadajú? Zabije to rozpočet?

Robert FICO, predseda vlády SR /Smer-SD/
--------------------
Áno a to sa teraz týka učiteľov. V prípade 10 % ide o takú sumu, že nám to ohrozuje konsolidáciu verejných financií a chcem poprosiť učiteľov, ktorých rešpektujem, znovu pripomínam, ak učitelia pôjdu štrajkovať, ja rešpektujem právo na štrajk a nebudem podávať návrhy na súdy, na zákaz štrajku ako to robil pán Lipšic, keď bola ešte predchádzajúca vláda. Rovnako nebudeme zneužívať hnev rodičov, ktorí tu môžu byť, ak by náhodou štrajk sa natiahol a nemali by kde poslať deti. Rešpektujem právo na štrajk, rešpektujem aj právo na to, že majú nízke mzdy, rešpektujem. Rovnako žiadam učiteľov a všetkých ostatných, ktorí oprávnene si pýtajú vyššie platy, aby pochopili aj nás, že máme tu nejaké strategické ciele, ktoré tu máme a ktoré bohužiaľ v roku 2013, bohužiaľ sú pre Slovensko dôležitejšie ako len individuálna požiadavka učiteľov a kým všade v okolí v Európe sa znižujú platy, naozaj sa znižujú platy vo verejnej sfére, aj učiteľom sa znižujú platy, vo verenej správe sa znižujú platy. Hovorím o iných krajinách. My, rešpektujúc to, že učitelia majú nízke platy ponúkame aspoň to, čo k dispozícii máme, teda 5 % zvýšenie.

Branislav DOBŠINSKÝ, moderátor
--------------------
Čiže to je, ak to správne čítam, je to vaše úplne konečné ultimatívne slovo 5 % normatívu, bodka, viac nič?

Robert FICO, predseda vlády SR /Smer-SD/
--------------------
Nie, myslím si, že existuje, existuje aj iná cesta. Naozaj prebieha veľmi intenzívny dialóg na všetkých úrovniach medzi vládou a predstaviteľmi školských odborov a ja verím, že tak ako to napríklad bolo pri Združení miest a obcí Slovenska a pri županoch, teda pri samosprávnych krajoch, ktoré podpísali s vládou memoranda o spolupráci a zaviazali sa, že budú veľmi šetriť, napríklad mestá a obce sa zaviazali aj župani, že pôjdu o 5 % dole s mzdami a že o 10 % pôjdu dole, pokiaľ ide o tovary a služby. Na druhej strane nám to veľmi pomohlo v konsolidácii. Na druhej strane sme prisľúbili županom a samospráve, že my urobíme jednu samostatnú vládu, pravdepodobne 19-teho novembra, kde chceme reagovať na všetky veci ako môžme pomôcť inak ako finančne samosprávam a miestnej a regionálnej úrovni pôjde najmä o legislatívne vylepšenia veci. Preto chcem využiť každý jeden deň do 26-teho novembra, kedy ohlásili školské odbory, že chcú ísť do štrajku rokovať a rovnako si viem predstaviť, že by sme mohli ponúknuť určitý kompromis, že máme peniaze na 5 %, ale poďme ešte hovoriť o tom, že či nevieme nejako legislatívne.

Branislav DOBŠINSKÝ, moderátor
--------------------
Vidíte výhľadovo, že /nezrozumiteľné/

Robert FICO, predseda vlády SR /Smer-SD/
--------------------
Nehovorím teraz len o peniazoch, teraz hovorím, aby som dokončil tú myšlienku, že hovorme o tom, že máme teraz peniaze na 5 %. Je diskusia či tie peniaze majú ísť teda ako balík do školstva alebo majú ísť /nezrozumiteľné/

Branislav DOBŠINSKÝ, moderátor
--------------------
No veď práve, toto ich hnevá, že normatíva nie tarif, ale normatív znamená, že nemusia tie peniaze dostať.

Robert FICO, predseda vlády SR /Smer-SD/
--------------------
O tom je, o tom bude ešte veľká diskusia určite.

Branislav DOBŠINSKÝ, moderátor
--------------------
Ale máte 500 miliónovú rezervu, uvidíme že teda aký bude vývoj, ale.

Robert FICO, predseda vlády SR /Smer-SD/
--------------------
K tomu sa dostaneme. Skúste ma ešte nechať jednu myšlienku chcem dokončiť v súvislosti s učiteľmi. My chceme ako kompromis alebo hľadáme cestu, že na jednej strane im ponúkneme to, na čo máme. Naozaj pani učiteľky, páni učitelia, teraz sa obraciam na vás aj cez tento mikrofón, jednoducho nemáme viacej peňazí a v roku 2013 musíme Slovensko udržať v eurozóne, ale môžme diskutovať na tému či tarify alebo balík do školstva. Rovnako sme pripravení vo vláde si sadnúť a hovoriť o tom ako ešte vylepšiť postavenie učiteľa v spoločnosti. Ja napríklad poviem, potrebujú učitelia prísnejšiu trestnoprávnu ochranu?

Branislav DOBŠINSKÝ, moderátor
--------------------
Status verejného činiteľa.

Robert FICO, predseda vlády SR /Smer-SD/
--------------------
Áno, status verejného činiteľa? Poďme hovoriť aj o týchto otázkach, ktoré môžu posilniť postavenie učiteľa.

Branislav DOBŠINSKÝ, moderátor
--------------------
Ale pripúšťate tú možnosť, lebo tá 500 miliónová rezerva nevieme ako to dopadne, samozrejme ak sa využije, ale ak by bola voľná, to znamená, že ten vývoj by nebol taký zlý a nemusela by sa rozpustiť na vykrytie zhoršenia deficitu, že by sa rozpustila trebárs práve do tých platov učiteľov? To je legitímna otázka.

Robert FICO, predseda vlády SR /Smer-SD/
--------------------
Pokiaľ ide o rezervu, my sme predpokladali ako sa začne zneužívať táto téma vo vzťahu k vláde. Postavili sme rozpočet. Ale myslím ako sa zneužíva rezerva vo vzťahu k vláde. Postavili sme rozpočet, ktorý zabezpečuje Slovensku, že prežije v Európe v roku 2013. Rovnako ten rozpočet, ktorý podstatne viac požiadaviek kladie na silných a bohatých ako na ľudí s nízkymi príjmami a so strednými príjmami, ale hlavne je to rozpočet, ktorý má určitú rezervu, s ktorou rátame v roku 2013 pre rôzne šokové situácie, ktoré môžu nastať. Naozaj sa nám môže stať, že Grécko nám vybuchne. Môže sa stať, že vznikne kríza a Slovensku bude musieť nielenže udržať 2,94 % deficit, ale bude musieť aj sanovať nejaké ďalšie. Presne tak a teraz tá rezerva, aby sme nerozprávali o číslach, ktoré nie sú celkom reálne. My hovoríme o rezerve reálne okolo 250 miliónov eur. Ten zostatok je iba akýsi odhad počtu ľudí, ktorí by mohli do 31-vého januára 2013 vystúpiť z druhého piliera, ale to je iba odhad, čiže reálne hovorme o sume 250 miliónov eur. Pán redaktor, ja som sociálny demokrat a pri prvej príležitosti, kedy to umožnia ekonomické možnosti Slovenskej republiky, kedy to umožní aj plnenie našich záväzkov vo vzťahu k Európe budú prví tí, čo majú nízke platy, aby sme im pomohli, my sme vláda, ktorá uznáva napríklad minimálnu mzdu, sme za jej zvyšovanie, uznáva, že mzdy na Slovensku sú naozaj veľmi nízke a musíme s týmto postupne niečo robiť, ale súčasne ešte raz prosím všetkých, potom sa musíme dohodnúť, že nebudeme konsolidovať, ale potom nech sa nikto nečuduje, že v decembri v roku 2013, keď si budeme potrebovať požičať peniaze na prefinancovanie dlhu nám nikto nepožičia alebo nám požičia za 7 % úrok, kým dnes si požičiavame za úrok okolo 1,8 %, čo je vynikajúci výsledok v porovnaní inými krajinami. Je to veľká dilema pre nás a  je to pre mňa ťažká situácia pán redaktor. Ja som opakovane som komunikoval, že toto sú najťažšie mesiace v mojej kariére politickej, ale snažíme sa ľudí pochopiť, rovnako chceme, aby ľudia pochopili aj nás, ale ja som pripravený obetovať aj čas mojej osobnej podpory verejnosti.

Branislav DOBŠINSKÝ, moderátor
--------------------
Je to voľba priorít. Inak tu sa mi páči, že taký pekný citát v tejto súvislosti, že nemôžeme mať britský vysokoškolský systém a jeho kvalitu za mexické peniaze vysokým školám a senegalské peniaze ich učiteľom, ale hovoríte peniaze a priority. Spomeniem dve možnosti, platy sudcov, váš minister financií v tejto súvislosti dokonca hovoril o krkavcoch, čo by bolo dosť veľké pobúrenie sudcov a spomeniem politické strany, ktoré bez ohľadu na to ako si Slovensko uťahuje opasky majú permanentne rok čo rok vyše 7 milióna na svoju prevádzku. Tam nevidíte rezervy?

Robert FICO, predseda vlády SR /Smer-SD/
--------------------
Bavíme sa o takých sumách, pokiaľ ide o platy učiteľov alebo pokiaľ ide o nároky lekárov alebo pokiaľ ide o iné skupiny ľudí, že hovoríme v podstatne, keby sme naplnili ich predstavy o stovkách miliónov. Stovkách miliónov eur, čiže hovoríme o miliardách korunách.

Branislav DOBŠINSKÝ, moderátor
--------------------
140 myslím to vychádza u učiteľoch.

Robert FICO, predseda vlády SR /Smer-SD/
--------------------
Napríklad, keby sme hovorili o desiatich, dokonca aj viac to vychádza ako 140 miliónov, čo je, ak to pretavíme na slovenské koruny, tak sa bavíme o 4,3, 4,4 miliardy slovenských korún, čo sú obrovské peniaze. Áno, môžme robiť aj takéto rozhodnutia, ktoré naznačujete, ktoré na jednej strane sú ako, používam to slovenské príslovie mucha pre psa z hľadiska prínosu pre štát.

Branislav DOBŠINSKÝ, moderátor
--------------------
Áno, ale sú to symboly.

Robert FICO, predseda vlády SR /Smer-SD/
--------------------
Sú to symboly, ale majú fatálne dôsledky a poviem aké. Na Slovensku ľudia nemajú príliš dobrú mienku o súdoch a sudcoch. Asi by sme sa navzájom klamali, keby sme teraz tu hovorili o tom, že ľudia sú presvedčení o 100 % funkčnosti.

Branislav DOBŠINSKÝ, moderátor
--------------------
Nedivíte sa ale?

Robert FICO, predseda vlády SR /Smer-SD/
--------------------
Nie, nedivím sa. Preto hovorím, beriem názor verejnosti a verejnosť možno by aj akceptovala, keby sa urobili nejaké opatrenia takéhoto typu, ale Ústavný súd zagarantoval, opäť je to Ústavný súd, ktorý zagarantoval sudcom, že majú nárok na valorizáciu.

Branislav DOBŠINSKÝ, moderátor
--------------------
Ale ústavným zákonom to môžete posunúť.

Robert FICO, predseda vlády SR /Smer-SD/
--------------------
Viete, to je celý ten problém, o ktorom sa bavíme dlhodobo, že či je možné ústavným zákonom obchádzať rozhodnutia Ústavného súdu. Nie som celkom o tom presvedčený. Aj ja som mal niekedy takú tendenciu v minulosti to hovoriť, ale myslím si, že to by bolo obchádzanie úlohy a účelu Ústavného súdu Slovenskej republiky, ale viete, v tomto prípade by som bol nerád, keby sme vystavili celý súdny systém takému tlaku, že keď tých sudcov nezaplatí štát, tak ich zaplatí niekto iný. Sudcovia v iných krajinách sú skupina ľudí, ktorí majú pomerne vysoké finančne ohodnotenie preto, lebo štátu veľmi záleží na funkčnosti právneho systému. Ale môžete hneď argumentovať, ale u nás nefunguje systém tak ako by mal fungovať, ale to neznamená teraz.

Branislav DOBŠINSKÝ, moderátor
--------------------
Ja by som argumentoval minimálne tým, že aspoň toľko slušnosti, že by nedávali žaloby za diskrimináciu /nezrozumiteľné/

Robert FICO, predseda vlády SR /Smer-SD/
--------------------
Asi máte pravdu pán redaktor, že každý nemôže, nemôže sa vyčleniť nejaká skupina ľudí a nemôže tvrdiť, že ja teraz nemám nič spoločné s konsolidáciou, ja nemám nič spoločné s týmto, ja mám na toto nárok, ale pokiaľ ide o peniaze, ľudia sú nekompromisí, pokiaľ ide o platy, ja dokončím tú myšlienku. Veľmi opatrní buďme v tomto. To sa iste týka aj politických strán. Môj názor poznáte, ja som ho prezentoval opakovane. Sú dva spôsoby ako budeme financovať politické strany. Jeden spôsob je legitímny aj demokratický a poznám ho napríklad v Spojených štátoch amerických a vyzeral by asi takto. Urobil by som nejaký večierok a pozval by som si tam 150 podnikateľov zo Slovenska, aby som ich vybral z hľadiska peňazí. Oni by mi normálne prispeli na kampaň. Známy podnikateľ taký by mi dal 100 000 eur, ešte známejší podnikateľ, ktorý sa objavuje niekde v novinách by mi dal milión eur, ten by mi dal toľko eur, toľko eur.

Branislav DOBŠINSKÝ, moderátor
--------------------
Koho by ste pozvali?

Robert FICO, predseda vlády SR /Smer-SD/
--------------------
Potom by som to normálne takto ukázal a by som povedal títo ľudia, títo podnikatelia mi tu dali peniaze na volebnú kampaň, ale potom by som toho známeho podnikateľa, ktorý mi dal milión eur urobil ministrom, potom by som toho druhého podnikateľa, ktorý mi dal 500 000 eur urobil veľvyslancom. Toto je v Spojených štátoch typické, keď prispejete oficiálne na kampaň prezidenta, stanete sa veľvyslancom, dostanete nejaký iný úrad, ktorý jednoducho mu prezident dá k dispozícii. Toto ja odmietam. Je lepší systém, keď politické strany nie sú odkázané na takéto príspevky od podnikateľov, je lepšie, keď financovanie je úplne čisté ako príspevok zo štátneho rozpočtu.

Branislav DOBŠINSKÝ, moderátor
--------------------
A je čistý?

Robert FICO, predseda vlády SR /Smer-SD/
--------------------
Jasne, že je čisté, pretože to podlieha kontrole Kontrolného úradu. Sú pravidelné audity a je to veľmi dobré pre politickú stranu, pretože nemusí politická strana pobehovať a hľadať finančné prostriedky niekde. Inde. Pozrite sa, poďme o tom hovoriť ďalej či ten mechanizmus je dobre nastavený z hľadiska výšky príspevkov, ktoré dostávajú politické strany. Ja som o tom pripravený sa baviť, ale odmietam spôsob financovania politických strán. Môžme sa o tom rozprávať, ja sa týmto veciam naozaj nebránim.

Branislav DOBŠINSKÝ, moderátor
--------------------
Jasné, ale povedzme tiež ako gesto, že /nezrozumiteľné/. Dobre, okrem učiteľov, ale máme aj ďalšie skupiny zamestnancov, ktorí nie sú celkom spokojní. Viac kolegyňa Lucia Virostková.

Lucia VIROSTKOVÁ, redaktorka
--------------------
Okrem učiteľov žiadajú o zvýšenie platov aj ostatní zamestnanci verejného sektora. Celkovo v ňom pracuje okolo 350 tisíc ľudí, z toho vyše polovica pre územnú samosprávu. Zmrazenie ich miezd je súčasťou úsporného scenára vlády. Bez valorizácie v hodnote inflácie sa reálny zárobok štátnych pracovníkov každoročne znižuje. Vysvetľuje ekonóm Vladimír Baláž:

Vladimír BALÁŽ, ekonóm
--------------------
Tohto roku napríklad inflácia bude činiť niekde na úrovni 3,5, 3,8 %, tak vlastne o takúto hodnotu sa potom zníži kúpna sila ich výplaty.

Lucia VIROSTKOVÁ, redaktorka
--------------------
Podľa aktuálnych taríf mimo školstva či zdravotníctva má pritom napríklad zamestnanec s praxou do 6 rokov hrubú mzdu od 265 eur v prvej, do 600 eur v najvyššej 14-tej platovej triede. Konsolidácia sa tak priamo dotkne aj ľudí s nižšími príjmami, čo je v protiklade s vyhlásením premiéra Roberta Fica po schválení kľúčovej časti úsporného balíka na konci septembra.

Robert FICO, predseda vlády SR /Smer-SD/
--------------------
Nám nešlo o to zdierať ľudí, myslím si, že ani nenájdete nejaké opatrenia také, ktoré by priamo išli proti ľuďom z príjmami na úrovni 400, 500, 600 eur.

Lucia VIROSTKOVÁ, redaktorka
--------------------
Slovenský zástupca v európskom hospodárskom a sociálnom výbore Viliam Páleník upozorňuje, že v ostatných krajinách EÚ s výnimkou najviac zadĺžených štátov s oslabenou ekonomikou rastú mzdy vo verejnom sektore minimálne o toľko ako ceny.

Viliam PÁLENÍK, slovenský zástupca v európskom hospodárskom a sociálnom výbore
--------------------
Rozhodne nie sú zmrazené niekoľko rokov, možno niektorý rok, nezabúdajme, že naša krajina má jeden z najväčších hospodárskych rastov Európskej únie a tie platy dlhšie už neboli valorizované.

Branislav DOBŠINSKÝ, moderátor
--------------------
Takže pán premiér, konsolidácia je nutná, je nevyhnutná, na tom sa zhodujú prakticky všetci relevantní politici. Na druhej strane, vy ste hovorili, že sa nebude na úkor strednej a nízkopríjmovej, predsa len v tej verejnej správe ako sme mohli počuť robia ľudia s platmi 200, 300, 400, 500, 600 eur. Niekoľko rokov zmrazené platy, znižuje sa životná úroveň.

Robert FICO, predseda vlády SR /Smer-SD/
--------------------
Pokiaľ ide o konsolidáciu, hovoril som o aktívnych opatreniach typu zvyšovania daní pre bohatých, hovorili sme o aktívnych opatreniach bankových odvodoch, pokiaľ ide o zvyšovanie platov, /nezrozumiteľné/ teraz už to poviem tak od srdca, veď už nebláznime všetci. Ja ľudí, prisahám Bohu chápem, že majú nízke platy, ja tomu úplne rozumiem, ale ako to ide dohromady? Na jednej strane všetci nás tlačia, musíte zostať v Európske únii, musíte zostať v eurozóne, musíte šetriť a na druhej strane sa mi vytvára front, ktorý pýta od nás vyššie platy. To nejde, nejde dohromady mať väčšie výdavky na platy a súčasne šetriť a dostať nejaký balík pod kontrolu. Znovu opakujem, ak to umožní situácia a nebudú ohrozené záujmy Slovenskej republiky, tak potom môžme okamžite hovoriť o zvyšovaní platov vo verejnej sfére. Aby som to trošku dokreslil, že o čo hráme, pretože niekedy to vyzerá tak, že máme pocit, že iba na Slovensku sa niečo deje a v iných krajinách sa nič nedeje. Použijem na to jeden výrok, ktorý povedal americký prezident Roosevelt počas druhej svetovej vojny, keď sa americkí politici v roku 1944, 43 hrozne hádali medzi sebou a v Európe zúrila hrozná vojna a vtedy povedal Roosevelt, že asi by bolo dobré, keby nejaká tá bomba doletela z Európy do Spojených štátov, aby americkí politici pochopili a ľudia, že o čom je reálne vojna a že čo sú skutočné problémy. Čo nám hrozí, hrozí nám, ak nebudeme dodržiavať pravidlá hry v klube, ktorý sa nazýva eurozóna a my euro máme, sme ho prijali a ľudia euro naozaj prijali. Že môžme byť z tohto klubu vyčlenení alebo dostaneme také tvrdé sankcie, ktoré nezvládneme. Ak si niekto myslí, že je dnes možný izolovaný postoj Slovenska, ktoré je úplne naviazané na ekonomiku západnej Európy, že sa môžeme vrátiť ku korune, tak hovoríme o znehodnotení vkladu ľudí o 40 %, hovoríme o obrovskej inflácii, hovoríme o obrovskom medzinárodnom tlaku na Slovenskú republiku, už nehovoriac o investoroch a ďalších, ktorí by sa správali okamžite veľmi účelovo a hľadali by krajiny, kde euro majú, pretože pre investora zo západného sveta je veľmi výhodné byť v štáte, ktorý má euro. O toto sa hrá. Znovu, ak prídu sociálni partneri či sú to zamestnávatelia alebo zamestnanci alebo mestá alebo župani a povedia, my nechceme konsolidovať, nás to nezaujíma čo bude so Slovenskom, tak potom poďme, zvýšme deficit na 5, 6 %, dajme peniaze hneď učiteľom, lebo si to zaslúžia, dajme peniaze verejnej správe, lebo si to zaslúži, ja chcem len, ja chcem len.

Branislav DOBŠINSKÝ, moderátor
--------------------
Ja rozumiem tej dileme, máte horúce kreslo.

Robert FICO, predseda vlády SR /Smer-SD/
--------------------
To nie je že dilema, to nie je.

Branislav DOBŠINSKÝ, moderátor
--------------------
Ale predsa len pán premiér. Jedna otázka možno, lebo minister financií to už naznačil, že možno môže byť v hre, aby bolo viac peňazí pre kvalitu, kvalitných učiteľov, my máme veľa učiteľov, že možno že menší počet učiteľov, nejaké prepúšťanie a tým by bolo viac peňazí pre. Čiže to neprichádza do úvahy?

Robert FICO, predseda vlády SR /Smer-SD/
--------------------
Neriešme problém krízy stále iba tak, že budeme prepúšťať ľudí a škrtiť ľudí. Opakujem, opakujem, ja som veľmi rád, že sme schválili včera Zákonník práce, pretože ho považujem za veľmi dôležitú ochranu zamestnanca ako takého. Tu je iné čaro. Vy dobre viete, že predchádzajúca vláda umelo vyškrtala skoro 5000 učiteľov a tvárila sa, že to vytvorí nejaký balík peňazí pre zvýšenie platov učiteľov, ale všetci učitelia tam zostali, nikto od tade neodišiel. Áno, sú štatistiky, ktorého hovoria z hľadiska Európy, že na jedného učiteľa je menší počet žiakov ako nejaký priemer Európskej únie a tak, ale neriešme veci tak, že teraz začneme ľudí vyšmarovať von z roboty. Toto ja takúto hru nemôžem v žiadnom prípade akceptovať, nie. Pán redaktor, nejde o dilemu. Toto nie je dilema, pretože ja si myslím, že Slovensku musí zostať v klube a musí bojovať o svoje miesto v eurozóne. My sa musíme držať toho Nemecka a Francúzska aj za cenu, že nás to bolí a opakujem, ja rešpektujem, že ľudia sú nespokojní a že niektorí chcú aj štrajkovať, ale aspoň tu sedím a mám pocit, že ak idú dnes učitelia bojovať za vyššie platy, tak ja som ich v roku 2006 - 2010 neokašľal, pretože my sme im zvýšili platy o 23 alebo 24 %-

Branislav DOBŠINSKÝ, moderátor
--------------------
Čiže aj keby boli dva, tri týždne sa nechodilo do škôl, lebo by bol štrajk, tak neustúpite, hej?

Robert FICO, predseda vlády SR /Smer-SD/
--------------------
Ale to teraz som nepovedal, ja neustúpim, ja som povedal, že chcem využiť každý deň na rokovanie s nimi, na nájdenie takého riešenia, aby 26-teho nebol štrajk. Pre mňa je priorita samozrejme, aby štrajk nebol, nie aby bol. Ale znovu pripomínam v rokoch 2006 - 2010 pán redaktor sme zvýšili učiteľom platy o 23, 24 % a samotní učitelia to rešpektujú a uznávajú. Vláda Ivety Radičovej zvýšila platy učiteľov o 1,3 %, čiže ja nemám zlé svedomie, ja iba vysvetľujem, kde sa dnes nachádzame, lebo moja vláda nebola tá, ktorá škrtala učiteľom, ktorá by vyháňala učiteľov, ktorá by umelo nejaký tabuľkách dávala dole. Len stojím pred jednoduchým rozhodnutím - zostať v Európe, dať Slovensku nejakú perspektívu alebo zvýšiť deficit a vyhnať Slovensko z elitného klubu.

Branislav DOBŠINSKÝ, moderátor
--------------------
Tomu rozumiem, ale rozumiete zase vy, rozumiem ten dileme, ktorú má 30 ročný učiteľ, ktorý má na krku dve deti, chce si zobrať hypotéku, aby mali kde bývať a jeho žena mu hovorí, tak banka im povie, nedostaneš hypotéku, lebo s tvojim platom kde že.

Robert FICO, predseda vlády SR /Smer-SD/
--------------------
Na to odpovedám, na to odpovedám. Pri prvej príležitosti, ktorá bude musíme ísť s platmi hore, ak nám to ekonomická situácia dovolí, ale.

Branislav DOBŠINSKÝ, moderátor
--------------------
Ale to sú ľudia, čo vychovávajú naše deti.

Robert FICO, predseda vlády SR /Smer-SD/
--------------------
Pán redaktor, áno, ale kde budú vychovávať tie deti, ak Slovensko vypadne z Európy? To naozaj chceme zo Slovenska nejaké Bielorusko? Alebo chceme nejakú krajinu, kde na nás budú pozerať úplne cez krivé okuliare, nikto s nami nebude spolupracovať, investori od tiadiaľto odídu, veď hovorme o budúcnosti, nehovorme vždy o iba jednorázovom akte teraz. Rozhodneme a zase o dva mesiace príde ďalšia kategória, ktorá bude chcieť ďalšie navýšenie, ďalšie navýšenie. Navýšenie platov ja rešpektujem a uznávam, ale momentálne nie je zlučiteľné s tým, čo Slovensko strategicky musí robiť a ja viem, tu opozícia samozrejme si robí svoju prácu, veď je to opozícia, ja jej to ani nejako nevyčítam, ja jej vyčítam iba to, že neponúka žiadne, žiadne alternatívy, ale stojím si za tým, že sme ošklbali banky, ošklbali sme monopoly, zavádzame vyššie dane pre firmy, zavádzame vyššie dane pre bohatých, ktorí zarábajú viac ako 3300 eur.

Branislav DOBŠINSKÝ, moderátor
--------------------
Aj dohodári. Je to zvláštny segment, to je pravda, ale /nezrozumiteľné/ pri 4 % nezamestnanosti, ak im neviete ponúknuť prácu /nezrozumiteľné/

Robert FICO, predseda vlády SR /Smer-SD/
--------------------
Dohodári, pán redaktor, som rád, že ste to otvorili. Na Slovensku robí 800 000 dohodárov, tak sa vyhýbajú mnohí plateniu daní a odvodov. Ale veď dohody zostávajú, ako dohody zostávajú ako inštitút, len nie je možné, aby človek chodil ráno do roboty. My máme prípady, kedy človek príde ráno do roboty o šiestej hodine, postaví sa k sústruhu a robí celý deň ako v normálnom pracovnom pomere a je na dohode a prečo neplatí odvody a dane? Prečo zamestnávateľ sa vyhýba plneniu povinnosti za takéhoto zamestnanca?

Branislav DOBŠINSKÝ, moderátor
--------------------
Je to lacnejšie. Je to možno lepšie robiť na dohodu ako vôbec, nie?

Robert FICO, predseda vlády SR /Smer-SD/
--------------------
No, ale potom ako má fungovať štát? Ale to je vyhýbanie sa povinnostiam. Čiže ja som toho názoru aj v prípade odvodov, odvody sa zvyšujú len osobám, ktoré zarábajú viac ako 1100 eur mesačne. A len 12 %, ale hovoríme o zvyšovaní odvodov, my len sme urobili to, že každá práca, ktorá sa vykonáva je zodvodnená a musí byť zdanená. My nemôžme pozerať na 800 000 dohodárov, z ktorých podľa mňa obchádza platenie daní a odvodov. Tu unikajú obrovské finančné prostriedky, takže trvám na tom, že pri konsolidácii verejných financií sme neútočili na dôchodcov, zabezpečujeme naďalej vianočný príspevok na Vianoce, dohodli sme sa so študentmi, veľmi oceňujem dohodu, ktorú urobil minister školstva a minister práce so študentmi ohľadne dohôd. Na to sú dohody určené, aby študenti si mohli pár korún zarobiť, aby mohli povedzme mať zdroje.

Branislav DOBŠINSKÝ, moderátor
--------------------
Bolo správne, keď hovoríte o tejto téme nezamestnaní si mohli privyrobiť na dohodu, teraz sa to seklo, že už nie.

Robert FICO, predseda vlády SR /Smer-SD/
--------------------
Zrazu začíname trochu robiť poriadok v systéme, ktorý je veľmi neadresný a ktorý je často aj systémom, kde sa nám strácajú peniaze a všetko je proti nám teraz zneužívané. Viete, to je presne ako s tými živnostníkmi. To je presne ako s tými živnostníkmi a s tým Zákonníkom práce. Pri živnostníkoch sa urobili rozhodnutia, opatrenia pán redaktor, ktoré boli dohodnuté so živnostníkmi, tak nech mi tu nevyskakuje teraz opozícia a nekritizuje nás, pretože živnostníci, predstavitelia živnostníkov dohodli s vládou, našou vládou aké opatrenia sa majú urobiť. Zákonník práce to isté. Po prvé, veľmi sa mi páči ako opozícia teraz kričí ohľadne Zákonníka práce, len akosi nemala čo diskutovať v parlamente som zistil, že tam ani predstavitelia opozície nesedeli, to je vážny problém. Na jednej strane hovoria, že Zákonník práce, ale keby bolo treba diskutovať ani tam neprišli na diskusiu, čo opozícia zamestnáva ľudí? Zamestnávateľské zväzy povedali, že tento Zákonník práce nebude mať žiaden zásadný vplyv.

Branislav DOBŠINSKÝ, moderátor
--------------------
/nezrozumiteľné/ obchodnej komory zahraničnej oni povedali, že to nemusí byť celkom v poriadku.

Robert FICO, predseda vlády SR /Smer-SD/
--------------------
Viete, zahraničné obchodné komory by boli najradšej, keby ľudia na Slovensku zarábali 140 eur mesačne. To je celý problém. Zahraniční investori sú zväčša, prečo sem prichádzajú zahraniční investori? Kvôli lacnej pracovnej sile, jasné. Zahraničný investor by bol najradšej, keby mu pracoval zadarmo Slovák. Ja neberiem na zreteľ, čo hovoria zahraničné obchodné komory. Keby radšej pozerali na to aké dane majú v krajinách, kde pôsobia ako v materských krajinách, že Nemecko, Francúzsko majú 30, 35 % dane, nech radšej pozerajú na to, aké sú tam príjmy, ale nech nekritizujú Slovensko, že máme odvahu zrazu ľuďom trošku dať viacej právomocí a možnosti ochrániť ich ako v iných krajinách.

Branislav DOBŠINSKÝ, moderátor
--------------------
Tak zas tiež si môžu povedať ako /nezrozumiteľné/

Robert FICO, predseda vlády SR /Smer-SD/
--------------------
Viete, čo by sa stalo? Ja by som chcel vidieť, ja by som chcel vidieť tie zahraničné obchodné komory, keby sme na Slovensku mali Zákonník práce ako majú v Nemecku alebo v Rakúsku, čo by vtedy hovorili.

Branislav DOBŠINSKÝ, moderátor
--------------------
Toľko predseda vlády Robert Fico.

Robert FICO, predseda vlády SR /Smer-SD/
--------------------
Ďakujem za pozvanie.

Branislav DOBŠINSKÝ, moderátor
--------------------
No a pekný ešte víkend od mikrofónu praje aj Braňo Dobšinský.

Robert FICO, predseda vlády SR /Smer-SD/
--------------------
A majme spoločne veľa trpezlivosti, nič iné nám nezostáva.

Branislav DOBŠINSKÝ, moderátor
--------------------
Tak, držme palce.

Vymenovanie generálneho prokurátora
27.10.2012    Rádio Slovensko    str. 01   12:10 Sobotné dialógy
            
Branislav DOBŠINSKÝ, moderátor
--------------------
Ústavný súd prezidentovi nariadil rozhodnúť o vymenovaní generálneho prokurátora. Nejasný verdikt ústavných sudcov však neistotu Jozefa Čentéša vôbec nerozptýlil, no a prezident si so svojim rozhodnutím opäť dáva načas. Nad Slovenskom stále visí hrozba časovo neobmedzeného štrajku učiteľov a nespokojnosť s platmi rastie aj v štátnej správe. Premiér ale verejnosti odkazuje, že prioritou jeho vlády je ozdravenie verejných financií a udržanie Slovenska v eurozóne. Opozícii sa pritom konsolidácia verejných financií prostredníctvom zvyšovania daní či odvodov nepáči a vláde odkazuje, aby viac šetrila. Dámy a páni, príjemné sobotné popoludnie, ako obvykle o tomto čase je tu priestor pre pravidelnú politickú diskusiu. Tento raz jej hosťom je predseda vlády Robert Fico.

Robert FICO, predseda vlády SR /Smer-SD/
--------------------
Dobrý deň prajem.

Branislav DOBŠINSKÝ, moderátor
--------------------
A pekný deň od mikrofónu želá aj Braňo Dobšinský. Doplním, reláciu kvôli pracovnému programu predsedu vlády predhrávame v piatok predpoludním. Ústavný súd rozhodol po dlhých mesiacoch o ďalšom osude kandidáta na generálneho prokurátora. Viac kolegyňa Zuzana Hanzelová.

Zuzana HANZELOVÁ, redaktorka
--------------------
Za 18 mesiacov, počas ktorých prezident odmietol vymenovať generálneho prokurátora to dnes vyzeralo, že už na Jozefa Čentéša zrejme zabudol.

Ivan GAŠPAROVIČ, prezident SR
--------------------
Ktorého?

Zuzana HANZELOVÁ, redaktorka
--------------------
Potom však svoju odpoveď doplnil, no konkrétne rozhodnutie zatiaľ neprezradil.

Ivan GAŠPAROVIČ, prezident SR
--------------------
Čítali ste rozhodnutie Ústavného súdu? Tak sa budem riadiť podľa neho.

Zuzana HANZELOVÁ, redaktorka
--------------------
Ivan Gašparovič však má možnosti len dve. Buď Čentéša vymenuje alebo nie. V prípade, že sa rozhodne generálneho prokurátora nevymenovať, má opäť len dve možnosti. Hovorí Anna Pančurová, hovorkyňa Ústavného súdu:

Anna PANČUROVÁ, hovorkyňa Ústavného súdu
--------------------
Nevymenovať kandidáta môže len z dôvodu, že nespĺňa zákonné predpoklady na vymenovanie alebo z dôvodu závažnej skutočnosti vzťahujúcej sa na osobu kandidáta, ktorá dôvodne spochybňuje jeho schopnosť vykonávať funkciu spôsobom neznižujúcim vážnosť ústavnej funkcie.

Zuzana HANZELOVÁ, redaktorka
--------------------
Ústavný súd však dodáva "dôvody na nevymenovanie nesmú byť svojvoľné". Radoslav Procházka z KDH si však myslí, že Ústavný súd týmto našiel v Ústave niečo, čo tam nie je.

Radoslav PROCHÁZKA, poslanec NR SR /KDH/
--------------------
Slovne síce Ústavný súd osobnú svojvôľu odmieta, ale tým výkladom pre ňu vytvára všetky predpoklady.

Zuzana HANZELOVÁ, redaktorka
--------------------
O tom, že by bola svojvôľa v Ústave nevie ani ústavný právnik Marián Giba:

Marián GIBA, ústavný právnik
--------------------
V Ústave nenachádzame definíciu toho, čo je svojvôľne, to znamená asi by sa bolo treba oprieť o nejaké vecné argumenty, aby to nevychádzalo len z nejakého osobného postoja prezidenta.

Zuzana HANZELOVÁ, redaktorka
--------------------
Prezident Gašparovič tvrdí, že jeho dôvody na nevymenovanie napriek rozhodnutiu súdu zostávajú a sú už rok známe.

Branislav DOBŠINSKÝ, moderátor
--------------------
Pán premiér, okrem toho, že ste predseda vlády, ste aj skúsený právnik. Z vášho pohľadu, existujú nejaké dôvody, relevantné dôvody, právne relevantné dôvody, pre ktoré by Jozef Čentéš nemal byť generálny prokurátor?

Robert FICO, predseda vlády SR /Smer-SD/
--------------------
Predovšetkým chcem opätovne zaujať postoj, ktorý zaujímam pri rozhodnutia Ústavného súdu a to je postoj, že rešpektujem toto rozhodnutie. Či sa mi toto rozhodnutie páči alebo nepáči. Ústavný súd rozhodol aj v minulosti napríklad o zákone o preukazovaní pôvodu majetku alebo o zákaze zisku a boli to rozhodnutia, ktoré sa mi nepáčili, ale musím ich rešpektovať, pretože na to je Ústavný súd. Pokiaľ ide o generálneho prokurátora, je škoda, že je tu rozhodnutie Ústavného súdu, ktoré umožňuje niekoľko výkladov a aj preto dnes začala akási politicko-mediálna vojna o to či prezident môže alebo nemôže a čo má robiť alebo nemá robiť. Domnievam sa a to je len naozaj po oboznámení sa s výrokovou časťou tohto rozhodnutia Ústavného súdu, že pán prezident má pomerne široké možnosti rozhodnúť sa či pána docenta Čentéša vymenuje alebo ho odmietne a požiada Národnú radu o nového kandidáta a sú tam dve kategórie dôvodov. Jedna kategória sú zákonné podmienky, to nepredpokladám, že by bola nejaká prekážka na strane pána docenta Čentéša, ale pokiaľ ide o subjektívne dôvody, ktoré pomerne široko dáva Ústavný súd k dispozícii pánovi prezidentovi, tu je všetko v rukách pána prezidenta, preto ja som nikdy nemohol a ani nemôžem zasahovať do výkonu právomocí prezidenta Slovenskej republiky a budem trpezlivo čakať, čo pán prezident urobí. Ak pán prezident sa rozhodne docenta Čentéša vymenovať, budem to rešpektovať, ak sa rozhodne ho nevymenovať, budeme si musieť sadnúť za stôl a diskutovať na tému ako sa postaviť k novému generálnemu prokurátorovi, čiže dnes má všetko v rukách pán prezident a jeho právomoci so v tomto ohľade veľmi široké.

Branislav DOBŠINSKÝ, moderátor
--------------------
V každom prípade tu nejde len o Jozefa Čentéša a Ivana Gašparoviča v tomto konkrétnom prípade, lebo do istej miery je to precedens ako sa bude môcť správať prezident alebo hlava štátu voči parlamentu v takýchto rozhodnutiach. Naozaj, to rozhodnutie Ústavného súdu je také, že traja právnici ho čítajú piatimi rôznymi spôsobmi, keď sa s nimi rozprávam. Jozef Čentéš je prokurátor a aj podľa tých interných noriem zákona a tak ďalej, ak by bol nejaký problém s ním osobne, mal by byť voči nemu vedené nejaké disciplinárne konanie. Tá jeho voľba akokoľvek možno politicky alebo mediálne sa vníma. Ústavný súd ju skúmal, čiže vy vidíte niečo, čo by bolo mimo rámca nejakých pocitov prezidenta voči Jozefovi Čentéšovi, čo by mohlo skrývať dôvod?

Robert FICO, predseda vlády SR /Smer-SD/
--------------------
Iba politicky, zopakujem. Politicky, opakujem, nie právne. Náš postoj, ktorý sme prezentovali pri voľbe generálneho prokurátora v Národnej rade. Voľba bola maximálne spolitizovaná a viete, že bolo niekoľko neúspešných pokusov ho zvoliť, vrátane rôznych smiešností, kedy sa vtedajšia vládna koalícia navzájom kontrolovala, fotgrafovali si lístky a vytvárali dvojičky a robili všetko preto, aby o sebe vedeli, ale toto je naozaj na rozhodnutí pána prezidenta a pozrite sa, okolo voľby generálneho prokurátora sa vytvoril taký obrovský oblak, podstatné pre mňa je či generálna prokuratúra je funkčná alebo nie je funkčná.

Branislav DOBŠINSKÝ, moderátor
--------------------
Predsa len, veď vaši poslanci aj s pánom Trnkom dávali nejaký podnet. Ústavný súd legitimizoval tú voľbu. Čo by malo byť asi dosť podstatné.

Robert FICO, predseda vlády SR /Smer-SD/
--------------------
Netvrdím, že pán Čentéš nie je kandidát, ktorého Národná rada nepredložila, ale hovorím o okolnostiach, za ktorých táto voľba prebiehala, ale znovu, čo je pre mňa ako pre predsedu vlády dôležité. Rezort prokuratúry je samostatný a nepodlieha žiadnemu rezortu a je to podľa mňa tak isto ako aj v niektorých krajinách, kde napríklad nie sú schopní niekoľko mesiacov, niekoľko rokov postaviť vládu, ale štát funguje. Funguje ekonomika, funguje právny systém. Takto vnímam aj ja funkčnosť prokuratúry na Slovensku, pretože.

Branislav DOBŠINSKÝ, moderátor
--------------------
Čiže vám nechýba generálny prokurátor?

Robert FICO, predseda vlády SR /Smer-SD/
--------------------
Nie, chcem len povedať, že môže nastať v demokratickom systéme situácia, kedy nie je schopnosť ustanoviť človeka do funkcie, ktorý stojí na samom vrchu tejto pyramídy, no ale máme zase zábäzpeky, záruky, že je tam presne vymenovaný námestník, ktorý je poverený výkonom funkcie generálneho prokurátora, má k dispozícii dvoch ďalších námestníkov, títo v plnom rozsahu zabezpečujú činnosť prokuratúry, jednoducho, podávajú sa mimoriadne právne prostriedky. Prokuratúra si vykonáva svoju činnosť a ja poznám pomerne dôverne prostredie prokuratúry, lebo robím v oblasti trestného práva. Vôbec nemám pocit, že by bola generálna prokuratúra prokuratúra ako taká ochromená. Opakujem aj v iných krajinách to vidíme, že nie je možnosť z hľadiska politických postaviť rýchlo vládu alebo dostať iného funkcionára na čelo. Pamätáte sa ako to bolo s prezidentom na Slovensku, že nebola dlho možnosť prezidenta zvoliť.

Branislav DOBŠINSKÝ, moderátor
--------------------
Aj Ústava sa menila potom /nezrozumiteľné/

Robert FICO, predseda vlády SR /Smer-SD/
--------------------
Áno, aj sa Ústava presne menila kvôli tomu.

Branislav DOBŠINSKÝ, moderátor
--------------------
Ale je to také zvláštne, že takmer padla vláda bývalá kvôli voľbe generálneho prokurátora, potom rok prokuratúru vedie nejaký poverený námestník a akoby sa nechumelilo. Vy ste svojho času, ak si dobre pamätám, ešte pred tým, než ste sa stali prvý raz premiérom, to bolo vaše pomerne obľúbené heslo, že Slovensko nie je právny štát. Ako čítate situáciu, že parlament zvolí kandidáta, vyše roka sa nemôže domôcť svojho úradu, prezident vyše roka ignoruje túto tému, Ústavný súd vydá rozhodnutie, ktoré naozaj sa dá čítať veľmi rôznym spôsobom. To je právny štát?

Robert FICO, predseda vlády SR /Smer-SD/
--------------------
Právny štát je v tom a tu oceňujem postoj prezidenta a rovnako sme sa správali aj my, keď sme nastúpili do vlády v apríly 2012. My sme totiž v  apríly 2012 naozaj v súlade s Ústavou mohli predložiť do Národnej rady ďalšieho kandidáta na generálneho prokurátora, mohli sme zrušiť uznesenie k voľbe docenta Čentéša a zvoliť úplne novú osobu a ponúknuť ju pánovi prezidentovi, ktorý by sa potom mohol rozhodnúť či ju vymenuje alebo nevymenuje. Ale tak ako pán prezident aj Vláda Slovenskej republiky povedala, že nebude sa touto témou zaoberať do okamihu, pokiaľ nebudeme poznať nález Ústavného súdu. Nález Ústavného súdu tu je a ak ho správne čítame, dáva prezidentovi možnosť vybrať si či pána docenta Čentéša vymenuje alebo nevymenuje, preto teraz akékoľvek špekulácie sú zbytočné, počkajme na rozhodnutie pána prezidenta, čo urobí, ale ten právny štát vidím v tom, že ani prezident ani vláda nezneužili svoje mocenské postavenie, svoje politické postavenie a neurobili krok, ktorý by bol síce ústavný, bol by naozaj ústavný, ale asi by vyvolal obrovské množstvo nevôle a kritiky a preto na prvom stretnutí s opozíciou v apríly 2012 po voľbách som povedal veľmi jasne, nebudeme nič robiť, čakáme na nález Ústavného súdu. Teraz naozaj pán prezident drží karty v rukách, buď všetci budeme podávať ruku pánovi Čentéšovi a blahoželať mu, že je generálny prokurátor alebo budeme hľadať nového kandidáta, ktorý pôjde do Národnej rady a v tomto nevidím niečo, čo by bolo v rozpore s právnym štátom. To sú mechanizmy, ktoré právne predpisy predkladajú. Ešte nehľadáme, zatiaľ čakáme na pána prezidenta, čo urobí.

Branislav DOBŠINSKÝ, moderátor
--------------------
Budete hľadať kandidáta. Dobre, ale ako skúsený politik určite máte ako v šachu pár krokov dopredu prepočítaných rôzne varianty. Svojho času, keď Dobroslav Trnka sa lúčil, tak povedal takú pamätnú vetu, že ja sa vrátim. Je v hre ešte aj táto možnosť pre Smer myslím teraz politicky alebo doktor Čižnár?

Robert FICO, predseda vlády SR /Smer-SD/
--------------------
Počul som niekoľko vyjadrení pána prezidenta, keď prebiehala kauza okolo voľby generálneho prokurátora a pán prezident vtedy povedal niekoľko mien, o ktorých tvrdil, že by sa nemali už uchádzať o voľbu generálneho prokurátora a ak pán prezident, ktorý má v rukách menovacie právomoci vymenuje niektoré mená, tým dáva najavo Národnej rade, že ak budete s týmito menami pracovať, tak je vysoká pravdepodobnosť, že prezident týchto ľudí nevymenuje, najmä teraz, ak má právomoc generálneho prokurátora neakceptovať, teda návrh z Národnej rady Slovenskej republiky a pokiaľ si pamätám, tak pán prezident spomenul okrem docenta Čentéša vtedy aj pána doktora Trnku. Čo to znamená neviem, to by musela prebehnúť konzultácia, ale ja nebudem predbiehať, naozaj, v tomto okamihu udalosti, všetko má v rukách pán prezident.

Branislav DOBŠINSKÝ, moderátor
--------------------
Čiže neodkryjete karty.

Robert FICO, predseda vlády SR /Smer-SD/
--------------------
Nie, nemá to význam, pán redaktor, ak pán prezident opakujem vymenuje pána docenta Čentéša, my to budeme rešpektovať, je to rozhodnutie pána prezidenta, tak prídeme a podáme pánovi generálnemu prokurátorovi ruku a zablahoželáme mu.

Branislav DOBŠINSKÝ, moderátor
--------------------
Mimochodom, ešte stále máte otvorenú možnosť kandidovať na prezidenta. Takéto posilnenie prezidentských kompetencií, lebo je to posilnenie prezidentských kompetencií, dokonca niektorí straníci hovoria o posune od parlamentnej k poloprezidentskej republike. Vás to teší?

Robert FICO, predseda vlády SR /Smer-SD/
--------------------
Až takto ďaleko by som to neposúval. Na Slovensku je veľmi slabý prezident z hľadiska právomocí. Ak si zoberieme právomoci prezidenta ani zďaleka nezodpovedajú spôsobu, ktorým je prezident vyberaný. Keď je prezident vyberaný priamo, že si ho ľudia volia v priamych voľbách, tak postavenie prezidenta by malo zodpovedať takémuto spôsobu voľby, ale je to téma, na ktorej sa politická strana nikdy nedohodne, už som to raz komunikoval v jednom rozhovore, keď som povedal, že toto je téma na 10, 15, 20 rokov zakliata a nikto nikdy nebude chcieť diskutovať na téma ako sa pozrieť na postavenie prezidenta, ale to je téma, ktorá podľa môjho názoru nie je teraz dôležitá. Podstatné je, že prezident disponuje určitými právomocami, nie sú to nejaké silné, veľmi silné právomoci, hoci.

Branislav DOBŠINSKÝ, moderátor
--------------------
Ale posilnili sa.

Robert FICO, predseda vlády SR /Smer-SD/
--------------------
V tomto prípade môžme povedať, že v prípade vymenovania generálneho prokurátora pán prezident dostal od Ústavného súdu autoritu, ktorá je významná, pretože môže sa rozhodnúť či áno alebo nie a nie je iba vykonávateľom rozhodnutia Národnej rady Slovenskej republiky, ale keď sa ma pýtate na osobný názor ako bez ohľadu na to, kto bude prezident, myslím si, že by bolo prezident, keby táto trauma okolo voľby generálneho prokurátora bola v budúcnosti vylúčená. Ja by som kľudne dal právomoc vymenovať generálneho prokurátora prezidentovi napriamo.

24.11.2012
Rádio Slovensko
O summite v Bruseli a štrajkoch učiteľov, sudcov, kamionistov s predsedom vlády Robertom Ficom
24.11.2012    Rádio Slovensko    str. 02   12:10 Sobotné dialógy
            
Branislav DOBŠINSKÝ, moderátor
--------------------
Dámy a páni, príjemné sobotné popoludnie. Ako obvykle je tu čas pre pravidelnú politickú diskusnú reláciu. Tento raz je jej hosťom predseda vlády a šéf strany SMER-SD - Robert Fico. 

Robert FICO, predseda vlády SR /Smer-SD/
--------------------
Dobrý deň prajem. 

Branislav DOBŠINSKÝ, moderátor
--------------------
Pekný deň, alebo tak pekné počúvanie od mikrofónu Vám želá aj Braňo Dobšinský. Pán premiér, krátko na úvod začnime. Vrátili ste sa včera večer z Bruselu. Tam bolo rokovanie o bilióne, zhruba bilióne /nezrozumiteľné/ v podstate krachom, nedohodou. Má sa jednať niekedy začiatkom roka. Ohrozuje to povedzme aj to, že Slovensko má mať preplatených zhruba 360, niečo cez 360 miliónov, ktoré už sú dohodnuté, zazmluvnené z eurofondov, čo by bola teda dosť veľká diera v rozpočte na budúci rok?

Robert FICO, predseda vlády SR /Smer-SD/
--------------------
Áno. Priznám sa, že dostávame facky sprava, zľava a vláda je v tom úplne nevinné, pretože keďže nedisponuje Európska komisia hotovostnými peniazmi, je možné, že budeme musieť nájsť nejaké zdroje ,v roku 2012 ešte, na preplatenie faktúr v súvislosti s čerpaním fondov, ale o tomto nebolo včerajšie rokovanie v Bruseli, to je rozpočet na rok 2012. Rokovali sme o rozpočte na roky 2014 -2020. Takzvaná nová finančná perspektíva. A predsa len chcem povedať k tomu pár slov, lebo ide o obrovské peniaze. Verejnosť, podľa môjho názoru, nemá dostatok informácií o tom ako funguje únia. Každý členský štát posiela do únie peniaze, príspevky, vytvorí sa z toho nejaký spoločný rozpočet a ten rozpočet sa potom rozdeľuje medzi štáty naspäť. Rozdiel je však v tom, že niektoré krajiny dávajú do rozpočtu Európskej únie podstatne viac ako dostávajú naspäť - to sú bohaté krajiny a Slovensko patrí medzi krajiny, ktoré dávajú do rozpočtu Európskej únie menej ako dostávajú naspäť potom v podobe európskych fondov. 

Branislav DOBŠINSKÝ, moderátor
--------------------
A to ten súboj medzi čistými prispievateľmi...

Robert FICO, predseda vlády SR /Smer-SD/
--------------------
Áno presne o tom to bolo...

Branislav DOBŠINSKÝ, moderátor
--------------------
A tými, čo dostávajú. 

Robert FICO, predseda vlády SR /Smer-SD/
--------------------
Ale ak, a v tomto duchu som aj vystúpil na summite, ak je Európska únia o solidarite, je o tom, že má sa pomôcť menej vyspelým krajinám rýchlejšie dobehnúť tie silné západné krajiny, lebo o tom je Európska únia. Potom sa nemôžu čudovať čistý platcovia, tí čo dávajú viac ako dostávajú, že krajiny ako je Slovensko, Maďarsko, Poľsko, Česko, Rumunsko, Bulharsko hovoria, no ale potom popierate zmysel Európskej únie. Zmysel Európskej únie je, že dáme dohromady peniaze, niekto viac, niekto menej, aj nám stúpajú príspevky do spoločnej pokladnice Európskej únie, a potom tieto peniaze sa použijú rozdelením na to, aby krajiny ako Slovensko mohlo napríklad rýchlejšie odstraňovať regionálne rozdiely. 

Branislav DOBŠINSKÝ, moderátor
--------------------
Tomu chápem, ale predstavte si, že by ste boli premiérom krajiny, ktorá je čiste platcom, povedzme Veľká Británia. Nedávno sa jednalo o 11-percentný deficit, sťahovali ho dole cez 20-percentné škrty...

Robert FICO, predseda vlády SR /Smer-SD/
--------------------
Áno. 

Branislav DOBŠINSKÝ, moderátor
--------------------
Aj na dôchodky a tak ďalej. 

Robert FICO, predseda vlády SR /Smer-SD/
--------------------
Rozumiem. 

Branislav DOBŠINSKÝ, moderátor
--------------------
Rozumiete asi tej logike. 

Robert FICO, predseda vlády SR /Smer-SD/
--------------------
Som rád, že to, som rád, že to hovoríte, pretože opäť keď som počúval premiérov, ktorí sedeli za okrúhlym stolom, Európa je v katastrofálnej situácií. Každá jedná krajina prijíma neuveriteľné škrty. Prijímajú rôzne dane. Keď sa pozriete do Maďarska, tak Maďarsko každý druhý týždeň prijíma a prináša úplne nové dane len, aby nachádzali príjmy do rozpočtu. Ale potom zabudnime na myšlienku Európskej únie. Ja som povedal v mojom vystúpení: Páni ja by som radšej chcel byť čistý platiteľ do fondov Európskej únie, pretože v tomto prípade by bolo jasné, že Slovensko je bohatá krajina, ako byť krajina, ktorá je doslova a do písmena odkázaná na peniaze z európskych fondov. Len pre ilustráciu aké to je pre nás dôležité. 75 percent všetkých verejných investícií, ktoré sa na Slovensku realizujú je financovaných z prostriedkov Európskej únie. Jednoducho nevieme prežiť bez týchto peňazí. 

Branislav DOBŠINSKÝ, moderátor
--------------------
No, napríklad v školstve celá modernizácia zariadení...

Robert FICO, predseda vlády SR /Smer-SD/
--------------------
Áno, presne...

Branislav DOBŠINSKÝ, moderátor
--------------------
/nezrozumiteľné/ 

Robert FICO, predseda vlády SR /Smer-SD/
--------------------
Verejné, všetky verejné investície prakticky tri štvrtiny idú z fondov Európskej únie. A vysvetľujeme to často aj západným krajinám v rámci solidarity: "Páni, ale ak sa stavia niekde nejaká diaľnica z európskych peňazí, napríklad na Slovensku, alebo sa stavia nejaký iný projekt z európskych peňazí, veľmi často tento projekt realizujú firmy, ktoré vyhrali súťaž z vašich krajín, zo západných krajín. Čiže nie len, že pomáhate na jednej strane tým, že dávate peniaze slabším krajinám, ale ešte aj vy si viete možno pomôcť tým, že vaše firmy niekedy nájdu zamestnanosť a nájdu nejaký priestor na realizáciu." Ale poďme k tomu podstatnému teraz. Najpodstatnejšie zo summitu je to, že nikto už nechce vetovať. Nikto. Nikto už nechce byť v polohe, že budem vetovať tento rozpočet. Po druhé platí, že je dohoda, že aj v rozpočte Európskej únie sa musia urobiť škrty. Lebo keď škrtáme všetci, škrtáme v celej Európe, v celej Európe bojujeme s problematikou miezd, bojujeme s problematikou penzií, tak aj rozpočet Európskej únie, ktorý bol pôvodne naplánovaný na 1033 miliárd eur, teda jeden bilión tridsaťtri miliárd eur, je už teraz niekde na úrovni okolo... 

Branislav DOBŠINSKÝ, moderátor
--------------------
Už len si to predstaviť, ten bilión. 

Robert FICO, predseda vlády SR /Smer-SD/
--------------------
970 a je to obrovská suma peňazí a to sa potom rozdeľuje. Čiže zdá sa, že je prvá dohoda na tom, že asi približne tento rozpočet bude zoškrtaný o sto miliárd. Ale boli bilaterálne rokovania, kde každá krajina si ako chcela povedať, že na čom nám najviac záleží. Pokiaľ by trendy, ktoré sme včera dosiahli boli zachované aj ďalej, Slovensko bude druhá najúspešnejšia krajina z hľadiska peňazí. A poviem tri základné veci, za ktoré bojujeme. Prvá základná vec je, aby ak sa budú robiť škrty a budú sa robiť - tých sto miliárd, aby sa tieto škrty nerobili výlučne na takzvanú kohéziu - to je to odstraňovane regionálnych rozdielov, to sú tie fondy, ktoré Slovensko môže využívať. Lebo tie peniaze reálne potrebujeme. Zdá sa, že tu by Slovensko malo dostať viac peňazí ako v rokoch 2007 - 2013. A toto je úspech Slovenska ak to tak bude, že pri škrtoch v celkovom rozpočte Európskej únie my dostaneme ešte viac. Druhá vec veľmi podstatná - je tam mierne navýšenie pre poľnohospodárov v rámci spoločnej poľnohospodárskej politiky. A tretia vec, to dúfam už naozaj udržíme, my sme dlhodobo, dlhodobo atakovali Európsku komisiu, Európsku úniu, že nás nemôžu nechať za naše peniaze odstavovať Jaslovské Bohunice. Považujem to za hrubú chybu, ktorú urobila vláda Mikuláša Dzurindu, keď súhlasili s odstavením dvoch blokov - dobrých zmodernizovaných blokov atómovej elektrárne v Jaslovských Bohuniaciach ako s podmienkou pri vstupe do Európskej únie. Nie len, že sme ich museli odstaviť a stratili sme doslova mašinu na peniaze, lebo tieto dva bloky vyrábali elektrickú energiu prakticky za nič, lebo to už boli modernizované a dlho rokov pôsobiace reaktory. Komisia vzhľadom na nedostatok peňazí najskôr navrhla iba 105 miliónov eur pre nás, hoci tie náklady na odstraňovanie sú podstatne väčšie, ale tým, že sme bojovali a bojovali je návrh teraz napísaný teraz nie je 105, ale 200 miliónov. Čiže prakticky o sto percent sa nám podarilo zvýšiť tento príspevok na Jaslovksé Bohunice. 

Branislav DOBŠINSKÝ, moderátor
--------------------
A to sa bude celé ešte dohadovať na začiatku roka.

Robert FICO, predseda vlády SR /Smer-SD/
--------------------
Áno, ja hovorím o trendoch. Ako to čo sme vyrokovali zatiaľ, lebo jediný problém ktorý vznikol je tá celková výška škrtov, toto vlastne zastrihlo ďalšie rokovanie. Ak škrty ďalšie budú, pokiaľ nebudú na úkor kohézie. Teda tých fondov, ktoré potrebujem pre naše verejné investície, ak nebudú na úkor spoločnej poľnohospodárskej politiky a nebudú a nebudú na úkor Jaslovských Bohuníc, tak Slovensko, opakujem, bude veľmi úspešná krajina. Suma sumárum, teraz sa ukazuje čo to znamená byť v Európskej únií. Slovensko môže byť toho dobrým príkladom. Podstatne, podstatne viac peňazí s vysokou pravdepodobnosťou dostaneme z fondov ako do Európskej únie posielame v podobe našich transferov. Ukázalo sa, že malo obrovský význam sa postaviť v jednom okamihu aj na čelo krajín, ktoré boli za túto súdržnosť, pamätáme sa na veľký summit v Bratislave, ktorý som inicioval, lebo to sú krajiny, ktoré bojovali za tieto peniaz. Ukazuje sa, že má veľký význam byť dôveryhodný európsky partner, lebo len tak vám niekto nenavýši zo 100 na 200 miliónov eur odstavovanie Jaslovských Bohuníc a v tomto trende treba aj ďalej pokračovať. Nemáme inú alternatívu. Znovu využívam tento priestor a zopakujem to. Summity sú dobré na to, škoda, že ľudia tie summity nemôžu vidieť v priamom prenose, keď hovoria premiéry o situácií vo vlastných krajinách. 

Branislav DOBŠINSKÝ, moderátor
--------------------
To by museli byť noční vtáci, lebo rokovania sú v noci. 

Robert FICO, predseda vlády SR /Smer-SD/
--------------------
Áno to je, o to to je náročné. Ale ľudia na Slovensku keby mali možnosť vidieť summity v priamom prenose, lebo priamy prenos toho nie je a je mi to ľúto niekedy, tak by videli čo sa deje v Európe. Jeden premiér za  druhým oznamuje aké škrty, ako sa znižujú všade mzdy, ako sa prepúšťajú ľudia.

Branislav DOBŠINSKÝ, moderátor
--------------------
Dobre, my už len jednou vetou. Nie je teda už dobré britské veto prípadne vyštípanie Británie, ten takzvaný /nezrozumiteľné/? 

Robert FICO, predseda vlády SR /Smer-SD/
--------------------
Nie, nie. Myslím si, že vy ste to presne pomenovali, že čo má čistý plat splatiteľa - teda ten kto dáva viacej do Európskej únie, je povedať doma, že tak ja tu doma škrtám, prepúšťam ľudí a holíme dôchodcov...

Branislav DOBŠINSKÝ, moderátor
--------------------
Áno, /nezrozumiteľné/ a tak ďalej. 

Robert FICO, predseda vlády SR /Smer-SD/
--------------------
Znižujem platy, lebo to celá Európa sa takto správa. Je znižovanie miezd v celej Európe. V takomto prípade Británia potrebuje nejaký argument. Britský premiér, tak som ho vnímal v jeho vystúpeniach, pravdepodobne potrebuje prísť domov a povedať: "Tak škrtáme nie len doma, ale škrtáme aj v Európskej únií." A je fakt, sto miliárd bude nižší rozpočet ako bolo pôvodne navrhnutý, čiže budú mať čistí platitelia- tí čo dávajú viacej ako dostávajú naspäť z Európskej únie, argumenty doma povedať:" No už keď doma robíme tieto rozhodnutia, tak ich robíme aj na úrovni Európy." A napokon je to aj pravda, že keď sa pozrieme na niektoré možnosti, ja nechcem teraz atakovať v žiadnom prípade administratívu, ktorá funguje v rámci Európskej únie, ale je to neuveriteľne drahá vec. Ľudia...  

Branislav DOBŠINSKÝ, moderátor
--------------------
/nezrozumiteľné/ 

Robert FICO, predseda vlády SR /Smer-SD/
--------------------
Ľudia na Slovensku, ľudia napríklad na Slovensku vôbec nevedia, že Európsky parlament sa pravidelne sťahuje raz za zasadá v Bruseli, raz zasadá v Štrasburgu. Stojí to neskutočné peniaze. Čiže ja verím, že škrty budú predovšetkým orientované do týchto oblastí a nie na úkor životných, životne dôležitých peňazí pre Slovensko. 

Branislav DOBŠINSKÝ, moderátor
--------------------
To čo je pravda..

Robert FICO, predseda vlády SR /Smer-SD/
--------------------
Zatiaľ, teda zatiaľ ak sa udrží tento trend, tak Slovensko bude môcť byť veľmi, veľmi spokojné. 

Branislav DOBŠINSKÝ, moderátor
--------------------
Dobre. Poďme teda domov a k tej spokojnosti respektíve momentálne nespokojnosti. V pondelok sa zatvoria brány škôl. Hrozí, alebo nie že hrozí, je avizovaný časovo neobmedzený štrajk učiteľov. No, požiadavka desať percent zvýšenia platov, vy ste im ponúkli päť percent. Ten rozdiel ak si to prevediem do čísiel je 60 miliónov zhruba. Keby ste m mali vyhovieť a ich požiadavkám tých desať,tomu desať percentnému. 

Robert FICO, predseda vlády SR /Smer-SD/
--------------------
Myslím, že desať percent v tom zvýšení.. 

Branislav DOBŠINSKÝ, moderátor
--------------------
Chcem povedať teraz o tom 17 miliardovom balíku, ktorý vláda rozdelí na budúci rok, taký je rozpočet, výdavky 17 miliárd, sa nedá nájsť 60 miliónov? Alebo je to skôr o prioritách?

Robert FICO, predseda vlády SR /Smer-SD/
--------------------
Myslím si, že hovorme o iných číslach. Ak mám ja dobré čísla, lebo s nimi pracujeme, tak sa bavíme o sume 180 miliónov eur. 

Branislav DOBŠINSKÝ, moderátor
--------------------
No to je tých celých...

Robert FICO, predseda vlády SR /Smer-SD/
--------------------
No a my hovoríme o päť percentnom zvýšení, čo je 60. Čiže hovoríme nie o ďalších 60-tich, ale hovoríme o ďalších 120 miliónoch. To sú miliardy. Lebo viete, keď dnes poviem...

Branislav DOBŠINSKÝ, moderátor
--------------------
Dobre, tak nemá tých 120 /nezrozumiteľné/.

Robert FICO, predseda vlády SR /Smer-SD/
--------------------
Takto a vy toto viete, že to tak je, že 120 miliónov vyzerá ako keď stále sa človek vracia ku korunám, že to je 120 miliónov korún. Ale to sú miliardy. Bavíme sa o miliardách v korunách, ktoré by bolo treba na zvyšovanie platov pre učiteľov. 

Branislav DOBŠINSKÝ, moderátor
--------------------
Áno, ale pre učiteľa je to 20 eur. 

Robert FICO, predseda vlády SR /Smer-SD/
--------------------
Áno, áno. 

Branislav DOBŠINSKÝ, moderátor
--------------------
To je lístok na hokej. 

Robert FICO, predseda vlády SR /Smer-SD/
--------------------
Pán redaktor, pán redaktor, znovu. Nie náhodou som popisoval atmosféru na summite, čo sa deje v celej Európe. Nezvyšujú sa prakticky nikde platy. Naopak znižujú sa platy. Šetrí sa všade. A ja som tak trošku taký a je mi to ľúto keď to mám povedať, že vláda je vystavená takýmto skúškam teraz, keď musíme, jednoducho musíme stiahnuť deficit budúci rok pod tri percentá. V opačnom prípade nás trhy potrestajú a bude nás to stáť strašné peniaze ak nedosiahneme tie tri percentá. Dobre, možno že si teraz učitelia povedia: "Čo nás je do toho, že či nás trhy potrestajú, alebo nepotrestajú." Lebo každý vidí predovšetkým svoje vlastné životné potreby, ktoré potrebuje kryť a ja tomu rozumiem, Tie platy sú neuveriteľne nízke. To večne, s prepáčením... 

Branislav DOBŠINSKÝ, moderátor
--------------------
Tých /nezrozumiteľné/ áno. 

Robert FICO, predseda vlády SR /Smer-SD/
--------------------
Keď s prepáčením obúchavam o hlavu, v dobrom, premiérom z iných krajín. Uvedomte si, že Slovensko je krajina, kde majú dôchodcovia 300 eurové dôchodky a kde ľudia bežne zarábajú 400, 500, 550 eur. Ako nepozerajte sa na nás ako na krajinu, ktorá má tú istú životnú úroveň ako máte vy. Čiže ja učiteľom absolútne rozumiem. Veď ani oni nespochybňujú. Odborári potvrdili, že počas mojej prvej vlády 2006-2010 sme zvýšili platy učiteľom o 24 percent. Oni to vôbec nespochybňujú. O štvrtinu sme zvýšili platy v rokoch 2006-2010, potom prišla vláda na 20 mesiacov Ivety Radičovej. Tá zvýšila o 1,33 percenta platy. A zrazu príde niekto teraz a hovorí: "Chcem ďalších desať". Keby som mal, dám ich 30 percent. Ale ja nemôžem ohroziť Slovensko v tejto situácií...

Branislav DOBŠINSKÝ, moderátor
--------------------
Len teraz rámcom tú perspektívu tých 17 miliárd verzus 120 miliónov. 

Robert FICO, predseda vlády SR /Smer-SD/
--------------------
Ale to je potom, ale potom...

Branislav DOBŠINSKÝ, moderátor
--------------------
Dobre. Skúsme teraz...

Robert FICO, predseda vlády SR /Smer-SD/
--------------------
Potom sa môžeme baviť. Viete pán redaktor, ak takto mi postavíte otázku, tak nechcem ísť do detailov, ale pýtal som sa nejakých ľudí, ktorí sa veľmi angažujú pokiaľ ide o tento štrajk. Tak mi teda povedzte odkadiaľ by ste Vy zobrali peniaze. 

Branislav DOBŠINSKÝ, moderátor
--------------------
Poviem Vám tri príklady. Kočíkovné pre deti milionárov, poviem Vám, oni sami hovoria napríklad zdravotné poisťovne a akcie Telecomu, výsluhové dôchodky. 

Robert FICO, predseda vlády SR /Smer-SD/
--------------------
Ja ale hovorím iné veci. Úplne iné veci. Ja som bol dokonca prekvapený, že čo všetko sa /nezrozumiteľné/ ako dalo. Ale my hľadáme úspory, pretože niekde spotrebujeme napríklad, ako som už uviedol, pravdepodobne ďalších 360 miliónov eur, lebo neprídu nám peniaze teraz z únie a my musíme preplatiť mestám, obciam, lebo nám skolabujú mestá a obce. To nie je o tom, že tu je na stole nejaká suma 180 miliónov eur, ale my máme priority v tomto štáte a znovu, my sme predsa boli veľmi korektní. V tomto okamihu má vláda legitímne právo povedať: "Priatelia nehnevajte sa. Napriek tomu, že Vás chápeme, rozumieme Vám, máte nízke platy. Nehnevajte sa. V celej Európe je nula, na Slovensku bude nula." Oni pýtajú desať. Je päť dobrý kompromis? My ponúkame päť percent zvýšenie platov do taríf pre učiteľov a vnímame to ako prejav tej najlepšej vôle, ktorú vláda môže v tomto okamihu prejaviť, pretože máme legitímne právo povedať nula. Máme legitímne právo povedať nula. V ktoromkoľvek okamihu, ktorémukoľvek zamestnancovi. 

Branislav DOBŠINSKÝ, moderátor
--------------------
Ale zas máme to legitímne právo povedať, že budeme štrajkovať. /nezrozumiteľné/. 

Robert FICO, predseda vlády SR /Smer-SD/
--------------------
Áno a to je, a to je, ale to ja to, ja to, ja to... rešpektujem.

Branislav DOBŠINSKÝ, moderátor
--------------------
Dobre skúsim to zarámcovať, ak dovolíte, jedným krátkym citátom: "máme závažné dôvody domnievať sa, že vzdelanie spôsobuje rast, nie naopak." A to je laureát Novelovej ceny a ekonóm Chicagskej univerzity Gery Backer, ktorý tvrdí, že krajiny, ktoré vykazujú trvalý rast vykazujú aj významný rast v oblasti vzdelávania. Skúsim dve čísla. Podiel na výdavkoch štátneho rozpočtu na školstvo rok 2006, to bola Vaša vláda, respektíve teda ešte prvá a druhá Dzurindova a potom Vaša vláda, 2006-2007 15,28 15,18. Rok 2013 13, teda rozpočet na budúci rok 14,18. Teda menej ako v roku 2006, 2007, 2008, 2009. Proste aj samotný Inštitút finančnej politiky tvrdí, že máme nejaké záväzky Európska únia, že napríklad na vedu by malo ísť 3 percentá, u nás z toho ide 0,9 - ani nie jedno percento. 

Robert FICO, predseda vlády SR /Smer-SD/
--------------------
Pán redaktor..

Branislav DOBŠINSKÝ, moderátor
--------------------
Dobre, ale...

Robert FICO, predseda vlády SR /Smer-SD/
--------------------
Taká je realita vecí, keby...

Branislav DOBŠINSKÝ, moderátor
--------------------
No len...

Robert FICO, predseda vlády SR /Smer-SD/
--------------------
Taká je realita. Tak /nezrozumiteľné/

Branislav DOBŠINSKÝ, moderátor
--------------------
Tak zrušíte vzdelaných ľudí, tak kto má potom robiť tú pridanú hodnotu? 

Robert FICO, predseda vlády SR /Smer-SD/
--------------------
Ale ja tomu rozumiem pán redaktor. Vy to máte, v dobrom teraz, ja si Vás vážim ako redaktora, ale veď ma nepoučujte o tom, že ako je dôležité vzdelanie. 

Branislav DOBŠINSKÝ, moderátor
--------------------
Nepoučujem. 

Robert FICO, predseda vlády SR /Smer-SD/
--------------------
Ale veď to tak vyzerá teraz akože mi sa snažíte presvedčiť, že ty premiér asi nevieš, aké je vzdelanie dôležité. 

Branislav DOBŠINSKÝ, moderátor
--------------------
To nebolo osobné. 

Robert FICO, predseda vlády SR /Smer-SD/
--------------------
Ja to ani neberiem osobne, ale to tak vyznieva. Že všetci mi hovoria aké je vzdelanie dôležité. Ja viem aké je vzdelanie dôležité. Veľmi to viem. Ale na druhej strane viem aj to, že ako je strašne dôležité zostať v klube najlepších krajín v Európskej únií, ako je hrozne dôležité do konca roku 2013 splniť všetky záväzky, ktoré sme urobili. V čom sa to totiž prejavuje? Každá krajina si požičiava peniaze. Každá. To je normálne, pretože potrebujete prefinancovať dlh, potrebujete urobiť toto alebo tamto. Keď nie ste dôveryhodný partner, tak Vám dajú také úroky, že nie ste schopný realizovať takéto peniaze a to je problém takých krajín ako bolo Španielsko, Taliani mali problém, Gréci mali problém a ešte aj majú stále veľký problém. My si požičiavame peniaze dnes za historicky najnižšie úroky aké kedy boli. Európska komisia samotná hovorí, že verí Slovensku z hľadiska toho, že v roku 2013 sa čosi udeje na Slovensku, že to definitívne zvládneme pokiaľ ide o poriadok vo verejných financiách. Vláda, v ktorej som predsedom nemôže niesť zodpovednosť za 20-ročné podceňovanie platových pomerov.

Branislav DOBŠINSKÝ, moderátor
--------------------
Dobre. A nie je to skôr o tom, že sa bojíte precedensu? Že teraz podáte prst učiteľom a potom prídu zamestnanci verejnej správy a lekári a tak ďalej. 

Robert FICO, predseda vlády SR /Smer-SD/
--------------------
To neni pravda, ale vidím, ale ten prst, ten prst, lebo viem že si tie platy zaslúžia. Veď im prst podávame. Legitímne môžem povedať nula. Napriek tomu ideme a takmer dve miliardy, hovorím opäť o miliardách, to keď niekto povie 66 miliónov, čo to je 66 miliónov, ľudia majú o tom malú predstavu. Ale keď poviem, že 2 miliardy korún teraz sme našli, jednoducho hľadáme ich stále a ponúkame ich ako zdravý kompromis. To je kompromis. 

Branislav DOBŠINSKÝ, moderátor
--------------------
Dobre a teraz úplne vecne. Keď vydržia štrajkovať povedzme do 1. Januára alebo teraz budú obštruovať maturity, lebo aj to môžu urobiť, tie peniaze sa aj tak nenájdu?

Robert FICO, predseda vlády SR /Smer-SD/
--------------------
Ja nebudem hovoriť..

Branislav DOBŠINSKÝ, moderátor
--------------------
 Proste nie? Tých 5 percent tarify max. Viac nič?

Robert FICO, predseda vlády SR /Smer-SD/
--------------------
Ja nepatrím medzi ľudí, ktorí by nerešpektovali základné ľudské práva a som ľavicový politik a ja uznávam aj právo na štrajk. A preto nikdy nebudem vyčítať nikomu, že sa rozhodol toto právo realizovať. Taký je život. Len je to zvláštne, že kým v Európe sa platy znižujú a sa všetko zamrazuje, tak na Slovensku chcú ísť do štrajku ľudia kvôli zvyšovaniu platov, keď vedia v akom svrabe sme. Prepáčte za výraz, v akom svrabe je celá Európa a celé Slovensko. Napriek tomuto svrabu ponúkame päť percent. Na viac jednoducho nemáme. Čo sa bude diať, chcem ubezpečiť ešte raz, že nebudem v žiadnom prípade zneužívať hnev rodičov, ktorý môže prísť...

Branislav DOBŠINSKÝ, moderátor
--------------------
Čiže sa nestotožňujete ani s tým, že už sa objavili aj také a my sme to vysielali včera napríklad, že také vyhrážky, že ak sa riaditelia pripoja k štrajku čo je tiež ich ústavné právo, tak môžu prísť o funkciu a podobné veci? 

Robert FICO, predseda vlády SR /Smer-SD/
--------------------
Pán redaktor, ja celkom rozumiem tomu, že v školskom prostredí, pretože sa naozaj mnohí podporujú a hecujú môže byť dusná atmosféra, tak sa môže stať, že niekto niekde na nižšej úrovni niečo povie. Opakujem, ja som za štrajk alebo vnímam štrajk ako legitímne právo ľudí a za výkon základných ľudských práv by nikto nemal byť trestaný. To som o tom úplne presvedčený. Ale poviem aj druhú vec, usmievam sa na tom, ale to je pochopiteľne dosť signifikantné pre toto obdobie. Pán redaktor, Vy si pamätáte na to, keď bol niekedy nejaký štrajk alebo pokus o štrajk v minulosti za pravicovej vlády, že by médiá priamo poučovali ľudí čo majú robiť, kde si môžu nájsť peniaze, od koho môžu pýtať peniaze, že majú ísť na OČRku, že si majú potom pýtať peniaze formou odmeny. Veď to je evidentné. Evidentné, že je tu snaha za každú cenu proti tejto vláde postaviť teraz nejakú..

Branislav DOBŠINSKÝ, moderátor
--------------------
No v našom prípade je to servis občanom zase rodičom. 

Robert FICO, predseda vlády SR /Smer-SD/
--------------------
Pán redaktor, ja..

Branislav DOBŠINSKÝ, moderátor
--------------------
Pokiaľ to štát umožňuje, lebo napríklad tá OČRka /nezrozumiteľné/tak sú nastavené pravidlá.

Robert FICO, predseda vlády SR /Smer-SD/
--------------------
Ale viete ako ja len hovorím, že to tak nikdy nebolo. Nikto to nebolo takéto priame podnecovanie zo strany niektorých médií vo vzťahu k ľuďom. Dobre. Nebudem sa k tomu vracať, usmievam sa nad tým, pretože viem, že nie pre každého sme sympatickí a máme nejaký okruh voličov. 

Branislav DOBŠINSKÝ, moderátor
--------------------
Ja Vám garantujem, že v našom prípade je to servis, pokiaľ to zákon umožňuje. 

Robert FICO, predseda vlády SR /Smer-SD/
--------------------
Preto, preto opakujem. Ideme pravdepodobne do neriešiteľného stretu. Asi do neriešiteľného stretu. 

Branislav DOBŠINSKÝ, moderátor
--------------------
Dobre a ešte jedna vecná otázka. Zase krátky citát: "Debata je o samotnom výkone povolania učiteľa, o počte škôl o počte učiteľov, o počte žiakov a o kvalite vysokého školstva." To je minister financií, kde Ministerstvo financií aktuálne analyzovalo počet žiakov na, na alebo na učiteľa a diskusií môže byť aj o tom, že máme priveľa škôl, málo triedok, priveľa učiteľov. Je toto vraj zatváranie škôl niektorých, respektíve tried, zlučovanie, redukcia počtu učiteľov? 

Robert FICO, predseda vlády SR /Smer-SD/
--------------------
My sme zvláštna krajina, pretože z deviateho ročníka alebo teda zo základnej školy nám napríklad ročne vychádza 48 tisíc žiakov, ale na stredných školách máme 72 tisíc prázdnych miest. Lebo povznikali súkromné školy, také školy, onaké školy. Preto musíme urobiť aj poriadok v týchto veciach. Máme v porovnaní s Európskou úniou nízky počet žiakov na jedného učiteľa. Keď niekde je povedzme priemer 14 tak možno u nás je to iba 11. 

Branislav DOBŠINSKÝ, moderátor
--------------------
/nezrozumiteľné/ 

Robert FICO, predseda vlády SR /Smer-SD/
--------------------
Potom, treba si uvedomiť aj to, že čo urobila predchádzajúca vláda. Na papieri vyškrtala päťtisíc učiteľov, akože títo učitelia tam nie sú. Tvrdila, že z tohto má byť navýšenie ich platom, no ale že všetci učitelia tam zostali, všetci učitelia tam pracujú, takže ten priestor na zvyšovanie platov je dnes obmedzené iba piatimi percentami. Áno. Ak by vznikla dohoda o tom, že sa musí prispôsobiť počet učiteľov tried skutočným potrebám slovenskej populácie, teda žiakom na základných školách a žiakom na stredných školách, tak toto je významný posun dopredu. O tom treba normálne diskutovať aj s odborármi, toto je veľmi vážna diskusia. 

Branislav DOBŠINSKÝ, moderátor
--------------------
Čiže keď s tým prídu, tak je to možné riešenie. 

Robert FICO, predseda vlády SR /Smer-SD/
--------------------
Viete len, pán redaktor, ktorý moriak Vám zahlasuje za Vianoce? Alebo ktorý kapor s vypustí vlastný rybník? To akože mám od odborárov čakať, že odborári prídu a nám podpíšu, že súhlasia s tým..

Branislav DOBŠINSKÝ, moderátor
--------------------
Tak s tým myslíte, že je to treba, tak treba urobiť audit, redukciu a...

Robert FICO, predseda vlády SR /Smer-SD/
--------------------
No to ale, to sa aj urobí. No len nie je možné na jednej strane stále navyšovať počty učiteľov, navyšovať počty učiteľov, lebo môžete chodiť s transparentom a pýtať peniaze. A to ja som ľavicový politik. Ja by som dal tým učiteľom okamžite, ale mám aj zodpovednosť za túto krajinu. 

Branislav DOBŠINSKÝ, moderátor
--------------------
Jasne. 

Robert FICO, predseda vlády SR /Smer-SD/
--------------------
Ukazuje sa a ukazuje sa, že ak sa správame zodpovedne v týchto veciach, ktoré sa týkajú makro a konsolidácie verejných financií, tak sa nám to vracia. Veď ak to vyjde, dostaneme miliardy eur z rozpočtu Európskej únie, ktoré budeme môcť použiť napríklad aj na tú školskú infraštruktúru, že budeme môcť pokračovať v kompletných opravách škôl, v nákupe nových technológií, v nákupe vecí, ktoré školstvo /nezrozumiteľné/ potrebuje. 

Branislav DOBŠINSKÝ, moderátor
--------------------
Veď áno. Táto krajina je dvadsať rokov existuje a nemáme ešte ani učebnice všetky potrebné. To je taká vec. 

Robert FICO, predseda vlády SR /Smer-SD/
--------------------
Ale to je dvadsať rokov podceňovania vzdelávania. 

Branislav DOBŠINSKÝ, moderátor
--------------------
Presne tak. 

Robert FICO, predseda vlády SR /Smer-SD/
--------------------
Ale teraz, po šiestich mesiacoch tu je vláda, ja ju nazývam, toto je vláda krízového manažmentu. Toto je vláda, ktorá nemala a znovu, ak nájdem kúsok dreva tu niekde okolo, nemala žiadny škandál a urobí všetko preto..

Branislav DOBŠINSKÝ, moderátor
--------------------
Za chvíľu ho máte za sebou. 

Robert FICO, predseda vlády SR /Smer-SD/
--------------------
Ďakujem. Urobíme všetko preto, aby to tak aj bolo ďalej. Toto je vláda krízového manažmentu. Nerobíme nič, čo by malo ľuďom škodiť, ale snažíme sa dať tejto krajine perspektívu v európskych štruktúrach a..

Branislav DOBŠINSKÝ, moderátor
--------------------
Jasné. 

Robert FICO, predseda vlády SR /Smer-SD/
--------------------
A takto to aj celé vyzerá.

Branislav DOBŠINSKÝ, moderátor
--------------------
Krízový manažment, odrazím sa od tohto slova, lebo nie len učitelia teraz pôjdu v pondelok do štrajku, ale v uliciach sa objavili už aj súdny úradníci, lekári na námestiach, zdravotné sestričky, aktuálne kamionisti teraz sa vyhrážajú, že ak sa nezmení tá politika čo sa týka druhých, tretích tried, ciest druhej tretej triedy, tiež budú sa pripájať k sociálnym nepokojom a opäť si dovolím jeden krátky citát, kde sa píše: "SMER sociálna demokracia prináša stabilitu skúsenosti z vládnutia v ťažkých časoch a ochranu istôt ľudí." To je z Vašich volebných, predvolebných alebo volebných novín. No vyzerá to, ale tak...

Robert FICO, predseda vlády SR /Smer-SD/
--------------------
Neodignorovali sme... Počkajte. Neodignorovali sme, neodignorovali sme v žiadnom prípade učiteľov. Rokovalo sa s nimi na všetkých /nezrozumiteľné/ 

Branislav DOBŠINSKÝ, moderátor
--------------------
/nezrozumiteľné/ 

Robert FICO, predseda vlády SR /Smer-SD/
--------------------
Rokovalo sa, do posledného sa rokovalo a ponúkame im päť percent zvýšenia platov, kým v Európe žiadne zvyšovanie nie je. 

Branislav DOBŠINSKÝ, moderátor
--------------------
Ale toto nevyzerá na sociálny zmier a ešte /nezrozumiteľné/..

Robert FICO, predseda vlády SR /Smer-SD/
--------------------
Ale...Počkajte. Ale to nie je to, pán redaktor a potom, to akože niekto teraz povie, že on chce 30 percentné zvýšenie platu a aby bol sociálny zmier, tak vláda dá 30 percentné zvýšenie platu. To tak nejde. 

Branislav DOBŠINSKÝ, moderátor
--------------------
No, ale či ste možno pred voľbami nesľubovali priveľa. 

Robert FICO, predseda vlády SR /Smer-SD/
--------------------
Ale to my sme...My sme pred voľbami sľubovali zvyšovanie platov učiteľov? 

Branislav DOBŠINSKÝ, moderátor
--------------------
No stabilitu /nezrozumiteľné/ 

Robert FICO, predseda vlády SR /Smer-SD/
--------------------
No, ale samozrejme. Však zatiaľ tá krajina, zatiaľ tá krajina je stabilná. Veď pozerajte sa čo sa deje v Európe. Nepozerajte na Slovensko ako na ostrov, ktorý jediný má problém. Európa je naozaj v obrovských finančných...

Branislav DOBŠINSKÝ, moderátor
--------------------
Áno bol veľký štrajky Taliansko, povedzme Španielsko.  

Robert FICO, predseda vlády SR /Smer-SD/
--------------------
Viete čo sa deje. Dobre. A teraz sa pýtam. 

Branislav DOBŠINSKÝ, moderátor
--------------------
Portugalsko

Robert FICO, predseda vlády SR /Smer-SD/
--------------------
Toto je riešenie? To takto máme riešiť veci, že budú strety policajtov a demonštrantov na uliciach? Samozrejme, že niekomu to vyhovuje. Už tak počúvam, už opozícia sa veľmi teší čo tu všetko môže byť. Tak o tomto má byť Slovensko? 

Branislav DOBŠINSKÝ, moderátor
--------------------
Nie naozaj zase,ale chápete aj tých ľudí. Také Grécko a tak ďalej..

Robert FICO, predseda vlády SR /Smer-SD/
--------------------
Ale ja ich chápem. Ja ich chápem. Len znovu, krajina sa nemôže vymaniť z problémov ktoré má tým, že ľudia prestanú pracovať. Keď Grécky premiér došiel na návštevu do Nemecka, tak ho v Nemecku privítali noviny s titulkami: "Vitajte v krajine, kde sa ráno skoro vstáva a celý deň pracuje." 

Branislav DOBŠINSKÝ, moderátor
--------------------
No ale zase poznáte noviny, čo privítali Merkelovú v Grécku. No to sa nedá ani citovať. 

Robert FICO, predseda vlády SR /Smer-SD/
--------------------
Ale, ale ja Grécko... Počkajte. V tomto prípade si myslím, že za to čo sa dnes v Grécku deje si Gréci môžu predovšetkým sami. Za tie problémy, ktoré tam majú. To je ich základný problém. Ja iba pripomínam. Dobre, ak si myslíme na Slovensku, že Slovensku, stabilite tejto krajiny pomôže, keď všetci pôjdu do ulíc a pýtať zvýšenie platov, keď celá Európa platy znižuje alebo ich zmrazuje, tak potom bude vláda vystavená takejto konfrontácií, s ktorou sa bude musieť...

Branislav DOBŠINSKÝ, moderátor
--------------------
No áno, ale to je zase logika slobody prejavu, zhromažďovania a tak ďalej a tak ďalej, demokracie. 

Robert FICO, predseda vlády SR /Smer-SD/
--------------------
Bude sa musieť nejako vysporiadať. Ale je, len ja hovorím o logike. Hovorím..

Branislav DOBŠINSKÝ, moderátor
--------------------
Ale pýtam sa Vás skôr tak, že či sa /nezrozumiteľné/ 

Robert FICO, predseda vlády SR /Smer-SD/
--------------------
/nezrozumiteľné/ 

Branislav DOBŠINSKÝ, moderátor
--------------------
Ja to zhrniem do jednej otázky ak dovolíte. Či sa neobávate toho, lebo ten vládny balíček ten konsolidačný ešte ani nevstúpil do platnosti a už tie ulice začali sa hýbať, že sa Vám rozsype sociálny zmier potom v januári? 

Robert FICO, predseda vlády SR /Smer-SD/
--------------------
Čo sme ľuďom akože zobrali my povedzte? 

Branislav DOBŠINSKÝ, moderátor
--------------------
No pýtam sa či sa toho neobávate. 

Robert FICO, predseda vlády SR /Smer-SD/
--------------------
Hovoríte, že ešte nevstúpil do platnosti. Veď čo sme zobrali ľuďom? 

Branislav DOBŠINSKÝ, moderátor
--------------------
No to je čistý fakt čo som povedal. Ešte nevstúpil do platnosti a v uliciach sú učitelia, lekári...

Robert FICO, predseda vlády SR /Smer-SD/
--------------------
Ale čo, ale čo tým ľuďom berieme mi povedzte. 

Branislav DOBŠINSKÝ, moderátor
--------------------
Odvody napríklad. 

Robert FICO, predseda vlády SR /Smer-SD/
--------------------
Ale komu? Komu, komu zvyšujeme odvody? 

Branislav DOBŠINSKÝ, moderátor
--------------------
Dohodári, študenti. Dohodári, študenti napríklad. 

Robert FICO, predseda vlády SR /Smer-SD/
--------------------
Pán redaktor, zase viete tak ako korektne. Odvody sa mierne zvyšujú ľuďom, ktorí zarábajú nad 1100 eur mesačne. A to je...

Branislav DOBŠINSKÝ, moderátor
--------------------
A študentom?

Robert FICO, predseda vlády SR /Smer-SD/
--------------------
To je možno desať percent ľudí na Slovensku. My sme vždy siahli. Bankám sme brali peniaze. 

Branislav DOBŠINSKÝ, moderátor
--------------------
A študenti? 

Robert FICO, predseda vlády SR /Smer-SD/
--------------------
Ale to je predsa pri dohodách študentských sú urobené výnimky. vôbec to nemá nič spoločné s tým ako s dohodármi, ktorí sú dospelí. 800 tisíc ľudí na Slovensku robí na dohody, vyhýbajú sa plateniu daní a odvodov.

Branislav DOBŠINSKÝ, moderátor
--------------------
Ja teraz neobhajujem vecne tých alebo tých ani Vás...

Robert FICO, predseda vlády SR /Smer-SD/
--------------------
To je vecou tých. Nehovorte viete, Vy teraz začínate kombinovať...

Branislav DOBŠINSKÝ, moderátor
--------------------
Ja sa len pýtam, že tí ľudia sú nahnevaní povedzme že.

Robert FICO, predseda vlády SR /Smer-SD/
--------------------
Nehovorte teda, nehovorte že my sme urobili niečo proti ľuďom. My zachraňujeme, čo sa zachraňovať v tomto okamihu dá. A ja si uvedomujem, že budeme za to platiť aj politickú daň. Ja to viem. Ale radšej zaplatím politickú daň za toto ako skončiť niekde ako, ako krajina, ktorá bude nerešpektovaná, nebude mať žiadnu /nezrozumiteľné/. 

Branislav DOBŠINSKÝ, moderátor
--------------------
Dobre, ale zase rozumiete, že ľudí nezaujímajú preferencie, že či Vy zaplatíte daň, ale to čo majú v peňaženke. 

Robert FICO, predseda vlády SR /Smer-SD/
--------------------
Ale tu veď tu nejde o preferencie. Ja vôbec nehovorím o preferenciách. Ja teraz hovorím o tom, že radšej budem robiť politiku, ktorá bude garantovať Slovensku perspektívu ďalej ako teraz rozdávať. Lebo bolo by veľmi jednoduché, dobre dajme učiteľom desať, dajme ďalším dvadsať, dajme hentým tridsať a ešte tamtým dajme štyridsať. Môžeme to urobiť. Aký bude deficit na budúci rok? Nebude tri percentá, ale bude deficit osem percent a môžete pán redaktor zatvoriť dvere, zhasnúť. Skočili sme. Ako krajina sme skončili, pretože už nikdy neprefinancujeme sami seba. O tomto stále hovorím, že...

Branislav DOBŠINSKÝ, moderátor
--------------------
Dobre. A povedzme potom pred voľbami, keď ste hlasovali, to bola podmienka rozpočtu, teda aby ste vy tolerovali rozpočet Ivana Mikloša nájsť 50 miliónov pre lekárov, vtedy to nebolo také dramatické? 

Robert FICO, predseda vlády SR /Smer-SD/
--------------------
Teraz hovoríte o úplne iných veciach, pretože...

Branislav DOBŠINSKÝ, moderátor
--------------------
Lebo tam išlo tiež o platy. 

Robert FICO, predseda vlády SR /Smer-SD/
--------------------
Tam Radičová podpísala memorandum s lekármi, ktoré nebolo kryté finančnými prostriedkami. Uhliarik vtedy vymýšľal peniaze, ktoré v žiadnom prípade neexistujú. Dovoľte mi vrátiť sa ale k podstatným veciam, k tým skupinám ľudí, o ktorých ste hovorili. Učitelia, opätovne ich prosím o porozumenie. Naviac nemáme. Súdni úradníci, veď kvôli tomu sa zmrazovali platy sudcov a prokurátorov, aby sa aspoň nejaká suma peňazí našla, aspoň nejaká, ktorá by sa týmto ľuďom mohla dať. A vidíte čo to robí. A kde boli súdni úradníci za vlády Ivety Radičovej? Ako je možné, že teraz, keď najviac potrebujem konsolidovať sa objavili a začínajú pýtať peniaze, zvyšovanie platov. Opakujem, keď v Európe je to všetko naopak. A kamionisti prosím, pán redaktor, však nežartujme.  

Branislav DOBŠINSKÝ, moderátor
--------------------
No. 

Robert FICO, predseda vlády SR /Smer-SD/
--------------------
Na Slovensku je elektronické mýto. Kto používa ako nákladné autá alebo pracuje s nákladnými autami, robí biznis s nákladnými autami, tak musí platiť elektronické mýto. 

Branislav DOBŠINSKÝ, moderátor
--------------------
Ja nekopem ani za nich, ani za Vás. Jednoducho oznamujem fakt, že on, im sa to nepáči avizujú...

Robert FICO, predseda vlády SR /Smer-SD/
--------------------
No, ale ja chcem povedať, aj aby sme povedali argument, že to tak je. To teraz vyzerá, že zase ideme niekoho potrestať. Nikoho nejdeme trestať. Na diaľniciach a cestách prvej triedy sa platí mýto všade. V celej Európe. 

Branislav DOBŠINSKÝ, moderátor
--------------------
Ktoré je privysoké pre nich. 

Robert FICO, predseda vlády SR /Smer-SD/
--------------------
Všade sa platí mýto. Všade sa platí mýto. Všetko je vysoké, všetko je drahé. Áno, taká je Európa. A aby sa vyhli plateniu mýta, tak tieto obrovské kamióny nám chodia po cestách druhej a tretej triedy, teda chodia nám po dedinách. Cesty druhej a tretej triedy nie sú na to stavané a spôsobujú obrovské škody na týchto cestách. Máme petície, kde desaťtisíce ľudí hovoria, že zastavte to pre Boha. Predsa nie je možné, aby sa niekto vyhýbal plateniu mýta, teda plneniu zákonnej povinnosti a ešte popri tom aj robil aj obrovské škody na nehnuteľnom majetku na cestách. 

Branislav DOBŠINSKÝ, moderátor
--------------------
To je fakt, že znepríjemňujú život ľudí. 

Robert FICO, predseda vlády SR /Smer-SD/
--------------------
Ale o tom toto je. A teraz zase to predsa len na základ niečoho vzniklo. Došli za nami predstavitelia Združenia miest a obcí Slovenska a vyššie územné celky, ktoré majú presne cesty druhej a tretej triedy pod vlastnou kuratelou a povedali: "To takto nemôže fungovať. Ako oni nám nemôžu zničiť cesty. My na to nemáme peniaze, ľudia sú nahnevaní okrem toho. Tie kamióny robia obrovský neporiadok, znečisťujú, robia hrozný hluk." A zrazu to vyzerá tak, že Fico a jeho partia nemajú čo robiť, len tak sedia večer pri káve a niekoho napadne myšlienka - veď zakážme kamionistom chodiť na cesty druhej a tretej triedy. Bude to urobené tak, aby tam, kde nakladá a vykladá kamión mal prístup do tohto prostredia. Veď to jednoducho, bez toho by to nešlo. Ale rovnako sa domnievam, že treba vyjsť v ústrety požiadavke Združenia miest a obcí Slovenska a vyšších územných celkov, že cesty treba chrániť a kamióny nech chodia po tých cestách, ktoré sú na to postavené. Cesta druhej a tretej triedy nie je postavená, nemá takú štruktúru, aby vydržala takú obrovskú záťaž a len preto záťaž, lebo on nechce platiť mýto. 

Branislav DOBŠINSKÝ, moderátor
--------------------
To je v poriadku. Ja sa ešte vrátim k tým súdnym úradníkom a sudcom. Zase krátky citát: "Navrhovatelia považujú za neprijateľné, aby výkonná a zákonodarná moc redukovali alebo inak obmedzovali podmienky odmeňovania sudcov, pretože je to v rozpore s princípom trojdelenia moci v demokratickom štáte a nezávislosti súdnej moci." To bolo podanie Vašej strany, teda strany SMER, keď o desať percent išla seknúť platy sudcom vláda Ivety Radičovej. Teraz to už nie je v princípe..? Či Vás nedobieha trošku minulosť? 

Robert FICO, predseda vlády SR /Smer-SD/
--------------------
Pán redaktor, my sme a toto sudcovia vedia, zaviedli sudcom trináste, štrnáste platy za našej vlády a rovnako sudcovia mali nastavené nejaké valorizačné momenty, ktoré fungujú. Dnes je tak obrovský tlak a naozaj hovorím o tak troška by som povedal morálke. Na jednej strane sú to učitelia, ktorí bojujú za pár eur v porovnaní s inými zamestnaniami. 

Branislav DOBŠINSKÝ, moderátor
--------------------
No tam je to dvadsať, u sudcov dvesto by ta valorizácia znamenala. 

Robert FICO, predseda vlády SR /Smer-SD/
--------------------
Mesačne u učiteľa hovoríme o dvadsiatich eurách, ako príklad to uvádzam. Nehovorím teraz presné čísla. A u sudcu je to dvesto eur. Ako mám jednoducho riešiť problém učiteľov, keď popri tom tolerujem, že nejaká ďalšia skupina ľudí bude mať valorizáciu nie dvadsať, ale dvesto eur mesačne. 

Branislav DOBŠINSKÝ, moderátor
--------------------
A prečo ste to potom napadli vtedy v roku 2001, 2002. 

Robert FICO, predseda vlády SR /Smer-SD/
--------------------
Ale, ale, ale veď, veď, keď, keď je krajina v stave, že má finančné prostriedky, tak môžete robiť aj mzdovú politiku. Znovu, ak bude mať tento štát viac peňazí a verím, že to obdobie pomaly prichádza, tak zvýšime aj platy učiteľom. Ale aj popri tom budem potom sa s nimi baviť o tom, že či naozaj zodpovedá počet učiteľov tomu, koľko je žiakov v tých triedach a celkovo či takýto počet učiteľov...

Branislav DOBŠINSKÝ, moderátor
--------------------
/nezrozumiteľné/ diskriminačné žaloby u sudcov, ktoré nestiahli stále. 

Robert FICO, predseda vlády SR /Smer-SD/
--------------------
A to áno, už ani o tom, o tom teraz nehovorím. Nikto, žiadna minulosť nás nedobieha, ale je taká doba a považoval by som v tomto okamihu za niečo také prehnané ak by jedna časť ľudí mala a druhá časť ľudí nemala nič. A veľmi to vítam. Vítam to, čo urobil predseda parlamentu Pavol Paška, stretnutie s predstaviteľmi justície, kde v podstate, tam aj vznikla tá iniciatíva. Samotní sudcovia prišli a povedali, že rešpektujeme, že na budúci rok v roku 2013 je neúnosné...

Branislav DOBŠINSKÝ, moderátor
--------------------
Zrejme sa zľakli, keď počuli, že je nejaká ústavná dohoda. Dá sa to tak interpretovať? 

Robert FICO, predseda vlády SR /Smer-SD/
--------------------
Niekedy sa musíte aj zľaknúť. Niekedy musíte vytvoriť atmosféru a taký jeden klasik povedal, že: " Môžeme sa zľaknúť, ale nesmieme sa báť." V prípade sudcov vítam, že táto iniciatíva došla priamo od nich. Aj oni prišli a povedali: "Dobre rešpektujeme, že nevieme pravdepodobne vysvetliť nikomu, dostávame sa pod tlak." Ja som to privítal a chcem poďakovať predsedovi parlamentu Paškovi, parlamentu Paškovi za to, že takúto iniciatívu vyvinul. 

Branislav DOBŠINSKÝ, moderátor
--------------------
Ešte krátko ak sa dá k tejto téme, keď už sa bavíme. Aktuálne na stole môže mať parlament, ak teda SMER bude za, aj debatu o Dobroslavovi Trnkovi konkrétne o tom, aký je jeho podiel, prípadný podiel, v tej kauze, ktorá sa týka nejakých odblokovania prevodu, neviem teraz rekriminovať. Vo Vás osobne to nevyvoláva pochybnosti? A prípadne, ako to môže prešetrovať prokuratúra, kde všetci prokurátori sú de facto podriadení pána Trnku? Malo by sa o tom debatovať v parlamente a mal by poprípade to riešiť už špeciálna prokuratúra alebo pán Trnka by mal sa vzdať, na nejaké obdobie kým sa to prešetrí, tej funkcie, ktorú zastáva? 

Robert FICO, predseda vlády SR /Smer-SD/
--------------------
Veľmi sa naťahuje proces vymenovania nového generálneho prokurátora a mrzí ma, že kandidát na generálneho prokurátora - pán Čentéš, opäť urobil procesné kroky na Ústavnom súde, keď namietal niektorých sudcov Ústavného súdu, čím spôsobuje ďalšie a ďalšie odďaľovanie rozhodnutia Ústavného súdu o jeho ústavnej sťažnosti. Pretože pán prezident Gašparovič postupuje absolútne v súlade so zákonom a veľmi správne, podľa môjho názoru, čaká na definitívne vyriešenie akýchkoľvek ústavnoprávych otáznikov na Ústavnom súde. Keď uzatvoríme túto kapitolu, že definitívne Ústavný súd vyrieši všetky sťažnosti, ktoré boli podané vo veci pána Čentéša, verím, že prezident príjme rozhodnutie veľmi rýchlo a buď vymenuje pána Čentéša, alebo oznámi Národnej rade, že nie a Národná rada okamžite pristúpi k voľbe nového generálneho prokurátora. Generálna prokuratúra potrebuje nového generálneho prokurátora. Ak sa pýtate na konkrétnu kauzu. Ak vyvoláva pochybnosť konanie človeka, od ktorého sa profesionálne a zaradením očakáva, že práve on je ten, kto by mal zabezpečovať funkčnosť právneho štátu, tak by mal byť vytvorený priestor na čo najrýchlejšie prešetrenie toho, čí to tak bolo, alebo nebolo. Ja nechcem byť teraz ani vyšetrovateľ ani prokurátor ani sudca v tejto kauze. Fakt je, že sa tu vynorili závažné otázky súvisiace s jedným rozhodnutím, kde niekto tvrdí, že ide o zneužívanie právomoci verejného činiteľa...

Branislav DOBŠINSKÝ, moderátor
--------------------
Čiže aj Vy máte pochybnosti. 

Robert FICO, predseda vlády SR /Smer-SD/
--------------------
A druhý hovorí, že je to, je to v poriadku. Ja len chcem, aby mala, aby mali všetci, aby mali všetky vyšetrovacie zložky na Slovensku voľné ruky. 

Branislav DOBŠINSKÝ, moderátor
--------------------
Dobre. Čiže máte vo Vašich rukách ako strany SMER, ale aj to či sa Vám potom bude napríklad diskutovať v parlamente, či bude poslanecký /nezrozumiteľné/ na prokuratúre. Malo by to byť? Podporíte to? 

Robert FICO, predseda vlády SR /Smer-SD/
--------------------
Pokiaľ ide o základné kroky, ktoré môže urobiť Národná rada, netreba sa takýmto krokom brániť. Len prečo nenecháme pracovať tých, čo majú pracovať. Touto vecou sa musí zaoberať špeciálna prokuratúra. 

Branislav DOBŠINSKÝ, moderátor
--------------------
Čiže malo by sa to presunúť na špeciálnu prokuratúru kvôli tomu konfliktu záujmov? Lebo to je ako výňatkom zo zákona.. 

Robert FICO, predseda vlády SR /Smer-SD/
--------------------
Nie, no. Podľa mňa, podľa mňa. Ale podľa mňa, ak sa to vyšetruje ako podozrenie z trestnej činnosti, tak to musí vyšetrovať inštitúcia, ktorá je na to oprávnená. Môže o tom hovoriť parlament. Ale v parlamente to je, to je jednoducho už potom, to je doslova, to je hon na líšku. 

Branislav DOBŠINSKÝ, moderátor
--------------------
A mal by? 

Robert FICO, predseda vlády SR /Smer-SD/
--------------------
Parlament môže o týchto veciach predsa hovoriť kedykoľvek. Môže ktorýkoľvek poslanec Národnej rady mi poslať interpeláciu. Ktorýkoľvek poslanec Národnej rady sa ma na to môže spýtať navodíme, navodíme....

Branislav DOBŠINSKÝ, moderátor
--------------------
No nie, či nezablokujete /nezrozumiteľné/. 

Robert FICO, predseda vlády SR /Smer-SD/
--------------------
Teraz nikto nebude nič blokovať. Otázka je, že ako o čom sa budeme baviť, lebo Národná rada nemá vyšetrovacie právomoci v tom slova zmysle, že môže robiť to, čo robí špeciálna prokuratúra. Môj názor je: Orgány činné v trestnom konaní musia mať voľné ruky, pretože musíme veľmi rýchlo toto podozrenie, buď potvrdiť, alebo vyvrátiť. A urobíme veľkú chybu, teraz hovorím ako štát, o štáte, ak tak neurobíme, pretože opäť budeme podkopávať dôveru verejnosti, že či vôbec je, alebo nie je možné nejaký prípad dotiahnuť do samotného konca. Čiže som za čo najrýchlejšie vyriešenie tohto prípadu. A ak vznikne v parlamente normálny rámec, ktorý bude zodpovedať právomociam Národnej rady Slovenskej republiky, niet žiadny dôvod prečo by o tom nejaká diskusia alebo nejaké procesné kroky mali byť urobené.  

Branislav DOBŠINSKÝ, moderátor
--------------------
Potom všetkom sa /nezrozumiteľné/ debát a podozrení, pochybností, nevyšetrilo sa to ešte, ale je pre Vás ešte Dobroslav Trnka dôvodný, ako v prípade, že by chcel kandidovať opäť na funkciu, lebo raz tak povedal - ja sa vrátim, ako generálny prokurátor? 

Robert FICO, predseda vlády SR /Smer-SD/
--------------------
Myslím, že na túto Vašu otázku som už odpovedal, že najlepšie by bolo, keby na Generálnu prokuratúru došiel úplne nový generálny prokurátor. Človek, ktorý nikdy nebol v hre, nikdy nebol v súťaži o tento post. 

Branislav DOBŠINSKÝ, moderátor
--------------------
Pán /nezrozumiteľné/?

Robert FICO, predseda vlády SR /Smer-SD/
--------------------
Tých kandidátov prichádza viac a znovu chcem naznačiť, že bol by som veľmi rád keby tu vznikol veľmi úzky dialóg s prokurátorskou samosprávou, aby možno oni prišli s nejakými návrhmi a povedali by, toto je človek, ktorý by to vedel zvládnuť. Má prirodzenú autoritu na prokuratúre a potom by nemal byť problém takéhoto človeka v parlamente zvoliť, ale o tom ešte treba hovoriť s prokurátorskou samosprávou. 

Branislav DOBŠINSKÝ, moderátor
--------------------
Toľko predseda vlády - Robert Fico. 

Robert FICO, predseda vlády SR /Smer-SD/
--------------------
Ďakujem pekne za pozvanie. 

Branislav DOBŠINSKÝ, moderátor
--------------------
No a ja ďakujem za diskusiu a pekný zvyšok víkendu od mikrofónu praje Braňo Dobšinský.

12.1.2013
Rádio Slovensko
S predsedom vlády Robertom Ficom o voľbe generálneho prokurátora a na tému nezamestnanosť.
12.1.2013    Rádio Slovensko    str. 01   12:10 Sobotné dialógy
            
Branislav DOBŠINSKÝ, moderátor
--------------------
Slovensko už takmer dva roky nemá generálneho prokurátora. Jozef Čentéš do kresla šéfa prokuratúry ani po roku a pol od svojej voľby nezasadol a prezident tohto parlamentom zvoleného kandidáta vymenovať odmietol. Opozícia hovorí o porušení Ústavy a hodlá hlavu štátu zažalovať na Ústavnom súde. Premiér to považuje za útok na štátnosť a chystá úplne novú voľbu generálneho prokurátora. Slovensko pri tom zápasí s najvyššou nezamestnanosťou od roku 2004 a občanov čakajú ďalšie uťahovania opaskov. Nutnosť ozdravenia verejných financií si tak vyžiada vyššie firemné dane, povedie k nárastu odvodov pre živnostníkov i dohodárov a vláda okresala už i druhý penzijný pilier. 

Branislav DOBŠINSKÝ, moderátor
--------------------
Dámy a páni, príjemné sobotné popoludnie. Ako obvykle o tomto čase na vlnách Rádia Slovensko je tu priestor pre pravidelnú politickú diskusnú reláciu Sobotné dialógy. Tento raz s predsedom vlády, prvý raz inak v tomto roku, Robertom Ficom. 

Robert FICO, predseda vlády SR /Smer-SD/
--------------------
Pekný deň želám. 

Branislav DOBŠINSKÝ, moderátor
--------------------
No a príjemné počúvanie od mikrofónu želá aj Braňo Dobšinský. Doplním, reláciu kvôli pracovným povinnostiam predsedu vlády predhrávame v piatok večer. Pán premiér, čím sa dostaneme k tej prvej aktuálnej téme? Na úvod, dnes som robil rozhovor s bývalým predsedom Ústavného súdu a ústavným právnikom Jánom Mazákom k téme Jozef Čentéš, Generálna prokuratúra a rozhodnutie prezidenta Ivana Gašparoviča. Takže si ho skúsme vypočuť. 

Branislav DOBŠINSKÝ, moderátor
--------------------
Prezident odmietol vymenovať parlamentom zvoleného kandidáta na generálneho prokurátora a opozícia hovorí o porušení Ústavy prezidentom a chystá sa hlavu štátu zažalovať za úmyselné porušenie Ústavy. Je podľa Vás dôvod, aby parlament obžaloval prezidenta?

Ján MAZÁK, bývalý predseda Ústavného súdu SR, ústavný právnik
--------------------
K tejto otázke sa, pán redaktor, ja nebudem vyjadrovať pretože to je úloha poslancov. To je postup, ktorý je predvídaný aj v Ústave aj v zákone o rokovacom poriadku. Ale ja tak dramaticky veci nevidím, prezident republiky po oznámení Národnej rade, že nevymenuje Jozefa Čentéša za generálneho prokurátora vlastne vyjadril svoj právny názor za použitia uznesenia Ústavného súdu o výklade Ústavy. 

Branislav DOBŠINSKÝ, moderátor
--------------------
Dodržal podľa Vás prezident v tomto prípade Ústavu, respektíve aj verdikt Ústavného súdu o možnosti odmietnutia kandidáta Národnej rady? 

Ján MAZÁK, bývalý predseda Ústavného súdu SR, ústavný právnik
--------------------
Máme tu výklad z roku 2012. Ale Jozef Čentéš kandidoval v roku 2011, tuším to bolo v júni a jeho právna situácia bola jasná. Vymedzovala ju Ústava, zákony a navyše v uznesení Ústavného súdu v roku 2009 o výklade Ústavy pokiaľ išlo o rozsah prísľubného oprávnenia prezidenta republiky vo vzťahu k vymenovaným kandidáta na viceguvernéra Národnej banky Slovenska. Toto uznesenie Ústavného súdu bolo publikované v zbierke zákonov a podľa článku 128 Ústavy, viaže každý štátny orgán vrátane prezidenta od okamihu jeho publikovania. Čiže Jozef Čentéš, keď kandidoval, tak vedel, že prezident môže preskúmať len to, že to /nezrozumiteľné/ na generálneho prokurátora spĺňa alebo nespĺňa zákonné predpoklady. Nemohol predpokladať, že Ústavný súd niekedy v októbri v roku 2012 dodá do tejto /nezrozumiteľné/ aj iné. Ale to všetko. Áno? 

Branislav DOBŠINSKÝ, moderátor
--------------------
Čiže s Vášho pohľadu Ústavný súd vybočil z rámca svojej ustanovenej judikatúry?

Ján MAZÁK, bývalý predseda Ústavného súdu SR, ústavný právnik
--------------------
To nechcem ani posudzovať. To nie je podstatné. Podstatné je to čo teraz chcem povedať. Pán redaktor, je rozhodnutie Ústavného súdu 69 v roku 99 na základe ktorého sa novelizovala Ústava a ktoré hovorí, že výklad Ústavy nemôže pôsobiť spätne na skutkové a právne situácie, ktoré nastali pred jeho uverejnením v zbierke zákonov. To uznesenie Ústavného súdu z októbra 2012 bolo uverejnené 15.12.2012. Do judikatúry Ústavného súdu nemôže svojim účinkami zasahovať do voľby, ktorá sa konala v júni 2011 čo je logické. Existuje právna istota. Existuje predvídateľnosť rozhodovania Národnej rady, prezidenta republiky. Tak nevidím tu žiaden problém. Ten výklad, o ktorom sa toľko hovorí v médiách je použiteľný len pre budúceho kandidáta. 

Branislav DOBŠINSKÝ, moderátor
--------------------
Čiže vlastne ten verdikt, ktorý použil prezident republiky v prípade pána Čentéša sa netýka pána Čentéša a jeho voľby? 

Ján MAZÁK, bývalý predseda Ústavného súdu SR, ústavný právnik
--------------------
No nie! Pretože pán Čentéš sa stal kandidátom, čiže vytvoril sa uzavretý skutkový a právny stav a ak sa stal kandidátom v dobe keď existovalo uznesenie, ktoré bolo publikované v zbierke zákonov z roku 2009, ktoré hovorí, že prezident smie preskúmať len zákonné dôvody. 

Branislav DOBŠINSKÝ, moderátor
--------------------
Čiže inými slovami,  v prípade Jozefa Čentéša prezident išiel nad rámec rozhodnutia Ústavného súdu a aplikoval ten výklad na človeka, na ktorého aplikovať ho nemal. A mal pána Čentéša vymenovať. 

Ján MAZÁK, bývalý predseda Ústavného súdu SR, ústavný právnik
--------------------
Áno! Ústavný súd rozhodol, rozšíril ten pôvodný stav, ale to už predsa nemôže zasiahnuť právnu pozíciu docenta Čentéša, keď on kandidoval v čase, keď takýto výklad neexistoval. Pán prezident mal preskúmať či Jozef Čentéš spĺňa zákonom ustanovené predpoklady a keďže ich evidentne spĺňa, mal ho vymenovať. 

Branislav DOBŠINSKÝ, moderátor
--------------------
Pán premiér, z toho čo sme počuli vyplýva, že vlastne prezident aplikoval to rozhodnutie Ústavného súdu v prípade Jozefa Čentéša na osobu, na ktorú ju nemal aplikoval a spôsobom, ktorým nemal aplikovať. Inými slovami, Jozef Čentéš by mal byť vymenovaný za generálneho prokurátora. To je dosť nová interpretácia, ktorá hovorí vlastne o tom, že pán Čentéš by to rozhodnutie na Ústavnom súde mal vyhrať, mal byť generálnym prokurátorom. Ako to vnímate Vy? 

Robert FICO, predseda vlády SR /Smer-SD/
--------------------
Všetko najlepšie v roku 2013 všetkým ľuďom na Slovensku a je mi veľmi ľúto, že opozícia roztočila tento cirkus. A je mi to ľúto najmä preto, že oslavujeme dvadsať rokov od vzniku Slovenskej republiky. Namiesto toho, aby sme sa tešili z dvadsiatich rokov, namiesto toho, aby sme hodnotili čo táto krajina dosiahla alebo nedosiahla, tak najvýznamnejšou udalosťou, ktorá má pripomenúť dvadsiate výročie vzniku Slovenskej republiky je bláznivý nápad ľudí z opozície podať žalobu na prezidenta. Je to niečo čo už zdvíha mnohých ľudí zo stoličiek a ja som musel odísť z Bratislavy vo štvrtok a piatok, lebo som chcel ísť medzi normálnych ľudí. A normálni ľudia sú veľmi znepokojení kam toto všetko opäť smeruje, ako je možné, že opäť sa ide nastaviť ten istý recept na boj s vládou, recept nestability a robenia zla za každú cenu. Pozrite sa situácia je veľmi jednoduchá. Slovensko potrebuje generálneho prokurátora. Prezident Slovenskej republiky Ivan Gašparovič už v roku 2011 veľmi jasne hovoril, že Čentéš, docent Čentéš nie je pre neho dobrý kandidát a to isté povedal aj vo vzťahu myslím k terajšiemu námestníkovi na Generálnej prokuratúre - k pánovi Trnkovi. My sme rešpektovali, že bol podaný návrh na Ústavný súd. Ústavný súd dal prezidentovi právo nevymenovať kandidáta, ktorého zvolí Národná rada. Prezident toto využil. Opísal dôvody, ktoré presne hovoria o tom čo to bola za fraška voľba pána Čentéša v Národnej rade Slovenskej republiky a tohto kandidáta odmietol. No a ja by som bol veľmi rád. 

Branislav DOBŠINSKÝ, moderátor
--------------------
No a Ján Mazák /nezrozumiteľné/ hovorí, že nemal túto kompetenciu voči pánovi Čentéšovi. 

Robert FICO, predseda vlády SR /Smer-SD/
--------------------
Teraz nie je, pán redaktor. Ja si kladiem otázku, že aký účel malo pustenie tohto účelového rozhovoru. 

Branislav DOBŠINSKÝ, moderátor
--------------------
Neni účelový. To je bývalý predseda Ústavného súdu. 

Robert FICO, predseda vlády SR /Smer-SD/
--------------------
Ktorý jednoznačne je opäť rozhovor, ktorý má sperovať proti prezidentovi Slovenskej republiky. Myslím si, že verejnoprávne médiá by mali mať väčšiu mieru úcty k prezidentovi Slovenskej republiky. Ako, ako, ako takú, že...

Branislav DOBŠINSKÝ, moderátor
--------------------
Ale on nie je nekritizovateľná osoba pán predseda. On je len prezident.

Robert FICO, predseda vlády SR /Smer-SD/
--------------------
Začne sobotné, začnú Sobotné dialógy s rozhovorom s človekom, ktorý v podstate vôbec nemá vôbec nemá žiadny vplyv na rozhodovanie Ústavného súdu.

Branislav DOBŠINSKÝ, moderátor
--------------------
Ale on je bývalý predseda Ústavného súdu, to nie je nikto.

Robert FICO, predseda vlády SR /Smer-SD/
--------------------
A jednoznačne z tohto rozhovoru vyplýva, že opäť prezident mal urobiť chybu. Ak je tu právny problém, ak je tu právny problém a pán docent Čentéš má pocit, že pán prezident nepostupoval správne, tak sa mohol obrátiť na Ústavný súd, aj sa obrátil na Ústavný súd. Nech rozhodne Ústavný súd o sťažnosti pána Čentéša, nech rozhodne o všetkých podaniach, ktoré sa týkajú aj predbežné opatrenia. My budeme všetky tieto rozhodnutia Ústavného súdu rešpektovať, ale nenechajte zaťahovať a najmä mňa nevťahujte do tohto cirkusu, ktorý tu bol zorganizovaný. Pán redaktor, Vy si myslíte, že my sme všetci už úplne ohlúpli? To si akože nepamätáme čo sa dialo pri voľbe pána docenta Čentéša v Národnej rade?

Branislav DOBŠINSKÝ, moderátor
--------------------
Ale pamätám. 

Robert FICO, predseda vlády SR /Smer-SD/
--------------------
Prečo teda nepripomínate verejnosti ako boli tieto udalosti hodnotené? Napríklad pani Radičová povedala, že to bola fraška. Tak keď premiérka, v tom čase premiérka povedala o voľbe pána docenta Čentéša, že to bola fraška. 

Branislav DOBŠINSKÝ, moderátor
--------------------
Nikdy to nebudem obhajovať, je /nezrozumiteľné/ pri tej voľbe, ale zároveň Ústavný súd vtedy povedal na Trnkovu sťažnosť, že vlastne...

Robert FICO, predseda vlády SR /Smer-SD/
--------------------
Idem ďalej. No dobre ale, ale, ale to sú dôvody, ale to sú dôvody, to sú dôvody, dokončím, to sú dôvody, to sú dôvody. Napríklad ďalší poslanec Národnej rady za opozíciu povedal: Štyria poslanci boli kúpení a dvaja sú vydieraní v súvislosti s voľbou generálneho prokurátora. 

Branislav DOBŠINSKÝ, moderátor
--------------------
A ako to súvisí s pánom Čentéšom? 

Robert FICO, predseda vlády SR /Smer-SD/
--------------------
No ja teraz hovorím o tom, že všetky tieto dôvody ako aj to ako pán docent Čentéš skartoval dôležité záznamy o výpovedi poslanca a potom obvinil administratívnych pracovníkov, že to urobili oni, pritom to urobil on. Všetky tieto dôvody prezident zobral ako dôvody, pre ktoré nevymenoval pána docenta Čentéša za generálneho prokurátora. 

Branislav DOBŠINSKÝ, moderátor
--------------------
/nezrozumiteľné/ a sa netýka pána Čentéša osobne. Tam sa hovorí v tom rozhodnutí Ústavného súdu, že sa má sa týkať pána Čentéša, nie jeho voľby. 

Robert FICO, predseda vlády SR /Smer-SD/
--------------------
Pán redaktor, pán redaktor, veď nech, veď nech rozhodne Ústavný súd. Nech rozhodne, nech rozhodne Ústavný súd. Ja len chcem, ja musím...

Branislav DOBŠINSKÝ, moderátor
--------------------
No dobre. Zostanem u tohto. Ako predsedu strany Smer sa Vás...No

Robert FICO, predseda vlády SR /Smer-SD/
--------------------
Ja musím ešte povedať dve možno veci. Na jednej strane hovoríte, že niečo povedal bývalý predseda Ústavného súdu. Bol to jednoznačne účelový rozhovor proti prezidentovi a je mi to naozaj ľúto, ale je tu Drgonec - bývalý ústavný sudca. "Pravdou je to, že prezident zašiel na hranicu únosnosti, ale túto hranicu podľa môjho názoru neprekročil."

Branislav DOBŠINSKÝ, moderátor
--------------------
Toto tiež priniesli poslucháčom aj /nezrozumiteľné/ 

Robert FICO, predseda vlády SR /Smer-SD/
--------------------
/nezrozumiteľné/ aj Eduard Baráni, Ústav štátu a práva: "Osobne som presvedčený po oboznámení sa s odôvodnením rozhodnutia pána prezidenta, že argumenty, ktoré použil sú naprosto dostatočné pre jeho rozhodnutie." Ja len iné /nezrozumiteľné/

Branislav DOBŠINSKÝ, moderátor
--------------------
Dobre. Môžem Vás doplniť? Peter Kresák: "nevymenovanie Jozefa Čentéša na základe dôvodov nie je správne...

Robert FICO, predseda vlády SR /Smer-SD/
--------------------
Ale nech právnici.

Branislav DOBŠINSKÝ, moderátor
--------------------
Tak isto pán Primaj nevidí dôvod na nevymenovanie pána Čentéša. Tých názorov je veľa. 

Robert FICO, predseda vlády SR /Smer-SD/
--------------------
Pán redaktor, nech právnici, nech právnici vedú normálnu právnu diskusiu a nech, ak vznikol nejaký právny spor, o tom rozhodne, o tom rozhodne Ústavný súd Slovenskej republiky. Ale ja musím namietať, keď niekto z takýchto dôvodov chce podať obžalobu na prezidenta Slovenskej republiky ako keby bol masový vrah. Ako keby niečo ukradol. A robia to v čase dvadsiateho výročia slovenskej štátnosti. Ja viem prečo to robia. Robia to preto, lebo nevedia ponúknuť tejto krajine žiadnu alternatívu. Jedinú alternatívu, ktorú chcú ponúknuť je zle, destabilizácia kde sú ľudia nahnevaní, nech je len zle, zle a ešte raz zle. 

Branislav DOBŠINSKÝ, moderátor
--------------------
Dobre. Čo bude robiť Smer? Lebo ste aj predsedom Smeru okrem toho, že ste premiér. A teraz, Vy ste už povedali, že budete rešpektovať prípadné predbežné opatrenie. 

Robert FICO, predseda vlády SR /Smer-SD/
--------------------
Áno, to som povedal veľmi jasne. 

Branislav DOBŠINSKÝ, moderátor
--------------------
Ale zároveň je tu až rozhodnutie v merite veci, ktoré nemusí trvať mesiac, nemusí trvať dva mesiace. A teraz v situácií, keď Ústavný súd bude rozhodovať či prezident mal tú kompetenciu odmietnuť pána Čentéša, Vy už hovoríte, že na to čakať nebudete a budete voliť nového generálneho prokurátora. Nie pána Čentéša, nie pána Trnku, ale niekoho iného. Zároveň opozícia hovorí, že takú voľbu bude bojkotovať, pretože považuje za svojho kandidáta pána Čentéša. No a parlament, teda strana Smer si zvolí svojho prokurátora. Vy sa neobávate, že takýto prokurátor by mohol mať vážne problémy s dôveryhodnosťou a podobne? 

Robert FICO, predseda vlády SR /Smer-SD/
--------------------
Opäť sa musím vrátiť k tomu, že okolo voľby generálneho prokurátora urobila opozícia, keď bola vo vláde obrovské politické divadlo, frašku, bolo to úplne nechutné. Pretože boli tam podozrenia z korupcie poslancov, naozaj sa kontrolovali, fotili. Jednoducho bolo to niečo za čo nepochybne všetci v opozícií museli hanbiť a pripomínam ešte raz vyjadrenie vtedajšej premiérky, ktorá povedala, že to bola fraška. Ak teda premiér v čase keď sa volí kandidát na generálneho prokurátora popíše správanie sa svojich koaličných partnerov a poslancov za frašku, tak by sa nad tým mal niekto...

Branislav DOBŠINSKÝ, moderátor
--------------------
No veď skoro padla vláda vtedy. 

Robert FICO, predseda vlády SR /Smer-SD/
--------------------
Na tom by sa mal jednoducho niekto, niekto zamyslieť. Ale dnes je otázka, že či potrebuje, alebo nepotrebuje Generálna prokuratúra nového prokurátora. Ja tvrdím, že potrebuje, pretože je to významná inštitúcia v boji proti kriminalite a prokuratúra potrebuje novú metlu, potrebuje novú hlavu. Aké máme teda možnosti? Buď sa necháme zatiahnuť do tohto Cirkusu Humberto, ktorý tu organizuje opozícia v záujme destabilizovať štát, tu nejde o nič iné, a budeme ďalších päť rokov čakať na generálneho prokurátora. Pretože ak by som prijal Vašu filozofiu, tak by sme teraz museli čakať na rozhodnutie Ústavného súdu v merite veci, ktorá môže prísť o niekoľko rokov. My hovoríme jedno. Prezident postupoval v súlade s výkladom Ústavy, ktorý mu  dal Ústavný súd a odmietol kandidáta z dôvodov, ktoré pomenovával už v roku 2011. 

Branislav DOBŠINSKÝ, moderátor
--------------------
Nechápem potom prečo čakal na to rok a pol? 

Robert FICO, predseda vlády SR /Smer-SD/
--------------------
Budeme však korektní, budeme korektní, pretože keď sme nastúpili do vlády v apríli 2012, my sme kľudne mohli v parlamente použiť väčšinu, mohli sme zvoliť nového kandidáta. Mohli sme zrušiť uznesenie a zvoliť nového kandidáta a bolo by všetko vybavené. Ale povedali sme, počkáme si ako Ústavný súd rozhodne o výklade Ústavy Slovenskej republiky. Ústavný súd povedal pánovi prezidentovi, že môže odmietnuť kandidáta, nemusí ho vymenovať. Teraz opäť prejavujeme veľkú mieru korektnosti, keď hovoríme: Dobre, pán Čentéš sa bráni na Ústavnom súde, podal návrh na predbežné opatrenie. Nepristúpime k voľbe generálneho prokurátora pokiaľ nerozhodne Ústavný súd o predbežnom opatrení. Ak predbežné opatrenie Ústavný súd zamietne, pristúpime k voľbe nového genrálneho prokurátora. Túto osobu zvolíme a ponúkneme /nezrozumiteľné/...

Branislav DOBŠINSKÝ, moderátor
--------------------
Aj s tým rizikom, že budete voliť len vy ako strana Smer? 

Robert FICO, predseda vlády SR /Smer-SD/
--------------------
/nezrozumiteľné/ ale /nezrozumiteľné/  prezidentovi Slovenskej republiky. Pán redaktor, do kedy sa mám ospravedlňovať za to, do kedy sa mám ospravedlňovať za to, že sme vyhrali voľby?

Branislav DOBŠINSKÝ, moderátor
--------------------
No nie, lebo napríklad Vy ste hovorili /nezrozumiteľné/ docentovi Čentéšovi, že je to bábka koalície a teraz bude to bábka Smeru?

Robert FICO, predseda vlády SR /Smer-SD/
--------------------
Do kedy mám...Počkajte, počkajte, ešte raz. Do kedy mám...Ale veď je tu, ale veď je tu, ale je tu, je tu osemdesiattri poslancov, ktorí tvoria, ktorí, ktorí predstavujú väčšinu. Je tu skupina ľudí, ktorí sú schopní prijímať rozhodnutia. Bola tu partia za predchádzajúcej vlády, ktorá nebola schopná prijímať rozhodnutia. Ktorá sa naozaj len vydierala. 

Branislav DOBŠINSKÝ, moderátor
--------------------
Tomu rozumiem, ale ten problém tam bude jasne /nezrozumiteľné/ za svoju funkciu Smeru. 

Robert FICO, predseda vlády SR /Smer-SD/
--------------------
A ten kandidát... Počkajte, ale to... Kandidát, ktorý bol vybraný, teda pán docent Čentéš je kandidátom na základe rozhodnutia Koaličnej rady, v tom čase fungovala Koaličná rada. Ja neviem kto sa prihlási ako kandidát na generálneho prokurátora...

Branislav DOBŠINSKÝ, moderátor
--------------------
Ale Vy ho budete voliť. Myslím strana Smer. 

Robert FICO, predseda vlády SR /Smer-SD/
--------------------
Pretože, pretože do osemnásteho januára je potrebné tieto návrhy podať. Predseda parlamentu má určité povinnosti. Predseda parlamentu zodpovedá aj za to, aby inštitúcie, ktoré nemajú momentálne personálnu otázku a ide o ústavné inštitúcie, túto personálnu otázku Národná rada vyriešila. Čiže on musí konať. Ak nie je generálny prokurátor, ak pán prezident odmietol pána docenta Čentéša, musel konať predseda parlamentu a do osemnásteho sa nahlasujú určité mená. Všetko ostatné je otázkou rozhodnutia Ústavného súdu, ale nechápem prečo by nemohla normálna demokraticky zvolená väčšina v parlamente prijímať rozhodnutia. 

Branislav DOBŠINSKÝ, moderátor
--------------------
Vašou optikou, Vy ste hovorili, že Čentéš bol bábkou vládnej koalície. Teraz nebude to bábka Smeru, keď ju bude voliť jedna strana? 

Robert FICO, predseda vlády SR /Smer-SD/
--------------------
Pán redaktor, pán redaktor. Ale my predsa, ale my predsa nezasadneme, my predsa nezasadneme ako Koaličná rada a nezasadne ani...

Branislav DOBŠINSKÝ, moderátor
--------------------
Ako predsedníctvo. 

Robert FICO, predseda vlády SR /Smer-SD/
--------------------
Ani predsedníctvo nezasadne k tejto téme, pretože myslím si, že by bolo veľmi správne keby kandidát na generálneho prokurátora vzišiel z radu prokuratúry. Myslím si, že by veľmi pomohlo veci, keby tu bol človek, o ktorom by povedali prokurátori sami a najmä samosprávne organizácie, ktoré majú prokuratúry, že toto je človek, ktorého si vieme predstaviť na čele prokuratúry. Čo už ešte viac máme urobiť pre otvorenosť a transparentnosť a všetky tie moderné prívlastky, ktoré sa dnes používajú, tohto procesu? No prosím neťahajte Smer, neťahajte vládu, neťahajte poslancov Smeru do tohto šialeného cirkusu, ktorý nám /nezrozumiteľné/ poslanci vládnej koalície. Ale...

Branislav DOBŠINSKÝ, moderátor
--------------------
Dobre, ja len.../nezrozumiteľné/ tak, že ak volíte niekoho a Ústavný súd o rok povie, že Čentéš mal pravdu, tak čo budeme mať dvoch prokurátorov? Ja si to naozaj neviem predstaviť. To už je, ak...

Robert FICO, predseda vlády SR /Smer-SD/
--------------------
Pán, pán, pán redaktor, ešte ja by som bol, ja už ani nechcem o tom viac hovoriť, pretože mrzí ma, že takto sa naletelo na kampaň, ktorú začala opozícia, pretože nič iné len zle robiť. Na Slovensku je demokraticky zvolená väčšina. A táto demokraticky zvolená väčšina má právo a povinnosť prijímať rozhodnutia. Ja kvôli vyplakávaniu opozície predsa nebudem držať všetky štruktúry, ktoré máme k dispozícií, a ktoré sú dnes vo vláde a v parlamente len preto, lebo pán Sulík vymyslel šialený plán, aby sa začala obžaloba prezidenta Slovenskej republiky pri dvadsiatom výročí vzniku Slovenskej republiky. My máme povinnosť a právo prijímať rozhodnutia, lebo je tu demokratická väčšina. A nebudem sa nikomu ospravedlňovať za to, že sme vyhrali voľby, ani za to, že máme v parlamente osemdesiattri poslancov. Takáto je realita a takto to je. Ja chcem, aby tu bola normálna vláda, ktorá pracujem, ktorá sa nechce nechať zatiahnuť do týchto špinavostí opozičných, chce aby tu bola solídna väčšina v parlamente, ktorá funguje. Osemdesiattri poslancov Smeru v parlamente funguje, zákony sa prijímajú, Národná rada Slovenskej republiky pracuje. Nikto zo Smeru neobťažuje verejnosť žiadnymi hádkami, žiadnymi škandálmi, je to vláda, ktorá ide od apríla bez akýchkoľvek škandálov. Je to vláda, ktorá nikoho neobťažuje, to znamená neorganizujeme stretnutia, kde sa hádajú medzi sebou ministri ako sme to videli v predchádzajúcom období. Som predseda a som súčasne predseda strany. Mám zodpovednosť, aby táto vláda a táto vládna štruktúra, ktorá je tu vytvorená v kľude pracovala, najmä vytvárala atmosféru stability a pokoja v tomto štáte. Nenecháme sa vyrušovať tým, čo dnes opozícia robí, ale budeme na to jednoznačne poukazovať. To je celý môj postoj ku generálnemu prokurátorovi a tu tohto cirkusu. Najprv hovorili dva roky, keď boli pri vláde, dva roky otravovali verejnosť a znovu ten istý cirkus začínajú teraz na princípe nejakej demokracie alebo ja neviem čoho. A kto má právo, kto má...

Branislav DOBŠINSKÝ, moderátor
--------------------
Dobre a keď zaznie najmä to, že rok a pol prezident čakal s tým rozhodnutím. Prečo by nemohol /nezrozumiteľné/ počkať na ďalšie rozhodnutie.

Robert FICO, predseda vlády SR /Smer-SD/
--------------------
Ale pán redaktor, pán redaktor, pán redaktor, pán redaktor nehovoríte dobre. Čakalo sa predsa na rozhodnutie Ústavného súdu. 

Branislav DOBŠINSKÝ, moderátor
--------------------
Áno. 

Robert FICO, predseda vlády SR /Smer-SD/
--------------------
To je počkajte, teraz vyčítate niečo čo by ste mali oceniť. Treba oceniť postoj prezidenta, že počkal na rozhodnutie Ústavného súdu, či môže, alebo musí vymenovať docenta Čentéša. Tak nevyčítajte to niečo, nevyčítajte...

Branislav DOBŠINSKÝ, moderátor
--------------------
To je v poriadku, len touto logikou nebude nikdy /nezrozumiteľné/

Robert FICO, predseda vlády SR /Smer-SD/
--------------------
Nevyčítajte mu niečo, za čo treba pána prezidenta oceniť. Aj my sme boli korektní, lebo sme nezrušili uznesenie o zvolení pána docenta Čentéša v parlamente hneď v apríli, ale tak isto sme čakali na rozhodnutie prezidenta. Prezident rozhodol. Generálna prokuratúra potrebuje nového generálneho prokurátora a my jednoducho prijmeme rozhodnutie. Nenechám sa zaťažovať týmito nezmyslami, ktoré sa na nás sypú od rána do večera zo strany opozície. Viete, to je na tom najhoršie, že kto to pre boha hovorí o obžalovaní prezidenta? To je ten pán Sulík, ktorý sa stretol s pánom Kočnerom a rozprával o peniazoch v súvislosti i s voľbou generálneho prokurátora? Ako majme trošku úcty a hlavne by som žiadal opozičných politikov, aby si urobili trošičku sebareflexie. Nech sa obrátia naspäť a nech pozrú čo tu vystrájali, čo spôsobili z generálnym prokurátorom a nedovolím....

Branislav DOBŠINSKÝ, moderátor
--------------------
Dobre, rozumiem, ale zase majú na to právo /nezrozumiteľné/

Robert FICO, predseda vlády SR /Smer-SD/
--------------------
A nedovolím ako predseda vlády a nedovolím ako predseda strany, aby Smer a vláda a poslanci v Národnej rade boli zatiahnutí do tých špinavostí a toho cirkusu, ktorý tu opoziční predstavitelia /nezrozumiteľné/. 

Branislav DOBŠINSKÝ, moderátor
--------------------
Vy budete bojkotovať celú tú schôdzu aj prípadné úvahy o...

Robert FICO, predseda vlády SR /Smer-SD/
--------------------
Aká schôdza? Pán prezident povedal, že je pripravený prísť do  parlamentu a vystúpiť v Národnej rade.

Branislav DOBŠINSKÝ, moderátor
--------------------
Áno, ale myslím tú mimoriadnu. 

Robert FICO, predseda vlády SR /Smer-SD/
--------------------
Opäť klasika. Pán prezident povedal, že chce vystúpiť v Národnej rade Slovenskej republiky, ale opozičný poslanci povedali, že oni chcú mimoriadnu schôdzu. A načo má byť mimoriadna schôdza, keď prezident je pripravený prísť do parlamentu a vystúpiť? No na to, aby liali vedrá špiny. Pretože toto oni potrebujú. Zaťažovať verejnosť, znepokojovať verejnosť, jednoducho destabilizovať slovenskú situáciu, ktorá dnes je krajina v takom stave, že potrebujeme naozaj kľud. Potrebujeme riešiť vážne sociálne otázky, vážne napätia, ktoré /nezrozumiteľné/

Branislav DOBŠINSKÝ, moderátor
--------------------
Dobre. Skúsim to uzavrieť, túto tému, lebo naozaj kladiem si otázku, kladú si ju mnohí, že naozaj dva roky sa tu bojuje, to je v podstate voja, o generálneho prokurátora. A teraz otázkou je prečo, taký príklad je Česko...

Robert FICO, predseda vlády SR /Smer-SD/
--------------------
Aká je vojna? Kto vedie vojnu? Nerozumiem celkom, aká vojna je? 

Branislav DOBŠINSKÝ, moderátor
--------------------
No politicky, ako veď tú vedú vojnu ústavné inštitúcie. V princípe parlament, bývalá väčšina, prezident, teraz Ústavný súd, Čentéš. 

Robert FICO, predseda vlády SR /Smer-SD/
--------------------
Ale v čom mi bojujeme, pán redaktor? V čom boje Robert Fico a v čom bojuje táto vláda, v čom bojujú osemdesiati poslanci? Prosím nespájajte nás s týmto blázincom, ktorý tu opozícia spôsobila. Čo tým, čo my máme s tým spoločné...

Branislav DOBŠINSKÝ, moderátor
--------------------
No, ale Vy ste tiež hovorili ešte na jar. 

Robert FICO, predseda vlády SR /Smer-SD/
--------------------
Ale čo my máme s tým spoločné, že prezident odmietol docenta Čentéša? No odmietol ho preto, lebo Ústavný súd mu povedal, že ho môže odmietnuť. My máme len povinnosť ak nie je na čele ústavnej inštitúcie človek, aby tam ten človek bol legitímnym ústavným spôsobom. Takým spôsobom, ktorý nikto nemôže spochybniť dosadením. Prosím nezaťahujte nás do tohto. S  týmto ja nechcem mať nič spoločné a opakujem ešte raz ja som doslova...

Branislav DOBŠINSKÝ, moderátor
--------------------
No, ale máte, máte osemdesiattri žetónov v parlamente a hovoríte, že nebudete čakať na rozhodnutie Ústavného súdu.

Robert FICO, predseda vlády SR /Smer-SD/
--------------------
Ja som... Prepáčte, veľmi sa Vám pán redaktor, veľmi sa Vám ospravedlňujem, že máme osemdesiattri poslancov a je mi to hrozne ľúto pán redaktor...

Branislav DOBŠINSKÝ, moderátor
--------------------
/nezrozumiteľné/

Robert FICO, predseda vlády SR /Smer-SD/
--------------------
Že sme vyhrali parlamentné voľby. Je mi to hrozne ľúto, že tu je stabilná vláda, ktorá maká a chce makať. Je mi veľmi ľúto, že je tu osemdesiattri poslancov, ktorí nikoho neotravujú a prijímajú v Národnej rade Slovenskej republiky zákony. Prestaňte s týmto. Jednoducho toto nie je naozaj korektné. Ja som za to, aby krajina išla ďalej. Toto je zase búrka v pohári vody, ktorá je vyvolaná opozičnými poslancami a budem na tieto veci neustále poukazovať, lebo to sú takí farizeji, ja nechcem ísť teraz do detailov. Ja som raz povedal, že ak prejde a pretečie môj pohár trpezlivosti porozprávam čo sa dialo okolo voľby NKÚ napríklad, no porozprávam iné veci. Nechcem byť nekorektný. V tomto okamihu chcem mať kľud na prácu. Ja som doslova a do písmena ušiel z Bratislavy, aby som šiel medzi normálnych ľudí. Lebo to, čo robí opozícia tu v Bratislave je nenormálne, je nenormálne. Je to nenormálne čo robia. 

Branislav DOBŠINSKÝ, moderátor
--------------------
Ale ja viem, ale to nie je búrka v pohári vody, to je generálny prokurátor. To je vážna funkcia. Poďme teraz k tomu, že Slovensko má teda aj iné problémy. Jedným z nich je aj nezamestnanosť. Tá je od mája 2004 aktuálne najvyššia, takmer štrnásť percent. Pán premiér, v princípe sú tu nejaké programy na riešenie nezamestnanosti, ktoré prezentuje vláda. Otázkou je kde vziať na to peniaze? To je asi tá hlavná otázka, pretože ak sú v niečom istoty, alebo sociálne istoty, tak hlavnou istotou je práca. 

Robert FICO, predseda vlády SR /Smer-SD/
--------------------
Pán redaktor, je to téma, o ktorej budem veľmi rád hovoriť, len škoda, že sme nezačali touto témou, ale opäť sme vytvorili priestor na útok na prezidenta a potom aj na prezentáciu nezmyslov zo strany opozície. Je to útok. 

Branislav DOBŠINSKÝ, moderátor
--------------------
To nie je útok na prezidenta. Ste vyhrali, to je proste normálna debata o téme, ktorá je dôležitá. 

Robert FICO, predseda vlády SR /Smer-SD/
--------------------
Je to útok, je to útok. Tu nejde o Ivana Gašparoviča. Tu ide o prezidenta a by som bol veľmi rád...

Branislav DOBŠINSKÝ, moderátor
--------------------
Ale on nie je nekritizovateľný pán predseda. 

Robert FICO, predseda vlády SR /Smer-SD/
--------------------
Ja hovorím o prezidentovi a o hlave štátu. Ja teraz nehovorím o Ivanovi Gašparovičovi. 

Branislav DOBŠINSKÝ, moderátor
--------------------
Ale aj hlava štátu je kritizovateľná. 

Robert FICO, predseda vlády SR /Smer-SD/
--------------------
Hovorím o prezidentovi. Prezident je hlava štátu, ktorý bol priamo zvolený 1,2 miliónmi ľudí. 

Branislav DOBŠINSKÝ, moderátor
--------------------
To znamená, že sa nedá kritizovať?

Robert FICO, predseda vlády SR /Smer-SD/
--------------------
A podávať... Kritizovať môžeme, ale nie podávať obžalobu. 

Branislav DOBŠINSKÝ, moderátor
--------------------
Tu sa o tom bavíme. 

Robert FICO, predseda vlády SR /Smer-SD/
--------------------
Lebo na to jednoducho nie je žiadny dôvod. 

Branislav DOBŠINSKÝ, moderátor
--------------------
Ale ja ju nepodávam, my sa o tom bavíme. 

Robert FICO, predseda vlády SR /Smer-SD/
--------------------
Idem k nezamestnanosti. To je naozaj téma, ktorá je podstatne dôležitejšia. Pán redaktor, najnižšiu nezamestnanosť sme mali v rokoch 2007 a 2008 počas mojej prvej vlády. V roku 2007 to bolo osem percent a v roku 2008 to bolo 8,4 percenta. A robili sme presne tú istú politiku, ktorú robíme teraz. Dnes je nezamestnanosť na úrovni štrnásť percent. Viete prečo? Lebo ak v roku 2007, 2008 bol priemer Európskej únie približne niekde na našej úrovni...

Branislav DOBŠINSKÝ, moderátor
--------------------
Takmer desať. 

Robert FICO, predseda vlády SR /Smer-SD/
--------------------
Tak dnes je priemer v Európskej únií... No pozor, už sa blížime k dvanástim percentám. Hovorím o dvanástich percentách v rámci Európskej únie. Je evidentné...

Branislav DOBŠINSKÝ, moderátor
--------------------
No sme myslím šiesti najhorší /nezrozumiteľné/. 

Robert FICO, predseda vlády SR /Smer-SD/
--------------------
Je evidentné, je evidentné... Dobre, ale zase máme tu obrovskú skupinu Rómov. Tá nám mimoriadnym spôsobom farbí štát. 

Branislav DOBŠINSKÝ, moderátor
--------------------
Nehodnotím, len hovorím fakty. 

Robert FICO, predseda vlády SR /Smer-SD/
--------------------
Ale je to tak, aby sme boli zase aj korektní. To, že tu máme možno obrovskú skupinu Rómov, ktorí sú /nezrozumiteľné/...

Branislav DOBŠINSKÝ, moderátor
--------------------
Dlhodobo ťažko zamestnateľní. Áno to je pravda. 

Robert FICO, predseda vlády SR /Smer-SD/
--------------------
Áno. Sú jednoducho súčasťou aj týchto, týchto tabuliek. Preto je evidentné, ak stúpa nezamestnanosť v celej Európskej únií a zoberieme si, že Slovensko ako krajina je otvorená ekonomika, my ideme hore a dole s tým ako sa hýbe európska, európske hospodárstvo. Zaujímavé je, že hoci nezamestnanosť stúpala počas vlády Ivety Radičovej rovnako, tak v rozpočte na rok 2012, ktorý schválila ešte predchádzajúca vládna koalícia, nebolo ani jedno jediné euro plánované na nástroje aktívnej politiky. My sme preto pristúpili k okamžite k náprave. A pokiaľ ide o rozpočet na rok 2012, schválili sme vo vláde teraz novelizáciu zákona o službách v zamestnanosti, ktorá napríklad spočíva v tom, že ak firma, ktorá sa dostane do problémov a obmedzí prevádzku  bude môcť požiadať štát o príspevok na zachovanie pracovných miest. Je to projekt, ktorý preberáme z Nemecka alebo téma, ktorú preberáme z Nemecka. A tento rok chce ministerstvo práce takto podporiť minimálne päťtisíc pracovných miest. Po druhé. Po všelijakých rečiach a vyhláseniach predchádzajúcej vlády sme urobili realokáciu zdrojov v rámci fondov a významné sumy sme presunuli na dva rezorty. Na ministerstvo práce a na ministerstvo hospodárstva. 

Branislav DOBŠINSKÝ, moderátor
--------------------
Čiže eurofondy budú ťah. 

Robert FICO, predseda vlády SR /Smer-SD/
--------------------
Áno. Časť, časť fondov sa priamo používa na zamestnávanie a vytváranie pracovných miest pre mladých ľudí a potom pre ľudí, ktorí sa ťažko zamestnávajú. Veď myslím, že tie projekty boli veľmi jasne, jasne formulované. Ďalej musíme robiť všetko preto, aby Slovensko naďalej zostalo krajinou, ktorá bude zaujímavá pre investorov. Aj preto verím, že rok 2013 bude rokom diaľnic ako avizuje minister Počiatek. Lenže zase sme stratili dva roky pri diaľniciach. 

Branislav DOBŠINSKÝ, moderátor
--------------------
Ešte sa zastavím u toho zákona o službách v zamestnanosti.

Robert FICO, predseda vlády SR /Smer-SD/
--------------------
Áno. 

Branislav DOBŠINSKÝ, moderátor
--------------------
Tak je tam, sú tam aj pochybnosti alebo kritika vzhľadom na to, že budú nejaké komisie regionálne, úrady práce kde budú zamestnávatelia, kde budú ľudia z úradov práce. Či to nemôže skončiť systémom nejaké sociálne podniky. Že jednoducho, že si budú ľudia prideľovať sami sebe alebo svojim známym, či to nebude viesť ku korupcii, klientelizmu a podobne? Či máte nejaké garancie?

Robert FICO, predseda vlády SR /Smer-SD/
--------------------
Viete, čokoľvek, najlepšie nerobiť nič. 

Branislav DOBŠINSKÝ, moderátor
--------------------
Nie, ja sa pýtam, že...

Robert FICO, predseda vlády SR /Smer-SD/
--------------------
Keď nerobíte nič, tak nepokazíte nič a nakoniec ja ani neviem či vôbec niekedy niečo urobíme čo by našlo pozitívnu odozvu v opozícií a u niektorých médií, ale taký je život na Slovensku a s tým jednoducho musíme žiť. Zákon o službách v zamestnanosti a novelizácia, ktorá ide do parlamentu bude aj dosť drahý. A mali sme o tom diskusiu vo vláde v stredu, kde sme si povedali, že už musíme začať dávať peniaze aj na aktívnu politiku zamestnanosti, pretože ak stále sa budeme škrtiť, škrtiť a škrtiť ide to proti hospodárskemu rastu a zvyšuje to nezamestnanosť a toho je dnes dôkazom celá Európska, celá Európska únia. Preto môžeme hovoriť spolu s fondmi o sume takmer stoosemdesiat miliónov eur, ktoré budú použité na tento účel, čo je naozaj obrovská suma peňazí a som rád, že sa nám podarilo tak skonsolidovať verejné financie, že máme aj takýto priestor. Ale, aby to nebolo, pán redaktor, stále len o zlých správach, pretože viem, že zlé správy sa najlepšie predávajú, tak mám aj dobré správy a rád by som využil túto prítomnosť. Predovšetkým je veľmi dobré, že dlhová kríza v eurozóne sa zmiernila a situácia na finančných trhoch je stabilnejšia. Dokonca môžem povedať, že Slovensko, Slovensko si požičiava najlacnejšie v histórií. Nikdy si Slovensko tak lacno nepožičiavalo peniaze ako teraz a to je dôkazom, že plán na ozdravovanie verejných financií a plán, ktorý má vláda je naozaj pre mnohých dôveryhodný. Ďalej je veľmi podstatné a málo o tom hovoríme, že sa významne posilňuje pozitívny ekonomický sentiment. Napríklad Nemci prehodnocujú hospodársky rast a hovoria, že budú mať vyšší, čo je pre nás výborná správa, lebo ako otvorená ekonomika osemdesiatpäť percent vecí produkcie vysielame do krajín Európskej únie. Ďalej sú tu veľmi dobré správy pokiaľ ide o rozpočet Európskej únie. A dobrá správa je, že slovenskej ekonomike sa predpokladá stále pozitívny hospodársky rast, kým niektoré iné krajiny sú v recesií. Čiže zdá sa, že to čo sme avizovali pred niekoľkými týždňami, že prvá polovička roku 2013 môže byť ešte kritická, ale druhá polovička roku 2013 vyzerá byť veľmi dobre. Veľmi pozitívne vyzerá byť. Len robme na tom. Venujeme sa témam. Jednoducho venujme sa tomuto štátu a nerobme to o čom sme rozprávali možno na úvod tejto relácie dvadsať minút vrátane rozhovoru pána Mazáka. 

Branislav DOBŠINSKÝ, moderátor
--------------------
No, ale to patrí k tomuto štátu. 

Robert FICO, predseda vlády SR /Smer-SD/
--------------------
Nie, je to ale škoda. To je škoda. 

Branislav DOBŠINSKÝ, moderátor
--------------------
Ja sa, ja sa nezastavím u toho...Je začiatok roka, tak to tiež využijem...

Robert FICO, predseda vlády SR /Smer-SD/
--------------------
Čiže trošku nádeje by som dával aj ľuďom, pretože...

Branislav DOBŠINSKÝ, moderátor
--------------------
Tak im dajme. Rovno konkrétne sa budem pýtať. Krátky Váš citát: "Bolo veľmi správne rozhodnutie, keď sme pri predložení návrhu štátneho rozpočtu v parlamente mali rezervu vo výške asi päťsto miliónov eur. Musím uznať, že táto rezerva je v tomto okamihu minutá." To sú Vaše slová v Extra plus tento mesiac. No. 

Robert FICO, predseda vlády SR /Smer-SD/
--------------------
Viete ako sa minulo?

Branislav DOBŠINSKÝ, moderátor
--------------------
Áno viem. Ja teraz nespochybňujem. Ja len chcem nadviazať. Už pri schvaľovaní rozpočtu sa postupne začalo ukazovať, že tie prognózy môžu byť horšie. A teraz moja otázka znie: Ak ekonomický vývoj nebude tak dobrý ako predpokladá rozpočet, ak budú vypadávať opäť dane kvôli horšiemu ekonomickému vývoju, vláde budú chýbať peniaze. A teraz tá otázka, ktorá podľa mňa zaujíma väčšinu ľudí: Či viete garantovať, že nesiahnete zase k zvýšeniu daní alebo odvodov, prípadne k obmedzeniu druhého piliera?

Robert FICO, predseda vlády SR /Smer-SD/
--------------------
Komu sme zvýšili, komu sme zvýšili dane pán redaktor?

Branislav DOBŠINSKÝ, moderátor
--------------------
No zvyšovali ste dane, nie?

Robert FICO, predseda vlády SR /Smer-SD/
--------------------
Ale komu?

Branislav DOBŠINSKÝ, moderátor
--------------------
Ideme menovať?

Robert FICO, predseda vlády SR /Smer-SD/
--------------------
Komu sme zvýšili dane mi povedzte?

Branislav DOBŠINSKÝ, moderátor
--------------------
Firemné dane, teda všetkým firmám. 

Robert FICO, predseda vlády SR /Smer-SD/
--------------------
Dobre. 

Branislav DOBŠINSKÝ, moderátor
--------------------
Ľuďom, ktorí zarábajú nad 3130 alebo tak nejako myslím eur. 

Robert FICO, predseda vlády SR /Smer-SD/
--------------------
Eur mesačne. 

Branislav DOBŠINSKÝ, moderátor
--------------------
No eur mesačne. 

Robert FICO, predseda vlády SR /Smer-SD/
--------------------
A ktorému ďalšiemu človeku sme zvýšili daň? 

Branislav DOBŠINSKÝ, moderátor
--------------------
Odvody, môžem pokračovať. 

Robert FICO, predseda vlády SR /Smer-SD/
--------------------
Koľkým ľuďom na Slovensku sme zvýšili odvody? Buďte konkrétny. 

Branislav DOBŠINSKÝ, moderátor
--------------------
Ale ja som nedokončil otázku. 

Robert FICO, predseda vlády SR /Smer-SD/
--------------------
Presne. No, ale to je, pán redaktor... 

Branislav DOBŠINSKÝ, moderátor
--------------------
Komu ste zvýšili odvody? Dobre, ideme sa baviť o odvodoch. 

Robert FICO, predseda vlády SR /Smer-SD/
--------------------
Nie, nie, nie. Pán redaktor, pán redaktor by som...Ak...Pán redaktor, pán redaktor.

Branislav DOBŠINSKÝ, moderátor
--------------------
Takže vysokoškolský študenti nad stopäťdesiat euro mesačne. Dohodári tridsaťpäť percent zvýšenie ceny práce. 

Robert FICO, predseda vlády SR /Smer-SD/
--------------------
Na Slovensku osemstotisíc ľudí pracovalo na dohody a neplatili dane a odvody. 

Branislav DOBŠINSKÝ, moderátor
--------------------
Ale mýlim sa?

Robert FICO, predseda vlády SR /Smer-SD/
--------------------
My sme sa dohodli so študentmi. Je jasná dohoda ako bude vyzerať dohoda pre vysokoškolákov. Pokiaľ ide o odvody, odvody sa zvýšili iba ľuďom, ktorí zarábajú viac ako 1100 eur mesačne a týchto ľudí je na Slovensku iba dvanásť percent. Principiálne odmietam to čo hovoríte. 

Branislav DOBŠINSKÝ, moderátor
--------------------
Áno, dohodárom. 

Robert FICO, predseda vlády SR /Smer-SD/
--------------------
Principiálne odmietam to čo hovoríte, pretože...

Branislav DOBŠINSKÝ, moderátor
--------------------
Pravdu. 

Robert FICO, predseda vlády SR /Smer-SD/
--------------------
Na Slovensku, na Slovensku sme konsolidáciu popreli predovšetkým u veľkej firmy, banky, nadštandardne zarábajúcich ľudí. Všetko ostatné čo bolo urobené, bolo urobené na základe dohody. Ak sa urobili opatrenia vo vzťahu k živnostníkom,, bola to dohoda. A dnes predstavitelia Živnostenského zväzu to jasne hovoria na základe dohody boli tieto opatrenia urobené. 

Branislav DOBŠINSKÝ, moderátor
--------------------
Toto nespochybňujem, ale ak všetky /nezrozumiteľné/...

Robert FICO, predseda vlády SR /Smer-SD/
--------------------
A ak sa urobili opatrenia, ak sa urobili, ak sa urobili opatrenia vo vzťahu k dohodám, boli urobené dohody so študentmi. Ale poďme k tej téme toho /nezrozumiteľné/. 

Branislav DOBŠINSKÝ, moderátor
--------------------
No, ale ja som nedokončil tú moju otázku. Moja otázka znie: Ak Vám budú vypadávať príjmy kvôli zhoršeniu ekonomického rastu, to je možné, lebo nikto nevie ako to bude eurozóne vyzerať  o, povedzme, pol roka, tak či viete garantovať, lebo takú garanciu ste dávali ešte tak myslím pred niekedy na jeseň, že nesiahnete k zvyšovaniu daní, odvodov, prípadne zoštíhleniu druhého piliera, jeho zatvorenie, čokoľvek z tohto. Alebo kde budete hľadať tie zdroje?

Robert FICO, predseda vlády SR /Smer-SD/
--------------------
Dobre. Zdá sa, že rok 2012 sme nakoniec zvládli pokiaľ ide o deficit. Vyzerá, že deficit bude niekde na úrovni 4,6 4,7 percenta čo je dobré, pretože nás aj dobre hodnotia potom z hľadiska našej dôveryhodnosti. Tým, že, tým, že došlo k zníženiu odhadu hospodárskeho rastu v celej eurozóne a Európe, čo ťahá dole aj Slovensko z hľadiska hospodárskeho rastu, rezerva vo výške okolo štyristopäťdesiat, päťsto miliónov eur jednoducho zmizla vo vzduchu. Pretože keď Vám niekto dá nižší odhad /nezrozumiteľné/...

Branislav DOBŠINSKÝ, moderátor
--------------------
Áno, stanoví /nezrozumiteľné/.

Robert FICO, predseda vlády SR /Smer-SD/
--------------------
Sledujete znižovanie hospodárskeho rastu, ktorý bohužiaľ je spôsobený tým, že Európa nás ťahá, ťahá dole. Ja som však absolútny optimista a som presvedčený, že nebude potrebné prijímať žiadne rozhodnutia typu daňového pokiaľ ide o tok 2013 a že zvládneme deficit na úrovni 2,94 alebo teda pod tri percentá. Okrem toho spúšťame obrovskú reformu štátnej správy. Tak isto je možno škoda, že o tom verejnosť málo vie, ale my sme definitívne zrušili, pán redaktor, k prvému januáru 2013 krajskú štátnu správu špecializovanú. Dnes už neexistuje na krajskej úrovni. 

Branislav DOBŠINSKÝ, moderátor
--------------------
/nezrozumiteľné/

Robert FICO, predseda vlády SR /Smer-SD/
--------------------
Hovorím, že treba možno viac o tom hovoriť. My sme zrušili krajské úrady, nikomu nebudú chýbať. A teraz ideme do obrovskej reformy, aby štát nebol taký byrokratický. Čiže tam sú tie zdroje.

Branislav DOBŠINSKÝ, moderátor
--------------------
Čiže chcete vykryť prípadné diery, ktoré sa môžu zjaviť škrtmi? 

Robert FICO, predseda vlády SR /Smer-SD/
--------------------
My rátame, my rátame s určitými príjmami už aj z tejto, tejto reformy už sú naplánované a myslím si, že si nechávame ako určitú rezervu pre prípad potrieb. Ale nemá nikto záujem, hovoril som o tom veľmi jasne s ministrom financií Kažimírom, pristupovať k rozhodnutiam daňovo-odvodového zaťaženia. 

Branislav DOBŠINSKÝ, moderátor
--------------------
A viete to garantovať? Lebo naozaj v tejto dobe. Ja viem, že je to ťažké v tejto dobe, ale dá sa to?

Robert FICO, predseda vlády SR /Smer-SD/
--------------------
Viete pán redaktor, mnohí mi kladú otázky, pri ktorých sa musím zasmiať. 

Branislav DOBŠINSKÝ, moderátor
--------------------
Veľa ľudí to chce počuť. 

Robert FICO, predseda vlády SR /Smer-SD/
--------------------
Ja môžem garantovať len to, že verím tejto krajine, verím mojej vláde. Môžem garantovať, že budeme robiť ako čerti od rána do večera a budeme robiť všetko preto, aby Slovensko nemuselo prijímať ďalšie konsolidačné opatrenia. A verím, že Európa bude na tom lepšie. Pretože keď nebude v Európe dobre, nebude dobre ani na Slovensku. Keď bude v Európe dobre, bude dobre aj na Slovensku. Čiže buďme v Európe, buďme v Európskej únií, spolupracujme, vymýšľajme, hľadajme riešenia. Jednoducho celá Európa je v obrovskom probléme, ale zdá sa, zdá sa, že to najťažšie máme za sebou a že druhá polovička roku 2013 by mala byť dobrá. Čiže čo ja môžem verejnosti povedať, ja neviem zodpovedať za Talianov, za Španielov, za Portugalcov. Ja neviem zodpovedať za Nemcov, za Francúzov alebo ja neviem za niekoho iného. Viem zodpovedať za mňa a za moju vládu. A ja tvrdím, že budeme makať ako čerti, aby sme tejto krajine pomohli. Znovu pripomínam, je to vláda, ktorá nikoho nebude otravovať žiadnymi škriepkami. Je to vláda, ktorá ide bez škandálov a verím, že takto pôjde aj Ďalej a že nebudem e predmetom nejakého poťahovania kvôli veciam, ktoré sa udiavali v predchádzajúcich obdobiach.

Branislav DOBŠINSKÝ, moderátor
--------------------
Dobre. Tak aspoň telegraficky, lebo tak Vy ste to hovorili, ste to hovorili pri nástupe k moci, že sa zvažujú aj možnosti ako sú majetkové dane a sú nejaké adresnosť sociálnych dávok. 

Robert FICO, predseda vlády SR /Smer-SD/
--------------------
Áno. Áno. 

Branislav DOBŠINSKÝ, moderátor
--------------------
Je toto v hre, povedzme už tento rok alebo...?

Robert FICO, predseda vlády SR /Smer-SD/
--------------------
Adresnosť, adresnosť sociálnych dávok je veľká téma, ale potrebujeme dokončiť systém UNITAS, to je jednotný výber, pretože my potrebujeme presne poodeľovať ľudí. My teraz veľmi ťažko identifikujeme a ťažko by sme adresne rozhodli o nejakom znížení alebo o nejako zvýšení konkrétnych dávok. Ale ak budeme mať všetky tieto presné informácie.  

Branislav DOBŠINSKÝ, moderátor
--------------------
Čiže nie tento rok pravdepodobne. 

Robert FICO, predseda vlády SR /Smer-SD/
--------------------
Ak systém UNITAS... Vyzerá to, že až v roku 2014 by sa podobné opatrenia dali prijímať. Áno, nebránim sa predstave pokiaľ ide o luxusné majetky, luxusné domy. 

Branislav DOBŠINSKÝ, moderátor
--------------------
Tam tiež to bude súvisieť s adresnosťou predpokladám. 

Robert FICO, predseda vlády SR /Smer-SD/
--------------------
Áno, áno. Presne tak. Nemôžete zaviesť za to, že si ľudia postavili niekde nejaký dom na /nezrozumiteľné/ veľký /nezrozumiteľné/ Vy nemôžete zaťažiť luxusnou danou. Hovorím o luxusných domoch, ktoré boli postavené v posledných rokoch. Jednoducho budeme hľadať nejakú adresnosť, ktorá by mohla priniesť finančné prostriedky, ale to je ešte ďaleko. To je príliš, príliš veľká téma. 

Branislav DOBŠINSKÝ, moderátor
--------------------
Tiež /nezrozumiteľné/ 

Robert FICO, predseda vlády SR /Smer-SD/
--------------------
My sa teraz sústreďujeme, ako som povedal, na reformu štátneho aparátu. Tam vidíme významné zdroje, významné zdroje. Začínajú sa nám dariť viaceré prípady zastavenia daňových únikov. Urobili sme naozaj v tejto oblasti obrovské množstvo, obrovské množstvo práce. Ja uvediem iba, že kým do nedávna bolo iba 1300 daňových kontrolórov, tak dnes má každý zamestnanec finančnej správy právo kontrolovať. Čiže my sme zvýšili z 1200 alebo 1300 kontrolórov automaticky na osem až deväťtisíc ľudí, ktorí každý kto príde niekam môže automaticky konať ako daňový kontrolór. Inak to je neuveriteľné, dovoľte mi jeden príklad zase. Ukazoval mi minister financií, si to odfotil, zase bloček. Ministrovi financií kľudne v reštaurácií napíšu rukou na bloček, že toľkoto a toľkoto bude platiť. Je to móda. Je to veľmi nebezpečná móda, že nechcú platiť mnohí dane, ale sme krajina, podobne ako každá iná krajina, kde odvody a dane sa platiť musia. 

Branislav DOBŠINSKÝ, moderátor
--------------------
Tak to je zase oblúk k tomu právnemu štátu. A posledná otázka, veľmi konkrétna. Práve Váš minister financií sa na to veľmi hnevá, že je to mediálna téma, ale to sa dá rozbiť veľmi jednoduchým vyhlásením - druhý pilier. Je v hre možnosť v prípade núdze, nazvime to takto, príjmovej núdze, že vláda ho ešte viac zoštíhli alebo úplne zruší, alebo už nie?

Robert FICO, predseda vlády SR /Smer-SD/
--------------------
Myslím si, že najpodstatnejšia informácia, ktorú by mali ľudia vedieť je, že fondy stále znehodnocujú peniaze ľudí a toto znehodnotenie alebo zhodnotenie je stále nižšie ako inflácia. Čiže jednoducho ľudia majú menej a menej a menej peňazí. Dohromady sa dá povedať, že za tých deväť, desať rokov čo funguje druhý pilier ľudia už prišli o osemnásť percent svojich peňazí pokiaľ ide o úspory. Našou povinnosťou je vysvetľovať verejnosti. My sme prijali rozhodnutia vo vzťahu k druhému pilieru.

Branislav DOBŠINSKÝ, moderátor
--------------------
A tam očakávate tiež nejakú rezervu tam máte?

Robert FICO, predseda vlády SR /Smer-SD/
--------------------
Jednoducho prijali sme rozhodnutia, sa ten príspevok znížil, ktorý je do dôchodkových správcovských spoločností a my teraz budeme aj trpezlivo ľuďom hovoriť. Ľudia zvážte, že či to má význam, rastie...

Branislav DOBŠINSKÝ, moderátor
--------------------
Čiže tam to končí v princípe, tá...

Robert FICO, predseda vlády SR /Smer-SD/
--------------------
Myslím si, že v tomto okamihu by sme Ďalej nešli. Neni dôvod. Ľudia na to prídu veľmi rýchlo, že prišli o veľké peniaze. 

Branislav DOBŠINSKÝ, moderátor
--------------------
Toľko predseda vlády Robert Fico, ďakujem. 

Robert FICO, predseda vlády SR /Smer-SD/
--------------------
Ďakujem pekne za pozvanie. 

Branislav DOBŠINSKÝ, moderátor
--------------------
No a od mikrofónu pekný zvyšok víkendu praje aj Braňo Dobšinský.

16.2.2013
Rádio Slovensko
Sobotné dialógy s Robertom Ficom
16.2.2013    Rádio Slovensko    str. 01   12:10 Sobotné dialógy
            
Braňo DOBŠINSKÝ, moderátor
--------------------
Na rozpočtovom eurosummite Slovensko vybojovalo historické peniaze. Za 7 miliárd, ktoré od nás únia očakáva, dostaneme v nasledujúcich 7 rokoch miliárd rovno 20. Tento 13-miliardový úspech je však ešte podmienený postojom europarlamentu. No a hoci sme v Bruseli vybojovali veľa, chronickým problémom zostáva čerpanie eurofondov. Z doterajšieho vyše 11-miliardového balíka sme totiž dokázali zatiaľ minúť len približne 40%. Vládna väčšina aj preto prijala expresnú novelu verejného obstarávania, ktorou chce čerpanie zrýchliť. Opozícia však nesúhlasí a varuje pred korupciou a tendrami šitými na mieru. To ale vláda odmieta. Témou týždňa sa ale napokon stal odchod Benedikta XVI. z čela katolíckej cirkvi. Dámy a páni, po týždňovej prestávke sú to opäť Sobotné dialógy, tento raz s hosťom, predsedom vlády Robertom Ficom, dobrý deň.

Robert FICO /Smer-SD/, predseda vlády SR
--------------------
Pekne pozdravujem, dobrý deň. 

Braňo DOBŠINSKÝ, moderátor
--------------------
No a ešte kým sa dostaneme k avizovaným témam, predsa len. Udalosťou týždňa je od pondelka udalosť, ku ktorej naposledy došlo pred vyše 700 rokmi. Hlava najväčšej svetovej cirkvi, pápež Benedikt XVI., nečakane ohlásil svoju rezignáciu. A ešte predtým ako sa teda pustíme do dialógu s premiérom, sa na chvíľku zastavíme pri tomto rozhodnutí, no a pozvanie do Sobotných dialógov na rozhovor prijal pražský pomocný biskup Václav Malý. Pán biskup, rozhodnutie Benedikta XVI., nie je to /nezrozumiteľné/ prekvapenie, to boli asi najčastejšie komentáre na avizovanú rezignáciu Benedikta XVI. Ako ste to prijali vy, ako to vnímate vy toto rozhodnutie?

Václav MALÝ, biskup
--------------------
Bolo to milé prekvapenie a ja to hodnotím veľmi pozitívne, že Benedikt XVI. reflektoval svoju momentálnu situáciu a že sa k tomuto kroku rozhodol, že nechcel byť len nástrojom v rukách mocenských rôznych záujmov a že naozaj uznal, že už nestačí na túto dôležitú službu. 

Braňo DOBŠINSKÝ, moderátor
--------------------
V každom prípade, pápež, to je najmä pastier. Nedá sa to teda interpetovať aj tak, že Benedeto opustil tak povediac svoje ovečky a neutiekol z kríža, kam ho napokon vlastne poslal jeho pán, teda Ježiš?

Václav MALÝ, biskup
--------------------
Vôbec neopustil svoje ovečky, naopak ja jeho krok hodnotím veľmi pozitívne, pretože je to dôležité i pre budúcnosť pápežskej služby ako takej. A Benedikt bude stále v cirkvi, stále bude v spojení a ako sám povedal, bude sa venovať civilnej modlitbe. A čo je v cirkvi dôležitejšie než práve spojené ruky? A Benedikt je človek zbožný, Bohu oddaný a týmto taktiež bude ďalej slúžiť cirkvi. A zároveň teda cirkev neodvisne len od /nezrozumiteľné/ pápeža, konkrétnej osoby, ale predsa cirkev stojí na Kristovi. A cirkev vedie Boží duch skríženého Pána. To je potrebné si uvedomiť. Takže nie sme žiadni surovci, stále sme teda putujúci Boží ľud, ktorý samozrejme sa modlí taktiež za odchádzajúceho pápeža a modlí sa za to, aby bol zvolený dobrý pápež pre budúcnosť. 

Braňo DOBŠINSKÝ, moderátor
--------------------
Hovoríte o sile modlitby, v každom prípade, pápež sa týmto rozhodnutím vzdáva moci a vplyvu v katolíckej cirkvi, prakticky takmer neobmedzenej moci a vplyvu. Podľa vlastných slov to tak vnútorne cíti. Teda z vášho pohľadu sa dá toto gesto Benedikta chápať aj ako výzva k väčšej autenticite?

Václav MALÝ, biskup
--------------------
Áno, je to väčšia autenticita, že netrvá na svojom postavení, že sa dokáže vzdať, ale nevzdáva sa toho podstatného, to znamená duchovného vnútorného spojenia s cirkvou, za ktorú cíti zodpovednosť nie cez túto službu, ale cez oddanosť Kristovi. A to je potrebné si uvedomiť, že táto duchovná rovina, toto duchovné podhubie je veľmi teda dôležité. To sa nesmie podceňovať. Pretože nedá sa chápať cirkev len ako /nezrozumiteľné/ štruktúra. Áno, je štruktúrou, ale je to predovšetkým tajomníctvo putujucého Božieho ľudu z druhého vatikánskeho koncilu. 

Braňo DOBŠINSKÝ, moderátor
--------------------
Predchodca súčasného pápeža, Ján Pavol II., zotrval v úrade aj napriek veku, aj napriek chorobe, aj napriek tým mediálnym rôznym tlakom, ktoré tu boli na to, aby odišiel, s tým, že ak by som ho parafrázoval, že z kríža sa nezostupuje. Naopak Benedikt XVI. z úradu pre vek a starnúce sily odchádza pre dobro cirkvi, ako hovorí on. Ako porovnať tieto dva prístupy, tieto dve spirituality?

Václav MALÝ, biskup
--------------------
Ja si pápeža Jána Pavla II. veľmi vážim, zvlášť teda preto, že on prispel k pádu komunizmu a bola to veľká osobnosť, ktorá zanechala výraznú stopu nielen v živote katolíckej cirkvi. Ale to jeho umieranie na jednej strane, áno, málo /nezrozumiteľné/, že ukázalo svetu, ako človek môže trpezlivo prijímať bolesť, prijímať svoju bezmocnosť, ubúdanie síl. Ale na druhej strane je potrebné si klásť otázku, že pápež je ten, ktorý má stáť v čele cirkvi, ktorý má udávať smer, ktorým musí byť taktiež tým, kto vedie. A to už v posledných rokoch svojho života Ján Pavol II. nebol. Takže ono je to ambivalentné. Na jednej strane naozaj skvelý duchovný príklad, ale na druhej strane to malo taktiež negatívne praktické dôsledky. Pretože cirkev riadili potom iní ľudia. Teda z tohoto hľadiska je potrebné taktiež túto záležitosť posudzovať. 

Braňo DOBŠINSKÝ, moderátor
--------------------
Hovoríte teda aj o tom, že pápež je hlavou cirkvi, teda udáva aj jej smer. Dá sa teda povedať, že tento koniec je zároveň aj začiatkom. Z konkláve vyjde pápež nový. Odpoveďou na aké požiadavky a aké výzvy v dnešnej, tej meniacej sa doby, bude nový pápež musieť byť?

Václav MALÝ, biskup
--------------------
Tých výziev pre nového pápeža je mnoho. Ja by som videl ako podstatné istú decentralizáciu, to znamená obmedziť veľkú moc kúrie, ktorá je pre pomoc pápeža. A zároveň naozaj dôraznejšie presadzovať princíp kolegiality a sinodarity k cirkvi. To znamená, viac počúvať episkopátu z rôznych svetadielov, viac sa radiť so zástupcami episkopátu z celého sveta. A zároveň taktiež upraviť istú štruktúru, aby napríklad sinody, kde zaznie potom väčšinový súhlas určitej záležitosti, tak aby to bolo i pre pápeža záväzné. To vôbec neznamená zmenšovanie dôležitosti pápežskej služby, ale na druhej strane sa mi zdá, že stále ešte pápež je príliš ďaleko od svetového episkopátu. Toto by som videl ako prvý krok zmien, ktoré by potom teda nasledovali, pretože bez tohto zostane potom stále teda tá štruktúra cirkvi príliš strnulá.

Braňo DOBŠINSKÝ, moderátor
--------------------
Aktuálne sa samozrejme už veľa špekuluje o papa bili, to znamená o tých, ktorí pravdepodobne majú veľkú šancu stať sa novým pápežom. Ako to vidíte vy? Dozrel čas podľa vás na pápeža z Afriky, Latinskej Ameriky, alebo to skončí opäť v Európe, ktorá sa čoraz viac sekularizuje?

Václav MALÝ, biskup
--------------------
Ja nie som prognostik. Samozrejme, je možnosť, že bude zvolený niekto z tretieho sveta. Myslím, že by to bolo dobré, pretože tento človek by predovšetkým nejak tak mal väčšiu ešte citlivosť pre sociálne otázky, ale na druhej strane nešpekulujem o konkrétnych menách, pretože medzi súčasnými kardinálmi nevidím takú výraznú postavu ako napríklad bol v nedávnej minulosti milánsky kardinál Martini alebo viedenský kardinál Pchenik. Ale to neznamená, že medzi súčasnými kardinálmi nie sú osobnosti. Takže nešpekulujem, kto to bude a nie som si teda istý, či to niekto bude z Talianska, z Európy alebo z tretieho sveta. 

Braňo DOBŠINSKÝ, moderátor
--------------------
Keď sa ešte vrátim k Benediktovi XVI., ako by ste charakterizovali jeho éru?

Václav MALÝ, biskup
--------------------
Jeho éra bola predovšetkým érou konkrétnych /nezrozumiteľné/, kde sústredil pozornosť na Ježiša. Taktiež behom svojho pontifikátu vydal tri knihy, týkajúce sa osobnosti Ježišovej a to myslím, že je teda veľmi pozitívne, pretože od vzťahu k Ježišovi musíme teda vychádzať vo svojej viere a vo svojom prejave viery a vo svojom vzťahu voči svetu i voči Bohu. Zároveň zdôrazňoval spojenie viery a rozumu, pretože žijeme v dobe spontanity, v dobe, keď sa kladie veľký dôraz na pocitovosť a niekedy sa trochu zabúda, že taktiež by sme mali vedieť svoju vieru zdôvodniť, nie len teda žiť na základe momentálnych pocitov, alebo nadšenia. To myslím, že sú veľmi dôležité momenty, ktoré prežijú tento pontifikát a ktoré sa stávajú inšpiráciou aj pre budúcnosť. Na druhej strane musím povedaľ, že personálne záležitosti neboli jeho silnou stránkou, že niektoré menovania, ktoré za jeho pontifikátu boli uskutočnené, tak myslím, že úplne neboli tie najlepšie. Ale to je otázka pre historikov, otázka pre analytikov, ale takto ja by som teda veľmi zovšeobecneným spôsobom posudzoval jeho pontifikát. 

Braňo DOBŠINSKÝ, moderátor
--------------------
A úplne na záver sa ešte spýtam, pretože ide o situáciu takpovediac skoro precedenčnú, niekoľko sto rokov sa niečo také v katolíckej cirkvi nestalo, pápež bude nový zvolený. Jozef Ratzinger ale bude takpovediac emeritný pápež. Nehrozí akési dvojvládie vzhľadom na to, že Jozef Ratzinger zostáva aj so svojou autoritou, aj bez tiary, zostáva autoritou. Čiže každé jeho slovo môže byť interpretované aj kriticky, aj sa rozoberať voči súčasnému vedeniu alebo novému vedeniu rímskokatolíckej cirkvi?

Václav MALÝ, biskup
--------------------
Ja myslím, že si musíme na túto situáciu zvyknúť, že Benedikt XVI., ako sám povedal a to mu verím naozaj, sa stiahne do ústrania a predsa nie je na škodu, pokiaľ on bude cítiť potrebu, aby sa k niečomu vyjadril. To predsa nebude zmenšovať autoritu súčasného pápeža. Naopak, to môže byť isté i duchovné, i konkrétne teda doplnenie tej súčasnej pápežskej služby s tým novým pápežom v čele. Takže ja by som v tom problém nevidel a hlavne si myslím, že naozaj Benedikt XVI. bude rád, že si oddýchne, že bude mať viacej času na štúdium, viac času na modlitbu a že nebude mať potrebu, aby zasahoval do tých rôznych teda sporov, ktoré bude musieť riešiť nový pápež. 

Braňo DOBŠINSKÝ, moderátor
--------------------
Toľko biskup pražský, monsenior Václav Malý. Ďakujem za rozhovor. Na a teraz my sa vráťme späť sem do štúdia s predsedom vlády. Máte vy nejaký komentár? Ako ste to vnímali vy? Lebo naozaj je to pomerne netradičné, vzdať sa takej moci a takého vplyvu, aký mal pápež, aký stále ešte pokiaľ viem má. 

Robert FICO /Smer-SD/, predseda vlády SR
--------------------
Katolícka cirkev naozaj viac ako 650 rokov takúto situáciu nepoznala a určite je celá prekvapená postojom svätého otca. Ale tento postoj treba rešpektovať, pokiaľ je postavený na argumentoch, ktoré boli uvedené, predovšetkým schopnosť vykonávať úrad spôsobom, ktorý zodpovedá vážnosti tohto postavenia. Pre nás z rozhodnutia svätého otca vyplývajú aj určité súvislosti, pretože po voľbe nového pápeža, ktorá veríme prebehne v normálnom časovom úseku a všetci dúfame, že konkláve čoskoro vypustí ten povestný biely dym, budeme môcť opäť otvoriť otázku návštevy svätého otca na Slovensku v súvislosti s 1150-tým výročím príchodu vierozvestov na Slovensko. Zdalo sa, že súčasný svätý otec programovo, zdravotne, aj z iných dôvodov nemal kapacitu na to, aby Slovensko v roku 2013 navštívil a ja som túto tému komunikoval aj s ministrom zahraničných vecí, ktorý sa stretol so svätým otcom nedávno a pripadá nám to ako určitá výzva a šanca. Ak bude zvolená v krátkom čase nová hlava katolíckej cirkvi, tak určite zopakujeme svoje pozvanie, pretože je to historická udalosť v Európe, európskeho rozmeru, my sa na ňu pripravujeme a robíme rôzne podujatia. A pokiaľ by tieto podujatia ešte takýmto spôsobom podporil svojou účasťou na Slovensku aj novozvolený pápež, tak by nás to všetkých určite potešilo. Preto okamžite potom, ako bude nový pápež v konkláve zvolený, vybraný, tak sa na neho obrátime s otázkou, či je pripravený podporiť oslavy tohto významného výročia, ktoré majú európsky rozmer a ja dúfam, že nájdeme pozitívnu odpoveď. Ale nič iné nemôžem povedať, len toľko, že rozhodnutie svätého otca treba v plnom rozsahu rešpektovať. 

Braňo DOBŠINSKÝ, moderátor
--------------------
Predsa len, keď už hovoríme o tejto téme, tak si to dovolím využiť na otázku. Ja viem, je to citlivá otázka, povedzme, že máme aj dobu konsolidácie, ale napriek tomu otvára sa permanentne dlhoročne, a to je odluka cirkvi od štátu. 

Robert FICO /Smer-SD/, predseda vlády SR
--------------------
Táto téma má význam len vtedy, keď bude spolupracovať štát s katolíckou cirkvou a s ďalšími cirkvami a skôr by som očakával iniciatívu zo strany najvýznamnejších cirkví a náboženských spoločností. Ťažko je vnucovať túto tému násilne a takto to bude. 

Braňo DOBŠINSKÝ, moderátor
--------------------
Pretože kapre si rybník nevypustia v úvodzovkách. 

Robert FICO /Smer-SD/, predseda vlády SR
--------------------
To platí vo všetkých oblastiach a možno dnes je veľa otáznikov nad financovaním cirkvi, nad majetkami cirkvi, ale bojujeme s veľkou hospodárskou krízou, ste zachytili všetci informáciu, že posledné tri mesiace v roku 2012 celá Európa išla do recesie, išla do hospodárskeho prepadu, Nemecko, eurozóna. Sme jedna z mála krajín, ktorá udržala pozitívny hospodársky rast, preto vyvolávať akékoľvek napätie v tomto období by bolo asi dosť nezodpovedné a potrebujeme aj cirkvi a náboženské spoločnosti, aby prispievali k takému pokoju a zmieru v štáte, pretože budeme prijímať ďalšie a ďalšie rozhodnutia. 

Braňo DOBŠINSKÝ, moderátor
--------------------
Čiže neotvárať si ďalší front?

Robert FICO /Smer-SD/, predseda vlády SR
--------------------
Asi by to nemalo v tomto okamihu žiadny význam, ale som veľmi rád, keď sme túto otázku otvorili niekedy neformálne na rokovaní s predstaviteľmi katolíckej cirkvi, že ju neodmietali, že sú pripravení o nej hovoriť racionálne a je to téma, ktorá by prelomila určité tradície, určité formy spolupráce štátu a katolíckej cirkvi, preto to určite vyžaduje dlhší čas ako nejaké administratívne rozhodnutie od stola, že zajtra to takto urobíme a inak to nebude. Preto by som bol asi trpezlivejší ako v iných prípadoch. 

Braňo DOBŠINSKÝ, moderátor
--------------------
Iste. Ten vatikánsky horizont, ako sa zvykne hovoriť, sa meria storočiami. Ale poďme teda hovoriť o iných peniazoch a to sú peniaze, ktoré sa týkajú eurofondov. Vy ste sa teraz vrátili nedávno zo summitu eurolídrov, kde došlo k nejakým dohodám. 13 miliárd, zopakujem, je to pozitívne saldo slovenské. No ale je tam niekoľko ale. Skúsim veľmi krátko. To prvé ale je europarlament, kde už ako jeho šéf, pán Schulz, tak aj lídri jednotlivých frakcií odkázali, že no tak veľmi sa im to nepáči, hlavne preto, že je to deficitný rozpočet opäť, no a takisto je tam aj ten problém možno štruktúry toho rozpočtu. Ja to skúsim oblosovať komentármi, ktoré sa objavili v zahraničnej tlači, ktoré hovoria, že na kravy ide viac ako na študentov alebo na vedu,. Proste tá štruktúra hovorí, že na poľnohospodárstvo 368 miliárd a na inovácie, výskum 80 miliárd, taký nepomer. Podľa vás, je to dobrý smer, keď ešte sa dostaneme k tým číslam pre Slovensko? 

Robert FICO /Smer-SD/, predseda vlády SR
--------------------
Európa a Európska únia je stále rozdelená na silnejšie a slabšie štáty a sú to veľké krajiny ako je Nemecko, Francúzsko, Španielsko, Taliansko, ktoré určujú tempo v rámci Európskej únie, a preto sa netreba čudovať, že poľnohospodárska politika, ktorá je tak dôležitá napríklad v Španielsku alebo vo Francúzsku, dominovala pri rozhovoroch v zostavení rozpočtu na roky 2014-2020. A v tomto okamihu ani nie je dôvod to nejako komentovať, pretože bez súhlasu veľkých krajín, ktoré som pred chvíľkou spomenul, by tento rozpočet nikdy nebol schválený a dohodnutý. Takže beriem to ako výsledok rozloženia /výpadok signálu/ v rámci Európskej únie. 

Braňo DOBŠINSKÝ, moderátor
--------------------
Čo sa týka toho parlamentu, tam to vidíte reálne? 

Robert FICO /Smer-SD/, predseda vlády SR
--------------------
Predseda Európskeho parlamentu, pán Schulz, vystúpil ešte predtým ako zasadla Európska rada a dal jasné výhrady k rozpočtu Európskej únie, ktorý je reštriktívny v tom, že sa významne znižuje jeho objem. Iba pre informáciu, slovenskej verejnosti chcem povedať, že pôvodne podľa návrhu Európskej komisie tento rozpočet mal hodnotu vyššiu ako 1 bilión eur, ale po tlaku krajín ako bola Veľká Británia, Nemecko, Holandsko, teda krajiny, ktoré platia viac do rozpočtu EU ako z neho dostávajú, sa tento rozpočet znížil na 960 miliárd eur. A predseda Európskeho parlamentu, aj časť poslancov je presvedčená, že takéto krátenie je proti hospodárskemu rastu, že to bude pôsobiť negatívne. 

Braňo DOBŠINSKÝ, moderátor
--------------------
Je tam aj ten deficit vlastne. 

Robert FICO /Smer-SD/, predseda vlády SR
--------------------
Áno. Na druhej strane, keďže tento rozpočet bol schválený všetkými premiérmi, ktorí dnes predstavujú členské štáty Európskej únie, teda 27+1, vrátane chorvátskeho premiéra, dá sa očakávať, že premiéri budú pôsobiť, alebo hlavy štátov budú pôsobiť na národných poslancov, ktorí sedia v Európskom parlamente, aby tento rozpočet bol schválený. Ja si naozaj neviem, pán redaktor, predstaviť, že by po tomto enormnom úsilí, po tých nociach, ktoré sme presedeli v Bruseli, bol rozpočet zmarený hlasovaním v Európskom parlamente a určite aj ja, aj ďalší sa obrátime na slovenských europoslancov, bez ohľadu na to, kde sa nachádzajú, či sú napravo, či sú v strede, alebo naľavo a požiadame ich o podporu tohto rozpočtu, pretože tento rozpočet pre Slovensko je nespochybniteľne veľký úspech, dostali sme podstatne viac peňazí ako sme očakávali. 

Braňo DOBŠINSKÝ, moderátor
--------------------
Áno, len doplním ešte jednu vetu práve pána Schulza, ktorý ešte 9.2. hovoril, že nepodpíše európsky rozpočet s deficitom, no uvidíme. Tak ešte k tomu novému obdobiu. 

Robert FICO /Smer-SD/, predseda vlády SR
--------------------
Považujem to za veľký úspech Slovenska, pretože ak v roku 2014-2020 dáme do rozpočtu Európskej únie približne 6,5- 7 miliárd eur, tak dostaneme naspäť viac ako 20 miliárd. Čisté saldo pre Slovensko je 13 miliárd eur, to nám potvrdzuje, že členstvo v Európskej únii je pre nás mimoriadne, ale mimoriadne výhodné. Ďalší úspech je, že ak prerátame tieto peniaze na hlavu, tak Slovensko je druhá najúspešnejšia krajina v objeme peňazí na jedného človeka na Slovensku. Ja to považujem za obrovský úspech, vrátane peňazí na Jaslovské Bohunice, kde sme dostali dvakrát viac peňazí ako sme rátali. Dostali sme podstatne viac peňazí na odstraňovanie regionálnych rozdielov. Myslím si, že sme veľa pomohli poľnohospodárom. Ja sa tomuto veľmi teším a celkovo Európska únia vníma, že Slovensko bolo pri rokovaní o rozpočte Európskej únie na roky 2014-2020 veľmi, veľmi úspešné. Ja sa tomu osobne teším a verím, že toto všetko prispeje k tomu, že Slovensko z krízy nakoniec vyjde dobre. 

Braňo DOBŠINSKÝ, moderátor
--------------------
Vrátim sa ale k tomu, čo je ďalší problém tohto rozpočtu pre Slovensko, teda pozitívneho, tých 13 miliárd, a to je čerpanie. To súčasné obdobie, to je niečo cez 11 miliárd. Zatiaľ sme vyčerpali okolo 40% z tých 11 miliárd. Inými slovami, nevieme vyčerpať ani to, čo máme k dispozícii. Ja len poviem dve čísla. Zdravotníctvo je najúspešnejšie 65%-né čerpanie, ale vzdelávanie iba 25%-né čerpanie. Celkovo je Slovensko v tom čerpaní, tých 41%, na 22. mieste. Prvá je Litva, 62,9%. Čo s tým mienite robiť, aby sa minulo to, čo je k dispozícii?

Robert FICO /Smer-SD/, predseda vlády SR
--------------------
Dobre, oddeľme rozpočet, ktorý teraz platí, ktorý platí do konca roku 2013, od rozpočtu, ktorý sme schválili minulý piatok v Bruseli, teda rozpočet na roky 2014-2020. Rozpočet, ktorý máme teraz k dispozícii a ktorý dočerpávame, je rozpočet, ktorý nás núti v roku 2013 minúť 1,5 miliardy eur. Je to obrovská suma peňazí. Na jednej strane je to veľký impulz pre hospodársky rast, na druhej strane je to veľká výzva pre konkrétne ministerstvá, ktoré riadia konkrétne operačné programy a musia túto sumu vyčerpať. Chcem všetkých ubezpečiť, že na týždennej báze sedia ministri, aj dnes sme mali ráno rokovanie a hovorili sme s ministrami, aké opatrenia treba poprijímať. Určite budeme dnes hovoriť o novelizácii zákona, o verejnom obstarávaní ako o jednom z opatrení, ale celkovo ak zoberiem opatrenia, ktoré sme prijali, plus k tomu dáme postoj Európskej komisie, pretože bolo už oznámené, že Európska komisia uznáva, že môžu existovať objektívne okolnosti, ktoré bránia štátom vyčerpať peniaze definitívne, tak Európska komisia je pripravená rokovať so Slovenskom, s Rumunskom a s ďalšími krajinami o tom, aké opatrenia prijať, aby neprepadol ani jeden cent z tejto sumy 1,5 miliardy eur. Ak si zoberiem atmosféru medzi ministrami mojej vlády a opatrenia, ktoré boli prijaté, tak som presvedčený, že robíme maximum a že by v roku 2013 nemali prepadnúť žiadne eurá a že dotiahneme rozpočet. 

Braňo DOBŠINSKÝ, moderátor
--------------------
Vy veríte, že naozaj vyčerpáte 1,5 miliardy?

Robert FICO /Smer-SD/, predseda vlády SR
--------------------
Áno, ak si uvedomím, že o ktorých rizikových oblastiach sa bavíme a aké opatrenia boli nastavené, tak ja nie som v žiadnom prípade pesimista. Naopak, musím ako predseda vlády robiť všetko preto, aby tieto peniaze boli dané do obehu, aby boli minuté, aby podporili hospodársky rast a bolo by zlé, keby som hovoril o niečom inom. Nechcem sa vracať do minulosti, pretože ani opozícia to nemá rada a nechcem sa na nikoho vyhovárať, ale sme tu mali 20 mesiacov vládu, ktorá nemala čas sa venovať vládnutiu, pretože bola zaťažená rôznymi konfliktami vnútornými a každý si pamätá, že na týždennej báze boli tlačové konferencie, kde si strany vládnej koalície vymieňali názory a bojovali medzi sebou. A 20 mesiacov sme stratili. Dnes je vo vláde jedna jediná strana, tá nemá problém, ani dôvod sa s niekým hádať, takže máme dosť energie a dosť času na to, aby sme tento problém riešili. A chcem oceniť, hoci niektoré média to spochybňujú, aj postavenie nového podpredsedu vlády pre investície pána Vážneho, ktorý preberá tieto kompetencie a ako je všeobecne známe, tak 1. apríla 2013 prechádzajú všetky kompetencie v oblasti čerpania európskych fondov z ministerstva dopravy na úrad vlády a na úrade vlády bude tento projekt riadiť práve podpredseda vlády pre veľké investície Ľubo Vážny.  

Braňo DOBŠINSKÝ, moderátor
--------------------
Nie je to vyslovenie nedôvery Janovi Počiatkovi? 

Robert FICO /Smer-SD/, predseda vlády SR
--------------------
Nie, nie to nie je. Uvedomujem si, že doprava, ministerstvo dopravy je super rezort, ktorý má obrovské množstvo kompetencií, diaľnice, železnice, letiská, regionálny rozvoj, výstavba. Tam je toho strašne, strašne veľa. A celkovo aj samotné štruktúry v Európskej únii hovoria, že je vhodné, ak riadenie fondov je na úrovni vlády a nie na úrovni konkrétneho ministerstva. Totiž to vzniklo, keď boli koaličné vlády. Keď sú koaličné vlády, tak strany sa snažia, sféry vplyvu a bolo to na ministerstve výstavby, potom to išlo na ministerstvo dopravy, lebo KDH to chcelo kontrolovať. Dnes takýto dôvod nemáme, aby sme sa hádali, že kto bude riadiť. 

Braňo DOBŠINSKÝ, moderátor
--------------------
Čiže stiahli ste si to k sebe, takpovediac? 

Robert FICO /Smer-SD/, predseda vlády SR
--------------------
K sebe nie. Som to stiahol na úrad vlády, kde sedí aj podpredseda vlády, ktorý má plnú kapacitu sa tomuto venovať a vidím jeho fungovanie v praxi. Je to na týždennej báze- stretnutie ministrov, je to na každodennej báze- rokovanie ministra Vážneho, alebo podpredsedu vlády Vážneho, s konkrétnymi ministrami a čím ďalej, tak tým som väčší optimista. Išli by sme sami proti sebe. Uvedomujem si znovu, ja som to povedal aj na úvod tejto relácie, že ja som rád, že to média priniesli slovenské, že celá Európa je po slovensky povedané v hroznom srabe. Posledný štvrťrok 2012 bol pre Európu katastrofálny. 

Braňo DOBŠINSKÝ, moderátor
--------------------
Ešte Poliaci sa celkom držia.

Robert FICO /Smer-SD/, predseda vlády SR
--------------------
Prosím? 

Braňo DOBŠINSKÝ, moderátor
--------------------
Poliaci sa ešte celkom držia.

Robert FICO /Smer-SD/, predseda vlády SR
--------------------
Tak ale vyzerá to, že budeme mať asi jeden z najvyšších hospodárskych rastov my práve na Slovensku a keďže sme ekonomika, ktorá je otvorená, ktorá je naviazaná na ekonomiky iných štátov, tak je to úplne perfektné, že kým Nemecko, eurozóna, Česi, všetci idú dole, idú pod nulu, teda idú do recesie, tak Slovensko si stále drží pozitívny hospodársky rast a takto to bude aj v roku 2013. 

Braňo DOBŠINSKÝ, moderátor
--------------------
Ale poznáte tú prax, to nie je teória, že keď hodíte kamienok do rieky, no tak tie kruhy sa šíria. Čiže ak pôjde do recesie eurozóna, tak to ovplyvní náš export a teda aj HDP Slovenska. 

Robert FICO /Smer-SD/, predseda vlády SR
--------------------
Ale to my vieme. Ja som predsa stále opakoval, len to nechce naša opozícia počúvať. 

Braňo DOBŠINSKÝ, moderátor
--------------------
Jasné, ale využijem to, čo hovoríte, čo ste teraz už opakovali myslím druhýkrát, že na týždennej báze hodnotíte alebo teda pozeráte si eurofondy a ich čerpanie. No v takom prípade ale nie celkom rozumiem tomu, že bola tu nejaká novela verejného obstarávania, vlastne vyše pol roka je v nejakej pripomienkovej diskusii verejnej a tak ďalej, a zrazu proste do toho prišlo, ešte v pondelok ráno nebol zavesený ten materiál tej expresnej novely a už v stredu večer bol schválený. No a mal by vstúpiť do platnosti v pondelok, tá mininovela. Prečo teda, ak sa to sleduje permanentne, ak je to chronický problém, čo teda je, a to sa vie, eurofondy, sa to neurobilo normálnejším spôsobom a nie takto super expresne rýchlo, kde naozaj môžu utiecť mnohé detaily?

Robert FICO /Smer-SD/, predseda vlády SR
--------------------
V roku 2012 od apríla, keď sme nastúpili do vlády, sme až do schválenia štátneho rozpočtu venovali všetku energiu ozdravovaniu verejných financií a prijímaniu opatrení, ktoré nie všetky sú príjemné, ale sú nevyhnutné. Slovensko musí dodržať deficit pod 3% v roku 2013, hoci dnes s veľkou nervozitou sledujeme správanie sa Francúzska, ktoré hovorí o tom, že pravdepodobne deficit 3% neudrží, čo môže rozbiť celý európsky koncept a na túto tému budeme musieť ešte veľmi tvrdo reagovať. A po schválení rozpočtu a chválení ozdravných opatrení prišli na rad opatrenia, ktoré sa týkajú podpory hospodárskeho rastu. Máte pravdu v tom, že sme nejaký čas pripravovali novelizáciu zákona o verejnom obstarávaní, pretože verejné obstarávanie je to, čo spôsobuje najviac ťažkostí pri čerpaní eurofondov, nie úrad, aby nebol nejaký omyl, ale samotné verejné obstarávanie. A došli sme k záveru, že v tomto okamihu bude veľmi dobre, ak z novelizácie, ktorú pripravuje podpredseda vlády Robert Kaliňák, zoberieme časť, ktorá sa týka námietok a tých opravných konaní vo verejnom obstarávaní a schválime to rýchlejšie ako niekedy v apríli, ako sa očakáva schválenie celej novelizácie zákona o verejnom obstarávaní. To sa stalo a dnes majú ministri, ktorí zodpovedajú za konkrétne čerpanie európskych fondov a operačných fondov, k dispozícii nástroj a môžu okamžite jednať, ak tento návrh zákona podpíše pán prezident a stane sa účinným. 

Braňo DOBŠINSKÝ, moderátor
--------------------
Len vy ste to trošku postavili do takej roviny, že on má 15-dňovú lehotu podľa Ústavy, ale v zákone už je naprojektovaný. 

Robert FICO /Smer-SD/, predseda vlády SR
--------------------
Pán prezident myslím chápe veľmi jasne realitu a je nápomocný. Ja mu do jeho kompetencií nemôžem vstupovať. 

Braňo DOBŠINSKÝ, moderátor
--------------------
Nie je to lapsus v tom zákone, v tom záverečnom znení? 

Robert FICO /Smer-SD/, predseda vlády SR
--------------------
Nie, nie je to lapsus. Pán prezident má stále 15 dní. Ak sa rozhodne ich využiť, tak bude problém, pretože potom bude problém s účinnosťou zákona, ale znovu opakujem, ja predpokladám, že pán prezident je, pokiaľ ide o tému nevyhnutnosti čerpania eurofondov, úplne zorientovaný a musí mať prirodzene ako hlava štátu záujem na tom, aby veci išli ďalej. Preto vnímajme prosím tento nástroj, ktorý sme prijali, ako nástroj na urýchlené čerpanie peňazí, aby tých 1,5 miliardy eur, ktoré máme k dispozícii z eurofondov v roku 2013, boli naozaj vyčerpané. 

Braňo DOBŠINSKÝ, moderátor
--------------------
Opäť sa zastavím. V pondelok by to už mohlo začať platiť a keď nestačilo vládnej väčšine, aby to začalo platiť v apríli, ako navrhovala opozícia, to znamená, že by sa schválil ten zákon, ten veľký zákon o verejnom obstarávaní, ktorý má v lete začať platiť, tak sa schváli, že by sa z toho vytiahli nejaké ustanovenia s účinnosťou od apríla. Čiže nestačil apríl, bolo treba teraz v pondelok. No a väčšinou zákony sa nerobia tak, že sa zmyslí, že chcem zákon, ale je za tým nejaký dôvod. To znamená, že už teraz by mali byť takpovediac v štartovacích blokoch nejaké konkrétne projekty. Sú? Povedzte ich, lebo zatiaľ nevieme. 

Robert FICO /Smer-SD/, predseda vlády SR
--------------------
Nebudem sa vracať k opozícii, pretože opozícia, ktorá dnes sedí v parlamente, mala 20 mesiacov k dispozícii kompletnú vládnu moc na Slovensku a nielenže nič neurobila, pokiaľ ide o čerpanie eurofondov, ale neprijala ani žiadne nástroje. 

Braňo DOBŠINSKÝ, moderátor
--------------------
Čísla hovoria, že áno. 

Robert FICO /Smer-SD/, predseda vlády SR
--------------------
Pán redaktor, o tých číslach sa môžeme baviť koľko chcete, ale je evidentné, že pokiaľ ide o verejné obstarávanie, tak absolútne vládna koalícia, ktorá bola 20 mesiacov, vtedy zlyhala. Ale to je teraz nepodstatné. 

Braňo DOBŠINSKÝ, moderátor
--------------------
Ale 3,5 násobok cez zrýchlené čerpanie. 

Robert FICO /Smer-SD/, predseda vlády SR
--------------------
Pán redaktor, keby ste teraz popísali, ako sa pripravujú projekty, že najprv je príprava projektu, verejné obstarávanie a potom je čerpanie, vždy na konci obdobia to čerpanie je najrýchlejšie. Ja hovorím o tom, že zbytočne dnes kritizujú novelizáciu zákona o verejnom obstarávaní, mohli ju kľudne urobiť a neurobili ju. Je približne 300 miliónov eur na rôzne projekty, kde ešte len má prebehnúť verejné obstarávanie. A po zhodnotení tejto situácie sme sa obávali, že keď necháme starý zákon v platnosti veľmi dlho a budeme čakať do mája, do nadobudnutia účinnosti toho, či pripravil Robert Kaliňák, tak môžme stratiť čas a môžme ohroziť čerpanie týchto peňazí. Preto sme v skrátenom konaní prijali toto rozhodnutie a dnes ministerstvá, ktoré týchto 300 miliónov eur musia minúť, môžu okamžite projekty, ktoré majú pripravené, dať do verejného obstarávania. 

Braňo DOBŠINSKÝ, moderátor
--------------------
Ako premiér podľa mňa viete, ktoré projekty.  Ktoré?

Robert FICO /Smer-SD/, predseda vlády SR
--------------------
No sú to v oblasti predovšetkým Pperačného programu veda a výskum, sú to projekty v oblasti takzvaného OPISU, teda ide o informačnú spoločnosť, Operačný program informačná spoločnosť, a sú to projekty v oblasti doprava, teda v infraštruktúre. Ale ja som veľmi spokojný po tom, ako sme toto rozhodnutie prijali a v parlamente aj zrealizovali, čo je dobré. 

Braňo DOBŠINSKÝ, moderátor
--------------------
A nebolo to tak, že proste prišli s konkrétnymi projektami, že toto chceme a bráni nám ten zákon, ktorý je taký? Nebol to ten impulz?

Robert FICO /Smer-SD/, predseda vlády SR
--------------------
Bolo veľmi veľa príkladov v praxi, kedy verejné obstarávanie, opakujem ešte raz, nie úrad, ale verejné obstarávanie zlyhávalo. Rôzne námietky, naťahovanie procesov a zrazu zisťujeme, že nie vinou štátu, ale kvôli tomu, že prijímateľ, mesto, obec cez verejné obstarávanie neboli schopní zrealizovať konkrétne postupy, tak tie peniaze hrozilo, že určite prepadnú. Ja to nevnímam ako niečo zlé, veď keď si porovnáme počet skrátených konaní, ktoré urobila vláda Ivety Radičovej a skrátených konaní, ktoré sme urobili my, je tam jasný nepomer a podstatne viac skrátených konaní urobila predchádzajúca vláda. Ale to je nepodstatné. Ja si myslím, že keď je treba konať, je nejaká situácia, tak prijímajme rozhodnutia a opatrenia, ktoré nám dáva k dispozícii právny poriadok Slovenskej republiky. Neurobili sme nič nelegálne, postupovali sme v súlade s Ústavou a s rokovacím poriadkom Národnej rady. Dnes majú ministerstvá k dispozícii nástroj, aby peniaze, ktoré máme vyčerpať, sme vyčerpali. Politický pokyn je pre ministrov jasný- nesmieme zanedbať jedno jediné euro v roku 2013, pretože každé euro, ktoré zainvestujeme do slovenskej spoločnosti, pomôže hospodárskemu rastu a myslím si, že Slovensko na konci roku 2013 bude možno medzi skupinou troch, štyroch krajín, viacej týchto krajín nebude, ktoré budú mať pozitívny hospodársky rast. A tu aj kladiem tú otázku, ktorú treba klásť. Opozícia nás stále kritizuje, že nám klesá hospodársky rast. Ale uvedomme si, že hospodársky rast v celej Európe ide kompletne dole. Nie že ide dole, ale eurozóna, Nemecko, Česká republika, Francúzsko sú v mínusových hodnotách. My sme krajina, ktorá je v pozitívnych hodnotách. A tešme sa z toho, že držíme hospodársky rast nad nulou, že nie sme pod nulou, čo by malo katastrofálny dopad na zamestnanosť, na príjmy štátneho rozpočtu. Toto čo robíme, je v rámci možností maximum, čo sa dá. A ešte jednu vec. Tu sa teraz ukazuje, pán redaktor, výhoda jednofarebnej vlády. Chápem, že jednofarebná vláda, ktorá je dnes, má aj svoje nevýhody. 

Braňo DOBŠINSKÝ, moderátor
--------------------
Povedzte jednu. 

Robert FICO /Smer-SD/, predseda vlády SR
--------------------
Nevýhody? Nevýhody spočívajú v tom, že niekedy.

Braňo DOBŠINSKÝ, moderátor
--------------------
Nesiete plnú zodpovednosť? 

Robert FICO /Smer-SD/, predseda vlády SR
--------------------
Napríklad je to plná zodpovednosť za všetko, ale úplne za všetko. Ja prídem na tlačovú konferenciu a novinári sa ma pýtajú úplne na všetko. 

Braňo DOBŠINSKÝ, moderátor
--------------------
Ale nesiete fakticky. 

Robert FICO /Smer-SD/, predseda vlády SR
--------------------
Dokonca ani niekedy neviem, že na čo sa pýtajú. Sú to často drobnosti z konkrétnych ministerstiev a mám taký pocit, že som v nejakom osvietenom absolutizme a my sme v demokratickej spoločnosti. Ale výhoda jednofarebnej vlády spočíva v tom, že môžeme veľmi rýchlo razantne prijímať opatrenia tam, kde ich treba prijímať, čiže som optimistický, verím, že v roku 2013 fondy vyčerpáme, rovnako verím, že to pomôže hospodárskemu rastu, rovnako verím, že na rozdiel od väčšiny členských štátov eurozóny a Európskej únie Slovensko bude mať v roku 2013 pozitívny hospodársky rast. A potom si to naozaj vychutnám. Potom sa budem pýtať v roku 2013 na konci roka, alebo začiatkom roku 2014 opozície- tak teda to tak strašne zle robíme? Celá Európa je v recesii, celá Európa je v mínuse. 

Braňo DOBŠINSKÝ, moderátor
--------------------
Pán premiér, uvidíme.

Robert FICO /Smer-SD/, predseda vlády SR
--------------------
No uvidíme ale zatiaľ to vyzerá tak, že to môže byť pozitívne. 

Braňo DOBŠINSKÝ, moderátor
--------------------
Dobre, rozumiem tomu, urýchliť čerpanie eurofondov. Na druhej strane je otázka efektivity, nazvime to takto diplomaticky. Použijem jedno magické slovo na Slovensku- nástenka. Vy ste vtedy boli premiérom, pamätáte si tú kauzu veľmi, nástenkový tender, no a práve tie obavy povedzme že opozície, povedzme že analytikov, povedzme že ľudí, ktorí sa eurofondami zaoberajú, hovoria o tom, že v tom, ako sa zjemňuje tá možnosť alebo zužuje možnosť námietok a tak ďalej, sa môže skrývať aj to, že to môže ísť na úkor efektívneho využitia eurofondov. 

Robert FICO /Smer-SD/, predseda vlády SR
--------------------
Otočme to opačne. Uvedomme si, že spôsob, akým bol nastavený zákon o verejnom obstarávaní, bol v protiklade so záujmami štátu, pretože boli rôzne opravné prostriedky, ktoré neúmerne predlžovali celé procesy. Často rôzne firmy zneužívali verejné obstarávanie a zastavovali rôzne projekty. My sme urobili iba efektívne rozhodnutia a ja tu nevidím žiadny súvis s minulosťou. Chceme čerpať eurofondy, ide teraz o každé jedno euro, preto stojím za rozhodnutím, ktoré bolo prijaté a musím v tomto okamihu poďakovať aj poslaneckému klubu strany Smer- Sociálna demokracia, že v parlamente takéto rozhodnutia vie prijať. Zoberte si, že by dnes bola vládna koalícia, ktorá má 5 alebo 6 politických strán. Veď sa nedohodnú ani len na tom, kedy sa stretnú, nie že by ešte prijali nejaké rozhodnutie. Čiže pre krízu a kríza je v tomto polroku ešte veľmi veľmi hlboká, je pre Slovensko dobré, že na Slovensku je vláda, ktorá je postavená na jednej politickej strane. 

Braňo DOBŠINSKÝ, moderátor
--------------------
Poviem konkrétny príklad. Ešte sa netýka tejto novelizácie, ale šéfka UVO už povedala, že v prípade tej novelizácie už by to neprešlo, a to je diaľnica pri Ružomberku. Štvrtá ponuka od hora, nazvime to takto, najlacnejšia 220, ponuka Váhostavu 227, rozdiel 7 miliónov, teda nejakých 10% a napriek tomu ten štvrtý v úvodzovkách vyhral. 

Robert FICO /Smer-SD/, predseda vlády SR
--------------------
Nevyhral ešte nikto a to nie sú celkom korektné informácie, ktoré sa objavujú v médiách, pretože tento proces sa bude riadiť ešte starým zákonom a firmy, ktoré sa cítia, že boli ukrivdené alebo majú na to iný názor, podávajú rôzne námietky. Sme v štádiu rozbehnutého verejného obstarávania, nechajme teda Úrad pre verejné obstarávanie, aby rozhodol. A dodám aj to, že sme urobili rozhodnutie, na ktoré nemala predchádzajúca vláda odvahu. My sme na rokovaní vlády, ktoré bolo v pondelok, prijali bezprecedentné posilnenie Úradu pre verejné obstarávanie. Sme pridelili finančné prostriedky úradu, úrad bude môcť prijať ďalších ľudí, pretože tých projektov je veľmi veľa a už dnes nemôže nikto povedať, že by úrad bol ten, kto má byť brzdou vo verejnom obstarávaní. 

Braňo DOBŠINSKÝ, moderátor
--------------------
A je pravdou, že v hre poletuje taká možnosť, ona tu bola už, pohrával sa s tým Ján Figeľ, zlúčenie s protimonopolným? 

Robert FICO /Smer-SD/, predseda vlády SR
--------------------
V tomto okamihu by som ja nerobil nejaké rozhodnutia, ktoré by opäť predstavovali nejakú prekážku vo verejnom obstarávaní. Teraz musíme čerpať, čerpať a čerpať každé jedno euro, ktoré tu je. Slovensko musí prežiť. Nie je to pre mňa jednoduché ako pre predsedu vlády, pretože často dostávam informácie o výpadku daní, o poklese hospodárskeho rastu, dostávam informácie o nezamestnanosti, ale snažím sa ich chápať, sa ich snažím vysvetľovať aj vo vzťahu k verejnosti. Nie sme v tom sami, je v tom celá Európa, a preto nemôžem akceptovať obraz, ktorý vytvárajú niektoré média, aj opozícia, že Slovensko je nejaký nezávislý ostrov, ktorý si žije svoj vlastný život. To vôbec nie je pravda. My sme veľmi závislí na tom, ako budú fungovať automobilky, veľmi sme závislí na tom, čo exportujeme, veľmi sme závislí na tom, akú schopnosť má nemecký, francúzsky a ďalší trh prijímať naše výrobky. Ja sa nechcem vyhovárať, ale znovu opakujem, ak budú iba tri alebo štyri krajiny, ktoré majú pozitívny hospodársky rast a takto to aj bolo na konci roku 2012, všetci ostatní sú v mínuse, tak snáď vláda nerobí také zlé rozhodnutia, ak sme zachovali Slovensku pozitívny hospodársky rast. 

Braňo DOBŠINSKÝ, moderátor
--------------------
Vrátim sa, ako hovoríte, posilňuje sa Úrad pre verejné obstarávanie. Otázkou je ale manažment, no a tam je sporný práve spôsob nominovania do Rady UVO, teda nového orgánu, toho druhého stupňa v rámci Úradu pre verejné obstarávanie, kde bude šéf, podšéf, šéf úradu plus 6 nominantov vlády. Nerobíte z toho tak trošku vládnu odbočku z Úradu pre verejné obstarávanie? Nemalo by sa to zmeniť, aby predsa len?

Robert FICO /Smer-SD/, predseda vlády SR
--------------------
Nie, chceme účinný  a efektívny orgán, ktorý bude prijímať rozhodnutia veľmi rýchlo a nebude predstavovať žiadnu prekážku vo verejnom obstarávaní. A domnievam sa, že zárukou nezávislosti Úradu pre verejné obstarávanie je pani predsedníčka. Nie je predsa žiadne verejné tajomstvo, že predsedníčka Úradu pre verejné obstarávanie je žena, ktorú vybrala pani Radičová a jej úrad. My sme zobrali len výber kandidátov od pani Radičovej, túto pani sme zobrali a sme ju vymenovali. 

Braňo DOBŠINSKÝ, moderátor
--------------------
Dobre, to beriem. Čiže téma zmeny spôsobu nominácie do Rady UVO je pre vás uzatvorená? Nie? Lebo sú tam návrhy- zamestnávatelia, ZMOS a tak ďalej, nie?

Robert FICO /Smer-SD/, predseda vlády SR
--------------------
Pokiaľ ide o tento návrh, ktorý predložil podpredseda vlády a minister vnútra, návrh je v parlamente, tento návrh prešiel aj cez tripartitu, cez sociálnych partnerov. Myslím si, že tento návrh zákona prejde v takej podobe, ako je momentálne navrhnutý. Ale verte mi, všetko robíme len preto, aby bolo efektívne čerpanie, aby Úrad pre verejné obstarávanie mal kapacity a aby verejné obstarávanie ako také fungovalo. 

Braňo DOBŠINSKÝ, moderátor
--------------------
Predsa len posledná otázka k tejto téme ešte neodpustím si ju. Možnože moje obľúbená téma. V tejto relácii sme to rozoberali ešte počas vašej prvej vlády, schránky vo verejnom obstarávaní. No napriek tomu, že bývalá vláda o tom hovorila ako o probléme aj Robert Kaliňák o tom hovoril ako o probléme, stále tá možnosť tam zostáva. 

Robert FICO /Smer-SD/, predseda vlády SR
--------------------
Myslím si, že teraz je veľký tlak na to, aby každá firma, ktorá sa zúčastní na verejnom obstarávaní, hovorila o svojej histórii a sme niekde úplne inde ako v roku 2002, 3, 4 alebo 5. Sme v roku 2013, kedy Európska únia a komisia, každý veľmi pozorne sleduje nakladanie s peniazmi, ktoré sú v štátnom rozpočte alebo s peniazmi, ktoré prichádzajú z rozpočtu Európskej únie. Preto sa neobávam, že by mohlo dôjsť k situácii, že by vo verejnom obstarávaní mohla uspieť firma, ktorá má schránkový charakter, že má nejakú schránku na Cypre alebo má schránku niekde vo Veľkej Británii. A je to nakoniec iniciatíva Slovenskej republiky a aj to opakujem, ak napríklad Cyprus požaduje nejakú pomoc, tak túto pomoc podmieňujeme tým, že Cyprus zverejní majiteľov všetkých schránkových firiem, ktoré sa na Cypre objavujú. 

Braňo DOBŠINSKÝ, moderátor
--------------------
To je taký problém dať do zákona, že firma, ak sa chce uchádzať o v úvodzovkách moje peniaze, tak? 

Robert FICO /Smer-SD/, predseda vlády SR
--------------------
Ale tieto postupy sú tam, už minulosť tam už musí byť. Táto minulosť tam je. Je dnes dôležité, aby firma povedala o sebe, odkadiaľ pochádza, akú má históriu a čo robí, aby sa z ničoho nič neobjavila nejaká mesačná schránková, ktorá bola vytvorená len na účel konkrétneho biznisu. V tomto sme podstatne, podstatne ako v minulosti. 

Braňo DOBŠINSKÝ, moderátor
--------------------
Toľko predseda vlády Robert Fico. 

Robert FICO /Smer-SD/, predseda vlády SR
--------------------
Ďakujem veľmi pekne. 

Braňo DOBŠINSKÝ, moderátor
--------------------
No a od mikrofónu príjemný zvyšok víkendu praje aj Braňo Dobšinský.

16.3.2013
Rádio Slovensko
Sobotné dialógy s Robertom Ficom
16.3.2013    Rádio Slovensko    str. 01   12:10 Sobotné dialógy
            
Branislav DOBŠINSKÝ, moderátor
--------------------
Nezamestnanosť atakujúca 15%-nú hranicu, ale aj tvrdý boj o ozdravenie verejných financií, ktorý priniesol okresanie druhého penzijného piliera, ako i vyššie dane. I tak vyzerá Slovensko rok po voľbách, ktoré priniesli vládu jedinej strany. Opozícia z nárastu nezamestnanosti obviňuje vládu, tá však zodpovednosť odmieta a poukazuje na recesiu eurozóny. Ani rok po voľbách pritom ešte stále nemáme parlamentom zvoleného generálneho prokurátora a tvrdý boj sa zvádza i o post šéfa Najvyššieho kontrolného úradu. Našej justícii väčšina verejnosti nedôveruje a vo vymožiteľnosti práva je Slovensko na samom chvoste krajín Svetového ekonomického fóra. Dámy a páni, ako obvykle o tomto čase je tu priestor pre pravidelnú politickú diskusnú reláciu. Tento raz je jej hosťom predseda vlády Robert Fico. 

Robert FICO /Smer-SD/, predseda vlády SR
--------------------
Pekný deň želám. Ďakujem za pozvanie. 

Branislav DOBŠINSKÝ, moderátor
--------------------
No a pekný deň od mikrofónu želá aj Braňo Dobšinský. Ešte doplním, reláciu kvôli pracovným povinnostiam predsedu vlády predhrávame v piatok popoludní po návrate z Bruselu predsedu vlády myslím. No a na úvod sa vrátim k asi najaktuálnejšej a najväčšej udalosti týchto dní. Rímskokatolícka cirkev si zvolila novú hlavu. Pápežom sa stal František, vlastným menom Jorge Mario Bergoglio. Priamo na mieste týchto udalostí vo Vatikáne máme spravodajcu, kolegu Jaroslava Barboráka. Jaro, aktuálne sa konkláve už skončilo, pápež mal dokonca už svoju prvú kázeň. Ty si celú voľbu vlastne sledoval priamo na mieste, skús to teda krátko zhrnúť. 

Jaroslav BARBORÁK, redaktor
--------------------
13.3.2013 o siedmej hodine a siedmej minúte, to sú časové súradnice, kedy sa svet dozvedel o tom, že miliarda 200 miliónov katolíkov má nového pápeža. Desaťtisíce ľudí na Námestí Svätého Petra, ktoré sa vtedy stále viac zapĺňalo, vtedy v napätí čakali, kto to bude. Počas konkláve a aj pred ním sa totiž ako favoriti skloňovali najmä dve mená. Bol ním milánsky kardinál Angelo Scola a kardinál brazílskeho Sao Paulo Pedro Odilo Scherer. V diskusiách a na stretnutiach kardinálov sa mali vyprofilovať prvý ako predstaviteľ zástancov reformy rímskej kúrie a ten druhý ako jej dobrý znalec a podporovateľ. Naplnilo sa však to známe, že kto vstupuje do konkláve ako pápež, vracia sa ako kardinál. Voľba favoritov sa mala dostať do patu a po treťom /nezrozumiteľné/ sa podľa znalcov pomerov hlasy začali preskupovať pre Argentínčana Jorge Maria Bergoglia. Jeho meno sa však obrovský zástup na svätopeterskom námestí dozvedel až 20 minút po dvadsiatej v stredu. A prvé reakcie námestia? Kto to je, čo je to za meno? A vyšiel z toho kardinál jezuita. Prekvapený bol samotný hovorca Vatikánu, tiež jezuita Federico Lombardi, až tak, že sa v prvom momente nezmohol na reakciu. O prekvapení hovorili aj ostatní, rovnako náš kardinál Tomko. Ja len pripomeniem, že kardinál Bergoglio bol silným favoritom už v predchádzajúcom konkláve a to v roku 2005.

Branislav DOBŠINSKÝ, moderátor
--------------------
Áno, keď protikandidoval takpovediac voči jeho predchodcovi, súčasnej emeritnej hlave. Rímskokatolícka cirkev teda takpovediac zažila v posledných týždňoch veľké precedensy. Tým bolo ako dobrovoľné odstúpenie Benedikta XVI., tak už aj to, že vlastne katolícka cirkev si zvolila neeurópana prvý raz v dejinách za pápeža a rovnako sa hlavou stal aj jezuita prvýkrát. Dá sa teda povedať alebo očakávať, že prídu i ďalšie nepredstaviteľné zmeny v týchto dňoch, že by sa došlo k nejakým veciam, o ktorých sme si nevedeli predstaviť? Napríklad o čom by sa mohlo hovoriť? Bude téma otvorenie cirkvi laikov, reforma kúrie, návrat k chudobe?

Jaroslav BARBORÁK, redaktor
--------------------
Prvý pápež z Latinskej Ameriky a prvý jezuita, ako si spomínal, a tiež prvý, ktorý si zvolil meno Božieho chudáka, ako volali Svätého Františka. Už začiatok jeho pontifikátu ukazuje hlavne na nový štýl. Správa sa neformálne, kardinálov počas tých prvých stretnutí volá bratia a tiež ich vyzýva k jednote. A dokonca napríklad trval na tom, že si zaplatí ubytovanie. Môžeme teda čakať, že jeho pontifikát dá dôraz na väčšiu citlivosť, na otázky chudoby a postavenia ľudí. Dôležité tiež bude, kto budú jeho najbližší spolupracovníci, ale to budú otázky tých najbližších dní.

Branislav DOBŠINSKÝ, moderátor
--------------------
Tak sa necháme prekvapiť. Toľko Jaroslav Barborák priamo z Vatikánu. Ďakujem. Takže pán premiér, vy ako to vnímate? Už ste dali aj nejakú gratuláciu, pokiaľ viem, oficiálne, ale predsa len ako to prekvapenie a povedzme aj tie jeho prvé slová, už mal prvú kázeň, kde hovorí o tom, že sa možno treba viac vrátiť k chudobe a takisto, že cirkev nemôže byť nejaká mimovládna organizácia, ale musí sa venovať viac viere. 

Robert FICO /Smer-SD/, predseda vlády SR
--------------------
Napriek tomu, že sa naozaj spomínali dve mená, jedno z Talianska a druhé z Brazílie, bolo dosť evidentné, že odchádzajúci Svätý otec bude mať pravdepodobne vplyv na výber nového kandidáta, pretože ten, kto bol vybraný za Svätého otca, zvolený, je človek, ktorý má veľmi prísne zásady a tradície a bude podľa všetkého vnímaný ako človek, ktorý bude presadzovať mimoriadne tvrdo konzervatívne hodnoty katolíckej cirkvi. Hneď potom, ako bol oznámený ako Svätý otec, som poslal blahoprajný telegram, potom aj list. Zachytil som informáciu dnes v Bruseli, že pán prezident ho už aj pozval na Slovensko pri príležitosti 1150-teho výročia príchodu Svätého Cyrila a Metoda. 

Branislav DOBŠINSKÝ, moderátor
--------------------
Aj konferencia biskupov. 

Robert FICO /Smer-SD/, predseda vlády SR
--------------------
Áno, neviem celkom ako to dopadne, pretože predsa len ide o Svätého otca, ktorý má pôvod v Latinskej Amerike. Predpokladám, že aj tam budú asi smerovať jeho prvé kroky, ale urobíme všetko preto, aby v rozumnom čase prišiel na územie Slovenska, pripomínam ešte raz, najmä preto, že Slovensko bude oslavovať významné výročie príchodu vierozvescov. A možno ešte dve, tri poznámky k jeho osobe. Áno, je pravda, že to je prvý pápež z radov jezuitov, o jezuitoch vieme, že sú to mimoriadne vzdelaná skupina, že to je veľmi vzdelaný rád, ktorý má súčasne aj veľmi veľký vplyv v katolíckej cirkvi a ak si k tomu zobral meno po Františkovi z Asisi, vyzerá to tak, že to môže byť kombinácia učenosti, vzdelanosti s veľkou mierou skromnosti. A prvé kroky, ktoré Svätý otec ukazuje, tomu tak aj naznačujú, že bude chcieť nasadiť takú nižšiu latku, nebude chcieť, aby cirkev bola vnímaná ako oponentná nejaká kategória ľudí, ktorá oplýva bohatstvom, a preto toto všetko môže vyvolávať veľký záujem a sympatie verejnosti. Počúvame, že má dokonca zmysel pre humor, že jeho vyjadrenia sú veľmi jasné, presvedčivé, preto ja som mu v liste zaželal pri výkone jeho pontifikátu všetko najlepšie, pretože určite bude veľa diskusií okolo jeho pôsobenia najmä preto, že jeho osoba sa nikdy nevyskytovala ako horúci kandidát. Hoci, ako to povedal aj váš pán kolega redaktor, už pri voľbe predchádzajúceho Svätého otca bol veľmi silný kandidát, pravdepodobne druhý najsilnejší. 

Branislav DOBŠINSKÝ, moderátor
--------------------
Áno, ja len doplním, že inak jezuiti majú také to svoje heslo, že konten placioni injekcione, to znamená, taká usobranosť v akcii alebo v činnosti. Poďme teda späť teraz k ďalším aktuálnym udalostiam. Vy ste sa aktuálne vrátili zo summitu z Bruselu. No téma, opäť konsolidácia verejných financií. Vy opakovane potvrdzujete verejne, že ten záväzok 3% HDP v tomto roku alebo do konca tohto roku je platný. Trváte na ňom. Na druhej strane už sa ale objavili aj hlasy v rámci eurozóny, konkrétne Francúzsko s tým má problém, myslím s tými 3%, môže ho mierne prekročiť a že by sa tie kritéria zmäkčili. Vy zatiaľ hovoríte nie, ale v prípade, že by sa toto ocitlo na stole takáto agenda, zmäkčite 3%-né kritéria v tomto roku, vetovali by ste to alebo skôr by to otvorilo dvere aj pre vás, že by sa uvoľnil ten tlak?

Robert FICO /Smer-SD/, predseda vlády SR
--------------------
Pokiaľ tomu rozumiem, na takéto rozhodnutie je potrebná kvalifikovaná väčšina v Európskej rade, čo znamená, že aj bez Slovenska by takéto rozhodnutie mohlo byť prijaté. My si musíme počkať, či to bude oficiálna požiadavka podaná na Európsku komisiu a či komisia s takýmto návrhom príde do Rady. Mne sa takýto prístup nepáči, pretože iné je ozdravovať verejné financie v krajinách, kde ľudia zarábajú 2 alebo 3 000 eur a iné je ozdravovať verejné financie v krajine ako je Slovensko, kde je bežný plat 500 eur a kde bežní ľudia majú ako dôchodky 280-290 eur. My preto trváme, dokončime naše povinnosti v roku 2013, teda poďme na úroveň 3% hrubého domáceho produktu a ak je tu názor, že rýchle tempo ozdravovania verejných financií ide proti hospodárskemu rastu, poďme o tom hovoriť v roku 2014 a dohodnime sa na tempe. Ale toto tempo by malo platiť pre všetkých. Preto, ak by toto bolo na stole, s vysokou pravdepodobnosťou nemôžem s tým súhlasiť ako predseda vlády, že nejaká krajina a najmä taká veľká, ktorá je dôležitá pre chod Európskej únie, by zas mala dostať nejakú výnimku. 

Branislav DOBŠINSKÝ, moderátor
--------------------
A v prípade alebo dá sa to chápať aj tak alebo čítať tie vaše slová, že alebo by sa súhlasilo, ale v takom prípade pre všetkých? Alebo nie?

Robert FICO /Smer-SD/, predseda vlády SR
--------------------
Obávam sa, že takýto prístup nie je možný, pretože s týmto by Európska rada nesúhlasila a veľmi otvorene, poznáte môj názor, vyjadrujem, že Európska únia je tiež zložená z veľkých, silných a malých a slabých. A často sa stane, že tí veľkí si urobia, čo chcú a nepozerajú na záujmy tých malých. Aj o tomto je medzinárodná politika, o tomto je svet, preto pochybujem, že by sme si všetci mohli v roku 2013 urobiť nejaké výnimky. Ale ja sa vrátim k tej podstate, pán redaktor, ozdravovanie verejných financií má svoj veľký význam. To, že ozdravujeme alebo teda robíme poriadok vo verejných financiách, súčasne vyvoláva aj veľkú dôveru na trhoch. Slovensko si napríklad mohlo dovoliť predať historicky najlepšie dlhoročné dlhopisy, desaťročné, za 1,75 miliardy pri úrokoch okolo 3%, kým v Maďarsku ten úrok môže byť 6% alebo 7%, lebo pre Maďarsko takýto úrok by bol podstatne vyšší. Ďalej je veľmi dôležité si povedať, že tu nejde len o konsolidáciu verejných financií, čo teraz robíme, ale začali sme sa vážne zaoberať problematikou výberu daní. A dobrá správa je, že už vo februári po všetkých opatreniach, ktoré sme urobili, sme vybrali 103% daní oproti plánovaným 100%. Na každý mesiac je naplánovaný nejaký prísun do štátneho rozpočtu z daní a ten výber je vyšší. Čiže zaberajú opatrenia, ktoré robíme, najmä pokiaľ ide o DPH, v DPH je veľmi priaznivý vývoj takisto, pretože ak má niekto platiť dane podľa zákona, nech ich zaplatí. Potom nie je potrebné hľadať riešenia typu, že musíme prijímať rozhodnutie napríklad ohľadne živnostníkov, na ktorých sme sa dohodli alebo ohľadne dohodárov. Toto sa dnes stala priorita. Nechceme už prijímať žiadne ozdravovacie opatrenia typu napríklad, že budeme hrať sa s odvodmi alebo s daňami ako sme to urobili pre bohatých, lebo pre bohatých sme to naozaj urobili. 

Branislav DOBŠINSKÝ, moderátor
--------------------
Čiže vylučujete, že, lebo naozaj tá situácia v eurozóne, áno, v druhom polroku sa predpokladá, že sa to môže zlepšiť, ale môže to.

Robert FICO /Smer-SD/, predseda vlády SR
--------------------
Nie je to celkom tak. 

Branislav DOBŠINSKÝ, moderátor
--------------------
Dobre, ale v každom prípade, tá otázka znie tak, že keby sa ten ekonomický rast zhoršoval, inými slovami štát mal menšie príjmy z daní, vylučujete, že by ste siahli opäť na zvýšenie daní, odvodov, druhý pilier alebo niečo podobné?

Robert FICO /Smer-SD/, predseda vlády SR
--------------------
Na to nie je dôvod, pretože došlo k určitej rovnováhe. Ak si zoberieme živnostníkov, rozhodnutie ohľadne živnostníkov bolo urobené na základe dohody so živnostníkmi. Ak si urobíme rozhodnutia vo vzťahu k dohodárom, tak bola urobená aj dohoda so študentami, boli urobené výnimky pre študentov a dôchodcov, išli by sme a ideme najmä cestou výberu daní. Avizoval som a urobím to v krátkom čase, sa stretnem s čo najväčším počtom pracovníkov finančnej správy, teda s daňovými úradmi. Chcem, aby sme ich motivovali, aby jednoducho dávali ešte väčšie výkony. Rozmýšľame aj o inom finančnom ohodnotení tejto skupiny ľudí, hľadáme na to zdroje. Ďalej chceme vybudovať aj špeciálne trestné senáty na trestné činy, ktoré sa týkajú daní, pretože máme tu doslova mafie na DPH, sú tu mafie, ktoré dokážu cez nadmerné odpočty a ďalšie veci získavať od štátu podvodným spôsobom veľké peniaze. Toto je teda pre nás priorita. Ak utekajú dane, neplatia sa dane, povinnosťou štátu je zabrať a tu hľadať aj zdroje na prípadnú konsolidáciu, nie len ísť cestou ozdravných opatrení. Ale tie čísla, ak dovolíte, lebo vy ste hovorili, že to vyzerá, áno, Slovensko zatiaľ vyznieva dobre, ale uvedomme si, že pokiaľ ide o eurozónu, teda krajiny, ktoré majú euro, tak v roku 2012 celá eurozóna skončila v hospodárskom prepade 0,6%. Taký je odhad Európskej komisie, ktorý bol prezentovaný včera a dnes. A v roku 2013 sa odhaduje, že opäť to bude prepad -0,3%. Slovensko v roku 2013 má ako jedna z mála krajín eurozóny pozitívny hospodársky rast a čo je dobré, na rok 2014 Európska komisia odhaduje Slovensku hospodársky rast na úrovni 2,9%, čo je druhý najsilnejší hospodársky rast v eurozóne. Ešte raz, Európska komisia nám odhaduje druhý najsilnejší hospodársky rast v eurozóne. 

Branislav DOBŠINSKÝ, moderátor
--------------------
To beriem, len sa zastavím u iného slova, odhad, lebo ten odhad môže spadnúť. 

Robert FICO /Smer-SD/, predseda vlády SR
--------------------
Viete, to je presne to isté. Nie, nie, teraz neútočím na vás, vás nepovažujem, vás nemôžem považovať za oponenta, ale to je presne to isté, ako sme povedali v súvislosti s daňami. Urobili sme po kontrolnom dni na ministerstve financií vyhlásenie, že je tu prvá dobrá správa, že vo februári je výber daní 103% z plánovaných 100. Hneď sa ozvala opozícia, bude zle a bude horšie. Už to naozaj tak vyzerá a ja to hovorím už úplne vážne, že chodia každý deň do kostola a hádžu tam peniaze do zvončeka a modlia sa, nech je len na Slovensku zle, aby táto vláda dostala. 

Branislav DOBŠINSKÝ, moderátor
--------------------
Ale nie. 

Robert FICO /Smer-SD/, predseda vlády SR
--------------------
Je to tak. Ale počkajte, to chcem len povedať, že to staviate tak, ale prečo by malo byť horšie a prečo nemôže byť lepšie? Prečo automaticky hovoríte, keď nám komisia. 

Branislav DOBŠINSKÝ, moderátor
--------------------
Ale nie, napríklad keď ja si zoberiem svoj rozpočet rodiny, tak sa pripravujem na všetky náklady a scenáre. 

Robert FICO /Smer-SD/, predseda vlády SR
--------------------
Ale prečo, veď toto nie je náš odhad, toto je odhad Európskej komisie. Prečo, keď európska, nezávislá komisia, ktorá s nami nič nemá, hovorí, že Slovensko môže mať v roku 2014, ak nebudú okolnosti nejaké mimoriadne, druhý najsilnejší hospodársky rast v eurozóne, prečo hneď to všetko musíme spochybňovať? Robme všetko preto, aby to nebolo 2,9, veď nech je to viacej ako 2,9. A ešte jeden údaj, prepáčte, ten je veľmi dôležité povedať, opäť bol prezentovaný včera a dnes. V roku 2013 Európska komisia hovorí, že v eurozóne bude mať Slovensko tretí najnižší verený dlh a v roku 2014 rovnako odhaduje najnižší verejný dlh, tretí najnižší verejný dlh. Čiže ak hovoríme, že máme tretí najnižší verejný dlh v eurozóne, máme mať druhý najsilnejší hospodársky rast v eurozóne a nemáme rekordné hodnoty nezamestnanosti, rekordné hodnoty nezamestnanosti má dnes Česká republika, historicky rekordné myslím čísla, takisto ako aj eurozóna, ktorá dnes dosahuje v priemere rekordné, historicky rekordné hodnoty nezamestnanosti, tak asi sa deje niečo v tomto štáte, asi niečo vláda robí, asi sa snažíme. Ja len tým chcem naznačiť, že keď vydržíme a budeme robiť, druhý polrok 2013 ja vnímam, aj na základe určitých ukazovateľov, zlepšuje sa atmosféra, nálada, to sú všetky tie pocity, ktoré treba merať a hodnotiť, hovoril som o tom, ako sme úspešne. 

Branislav DOBŠINSKÝ, moderátor
--------------------
Áno, ten index spotrebiteľskej úrovne a tak ďalej isteže. 

Robert FICO /Smer-SD/, predseda vlády SR
--------------------
Takže buďme trošku optimistickí, nebuďme vždy takí len že a bude zle a bude zle a bude zle. Pretože potom to naozaj vyzerá tak, že niekto sa len teší zo zlých správ. Veď ľudia na Slovensku si zaslúžia aj dobré správy a my urobíme všetko preto, aby tie správy boli lepšie. 

Branislav DOBŠINSKÝ, moderátor
--------------------
Ale poznáte to, len sa vrátime jednou vetou, že poznáte, že napríklad protipovodňové zábrany sa robia na tisícročnú vodu no preto, lebo treba byť pripravený. No a vrátim sa k tým rezervám alebo teda hovoríte, chápem to správne, že už nechcete ísť cestou zvyšovania, ďalšieho zvyšovania daní a odvodov, keby bol problém. Čiže inak sa vrátim k tomu, že ten konsolidačný pomer, ktorý teraz bol v rámci toho, čo ste schválili ešte na jeseň a v lete, je 83% na strane príjmov a ten zvyšok, tých 13% na strane škrtnutia vládnych výdavkov. Vy sa veľa spoliehate na ESO, na tú reformu verejnej správy, no ale moja otázka znie, že tých 700 miliónov, o ktorých hovorí Robert Kaliňák ako otec tej reformy alebo garant tej reformy, od jesene, keď mali byť predložené nejaké audity, tie audity sme stále nevideli, či to nie je holub na streche, či to máte nejako vyargumentované, podložené, kde to môžme vidieť. 

Robert FICO /Smer-SD/, predseda vlády SR
--------------------
Zoberte si napríklad, ako sme teraz rozhodli o tom, že poskytneme mestám, obciam a vyšším územným celkom peniaze na výtlky. A rozhodli sme o sume, ktorá je takmer pol miliardy korún, je to 16 miliónov eur krát 30, 480 miliónov bývalých korún. Toto všetko už škrtáme veci. Našli sme naozaj, hľadáme stále rezervy v spotrebe štátu a uvedomujeme si, že sú situácie, kedy štát musí pomôcť mestám, obciam a VÚC-kam, hoci tie cesty nepatria štátu, štát nezodpovedá za výtlky na cestách druhej a tretej triedy alebo na miestnych komunikáciách. 

Branislav DOBŠINSKÝ, moderátor
--------------------
To je župa a samospráva.

Robert FICO /Smer-SD/, predseda vlády SR
--------------------
Áno, presne tak, aby nedošlo k nejakému omylu. Ale uvedomujeme si, že zima narobila veľké škody, tak musíme pomôcť, lebo ak nie sú schopné to samosprávne orgány zvládnuť samotné. Toto je typický príklad, kde sa začalo významne škrtať. Zoberte si, aké odvážne rozhodnutie urobil teraz minister vnútra, pokiaľ ide o dôchodky pre policajtov a pre vojakov. To sú vážne rozhodnutia. Zrazu bude musieť príslušník ozbrojených síl 10 rokov dlhšie pracovať, aby mu vznikol nejaký nárok na výsluhový dôchodok. A robíme ďalšie a ďalšie opatrenia, my nechceme zaťažovať verejnosť. Pán redaktor, veľmi dôležité na Slovensku okrem týchto ukazovateľov, ktoré som teraz povedal, je aj veľmi nízka inflácia. Ceny sa zastabilizovali najmä kvôli tomu, a to hovoria aj experti, že sme zaregulovali tvrdo ceny energií, ktoré vytvárajú najväčší tlak na energie. 

Branislav DOBŠINSKÝ, moderátor
--------------------
Aj poklesom ekonomického rastu. 

Robert FICO /Smer-SD/, predseda vlády SR
--------------------
Určite áno, samozrejme, vždy keď je pokles hospodárskeho rastu, tak klesá s tým aj inflácia. Ale robíme všetko, veď je takáto mizéria, aby aspoň ceny nešli prudko hore, tie držíme. V energiách budeme držať, regulovať tak, ako sa dá. Teraz som rád, že Ľubo Jahnátek, minister pôdohospodárstva, spustil veľké útoky na kvalitu potravín a na ceny potravín. Šetríme tam, kde sa dá. Hlavne musíme vydržať to tempo ozdravenia v roku 2013 a tie parametre pre Slovensko vyzerajú byť veľmi dobre, naozaj veľmi dobre. A garantujem vám, že všetky peniaze, ktoré akýmkoľvek spôsobom ušetríme alebo získame, okamžite budeme vracať naspäť do obehu ľuďom. Iná cesta dnes neexistuje. Do infraštruktúry to budeme dávať, všade tam, kde budeme cítiť, že je potrebné niečo pomôcť, tak to urobíme. Ako sme to napríklad urobili teraz v súvislosti s tými výtlkmi. 

Branislav DOBŠINSKÝ, moderátor
--------------------
Teraz na chvíľočku krátky rozhovor s Brigitou Schmögnerou, ktorá pre Rádiožurnál tiež zhodnotila rok od volieb, čiže kolegyňa Lucia Vyrostková oslovila práve exministerku financií za SDĽ Brigitu Schmögnerovú.

Brigita SCHMÖGNEROVÁ, exministerka financií
--------------------
Za pozitívne nepochybne pokladám to, že sa zmenilo odvodové percento medzi prvým a druhým pilierom. Myslím, že to je veľmi dôležitý krok z hľadiska konsolidácie verejných financií, azda najdôležitejší. Na rozdiel možno od mnohých iných pozitívne hodnotím, že vláda sa rozhodla urobiť prvý krok, odísť od rovnej dane a prejsť na progresívne zdaňovanie. Mám tu na mysli prirodzene daň z príjmov závislých osôb. Už trošku zložitejšie je hodnotiť zvýšenie dane z príjmov pre podniky. Tu asi treba sa na to pozerať diferencovane. Pre veľké podniky, ktoré sú väčšinou v zahraničných rukách, ktoré sú proexportne orientované, zmena daňovej sadzby nezohráva nejakú veľmi dôležitú úlohu, pre nich je oveľa dôležitejší vonkajší dopyt. Iná situácia je pre malých podnikateľov alebo malé a stredné podniky, ktoré sú závislé na domácom dopyte. Pre nich akýkoľvek pohyb s daňovou sadzbou môže byť trošku zložitejší. To, čo sa zatiaľ vláde nepodarilo, je práve riešiť domáci dopyt, ten je nízky. Nízky je zo známych dôvodov- nízka mzdová úroveň, vysoká miera nezamestnanosti, nízke príjmy domácností vo všeobecnosti a nízke výdavky verejnej správy. Vláda je v zajatí určitých záväzkov, ktoré sa dotýkajú znižovania deficitu verejných financií. Myslím, že je to chyba nie tejto vlády, ale je to chyba prístupu celej eurozóny k riešeniu súčasnej situácie. Kde by som kriticky hodnotila, sú niektoré priority vlády. Nepokladám za najdôležitejšie napríklad riešenie situácie v športoviskách a program rozvoja, rekonštrukcie, obnovy štadiónov. 

Lucia VYROSTKOVÁ, redaktorka
--------------------
Vláda momentálne zvažuje aj kroky v aktívnej politike na trhu práce. Čo vám zatiaľ chýba v opatreniach na znižovanie nezamestnanosti, ktoré zatiaľ vláda zaviedla?

Brigita SCHMÖGNEROVÁ, exministerka financií
--------------------
Z hľadiska podnikateľskej sféry nemyslím, že najvhodnejším riešením je udržanie pracovných miest tým, že sa poskytujú naďalej investičné stimuly alebo niektoré z foriem investičnej pomoci. V trhových ekonomikách je najväčším zamestnávateľom malý a stredný podnikateľský sektor a 20 rokov sa o tomto hovorí, ale v podstate nejaká veľká pomoc sa tomuto sektoru neposkytuje. 

Lucia VYROSTKOVÁ, redaktorka
--------------------
Čiže ale tie konkrétne opatrenia, ktoré by pomohli napríklad aj malým a stredným podnikom a zvýšili by zamestnanosť myslíte ktoré?

Brigita SCHMÖGNEROVÁ, exministerka financií
--------------------
Je to samozrejme dostupnosť k úverovým zdrojom, je to zníženie administratívnej náročnosti pri zakladaní malého alebo stredného podniku, je to aj širšia otázka, o ktorej sme už hovorili, vytvárania domáceho kúpyschopného dopytu, je to otázka kvalifikačná, to znamená kvalifikácie pracovnej sily, prípadne potreby rekvalifikácie, je to aj otázka vytvárania lokálnej infraštruktúry pre podnikateľskú sféru, kde je veľmi potrebné, aby sa kombinovalo úsilie vlády s úsilím komunálnej sféry alebo sféry VÚC. 

Branislav DOBŠINSKÝ, moderátor
--------------------
Toľko Brigita Schmögnerová. Tam je viacero vecí. Ja by som sa odrazil od živnostníkov, malých podnikateľov. Tam sa zvýšili dane z 19 na 23, čiže o pätinu, no a ako Brigita Schmögnerová napríklad hovorí, že problém to môže byť práve pre tie malé firmy, pretože firma s dvoma, troma zamestnancami, ktorá pracuje tu, dodáva trebárs na infraštruktúru nejaké drevo alebo niečo podobné, pre ňu to môže byť likvidačné. Vy ste sa napríklad vyjadrili opakovane v poslednej dobe, aj minister práce, že ste pripravení prehodnotiť niektoré veci, či už Zákonník práce, odvodové zaťaženie a podobne, ak budete konfrontovaní s tým, že to nefunguje. Moja otázka znie, kto to bude posudzovať, že to nezaberá, respektíve že to treba prehodnotiť a na základe čoho? Čo budú tie relevantné argumenty pre vás?

Robert FICO /Smer-SD/, predseda vlády SR
--------------------
Môžme použiť príklad, ktorý je myslím veľmi príznačný. V Českej republike nezvyšovali dane, ani nemenili Zákonník práce smerom k sociálnodemokratickému mysleniu ako sme to urobili my. 

Branislav DOBŠINSKÝ, moderátor
--------------------
DPH zvyšovali. 

Robert FICO /Smer-SD/, predseda vlády SR
--------------------
Hovorím teraz, počkajte, ja hovorím o zvyšovaní dane z príjmu. No to je ten podstatný rozdiel. Nezvýšili dane z príjmu pre bohatých a pre firmy ako sme to urobili my a ani nezmenili Zákonník práce tak ako sme to urobili my. A majú historicky najvyššiu nezamestnanosť. Preto odmietam spájať daňové zaťaženie a pracovnoprávnu úpravu a ochranu človeka s tým, aká je miera zamestnanosti alebo nezamestnanosti. Buď sú zákazky, buď je práca alebo nie je práca. Takto to hodnotí, aj keď si pozriem na to teraz, začínam trošku aj kvitovať, že sa objavujú aj v médiách konečne odborné postoje, ktoré hovoria, že na 95% za nezamestnanosť môže kríza a to, že dnes neexistuje dostatok práce a dostatok objednávok. Áno, máte ale pravdu. Ak sa ukáže, že niektoré z rozhodnutí, ktoré sme urobili a ktoré sme zvážili, je vyslovene kontraproduktívne a škodí, no tak sme ho pripravení zmeniť. Nikto z nás nespadol učený z neba, ale zatiaľ nikto nám nedal na stôl argumenty. 

Branislav DOBŠINSKÝ, moderátor
--------------------
A čo bude ten argument?

Robert FICO /Smer-SD/, predseda vlády SR
--------------------
Argument bude veľmi jednoduchý, asi teda nie je argument, že to pôsobí na nezamestnanosť, keď aj analytici hovoria, že na 95% pôsobí na nezamestnanosť predovšetkým kríza. A ja som použil veľmi jednoduchý príklad. V Českej republike pravicová vláda, nižšie dane, nemenili Zákonník práce, historicky najvyššia nezamestnanosť. Toto u nás predsa takto nefunguje. Preto my zachováme tieto opatrenia, ktoré sme urobili, ale budeme popri tom riešiť veci, ktoré považujeme dnes za prioritné. Po prvé mi dovoľte povedať, veľká priorita sa pre nás stáva nezamestnanosť najmä mladých ľudí a potom ľudí nad 50 rokov, pretože tí sa veľmi ťažko zamestnávajú. Tu je nastavený program, ktorý sa ukazuje byť ako úspešný, pokiaľ ide o mladých. Viete, že sme použili zdroje z európskych fondov na vytvorenie 13 000 nových pracovných miest pre mladých ľudí. Tento program je tak úspešný, že už som znovu rokoval teraz v Bruseli o možnosti ďalšieho použitia peňazí z európskych fondov z iných účelov, aby sme opäť poskytli ministrovi práce nejaký objem peňazí a tento objem peňazí pôjde na vytváranie pracovných miesta pre mladých ľudí. 

Branislav DOBŠINSKÝ, moderátor
--------------------
Len poznáte ten pomer čísiel. Tam sú povedzme že po 5 000 miest a tak ďalej a to reálne číslo, aktuálne dnes na Slovensku nemá 400 000 ľudí prácu. 

Robert FICO /Smer-SD/, predseda vlády SR
--------------------
Počkajte, ja hovorím o mladých. Mladí ľudia, číslo z Európskej komisie, teraz som sa sústredil na mladých ľudí, to je 85 000 ľudí. Čiže keby sa nám napríklad podarilo teraz 15 000 a potom ešte v ďalšom období ďalších 15 000, tak už sa priblížite k 50-ke. Krok za krokom. 

Branislav DOBŠINSKÝ, moderátor
--------------------
Viem, ale systémovo nevyriešite s takýmito. 

Robert FICO /Smer-SD/, predseda vlády SR
--------------------
Pán redaktor, len aby ste ma rozumeli teraz a dúfam, že v tomto duchu ma rozumie aj trošku slovenská verejnosť. Už nie je obdobie, kedy vláda stavala fabriky. To nie je tak, že teraz my pripravíme si nejaký socialistický plán, dáme si päťročnicu a povieme, že za 5 rokov sa postaví toľkoto fabrík a toľkoto pracovných miest. 

Branislav DOBŠINSKÝ, moderátor
--------------------
Nie, to je o podnikateľskom prostredí, o daniach, o odvodoch a tak ďalej. 

Robert FICO /Smer-SD/, predseda vlády SR
--------------------
Presne, je to o podnikateľskom prostredí a o podpore tohto podnikateľského prostredia a preto aj napríklad my sme veľmi privítali, že sme získali z európskych fondov tak veľa peňazí a tie peniaze použijeme na podporu hospodárskeho rastu. Čiže teraz sa absolútne sústreďujeme predovšetkým na poriadok vo verejných financiách, výber daní, ďalej na dostatočné využitie všetkých peňazí z európskych fondov, ktoré budú viesť k podpore rastu a rovnako tretia priorita je venovať sa sociálnym dopadom hospodárskej krízy, to je najmä veľký tlak nezamestnanosti na mladých ľudí a ľudí nad 50 rokov. My sme si plne vedomí, aké sú pred nami úlohy a čo máme robiť a toto je naša cesta. 

Branislav DOBŠINSKÝ, moderátor
--------------------
Dobre, odmietate to spájanie, v poriadku, dobre. 

Robert FICO /Smer-SD/, predseda vlády SR
--------------------
Ale to sa ukazuje ako vec, viete, takto, aby sme si rozumeli, toto napríklad nikto nespochybňuje ani v Európskej únii, nikto. Každá krajina, pokiaľ ide o dane, Zákonník práce, má právo svojho výberu, všetci hovoria, to nemá žiadny vplyv. 

Branislav DOBŠINSKÝ, moderátor
--------------------
Áno, veď to je spoločenský konsenzus napokon. Dobre, ale skúsim iný, vás konfrontovať s iným faktom. No, vy ste zvyšovali odvodové zaťaženie aj dohodárov, konkrétne čísla. Na prelome rokov a január podľa Sociálnej poisťovne sa počet evidovaných dohodárov znížil z vyše 500 000 na niečo pod 300 000. To je obrovský úbytok ľudí, ktorí pracovali na dohodu. 

Robert FICO /Smer-SD/, predseda vlády SR
--------------------
Koľko ľudí išlo do evidencie nezamestnaných v januári z titulu, že stratili prácu na dohodu. Viete, koľko ich bolo? 

Branislav DOBŠINSKÝ, moderátor
--------------------
Ja viem, to je vaše číslo, 50. 

Robert FICO /Smer-SD/, predseda vlády SR
--------------------
To je 47 ich bolo presne, to je 47. 

Branislav DOBŠINSKÝ, moderátor
--------------------
Len pozor, to je číslo pre ľudí, ktorí robia len ako dohodári. Ja vám poviem konkrétny príklad. Ja som sa stretol s taxikárom, ktorý je stredoškolský učiteľ a aby si splatil hypotéku, tak popritom pracuje. Takýchto rôznych dohodárov a ľudí, ktorí si robia druhu, tretiu prácu na dohodu, je na Slovensku veľa. To je to veľké číslo. Teraz tým, že sa zvýšilo to odvodové zaťaženie, to je cena práce sa zvýšila o 35% zhruba, myslíte si, že to nemá žiadny vplyv?

Robert FICO /Smer-SD/, predseda vlády SR
--------------------
Pokiaľ ide o dohody, existujú dohody ako forma nejakého vzťahu medzi zamestnancom a zamestnávateľom len v Českej republike a na Slovensku, nikde inde. Táto forma neexistuje, to si môžte overiť, len dve krajiny zachovali niečo, čo ešte má svoj pôvod v období pred rokom 1989. A ja vám dám teraz iný príklad. Žena, dohoda, 10 hodín do týždňa maximálne, čiže 40 hodín do mesiaca a na základe tejto zmluvy, na základe tejto dohody zarábala 500 eur. To znamená, ak dostala 500 eur mesačne za 40 hodín vykonanej práce, vykonala prácu krát 4 týždne v hodnote 2 000 eur. Viete prečo? Obchádzanie odvodov, obchádzanie daní. Ďalej, kde je pracovnoprávna ochrana týchto ľudí, koľko bolo prípadov, že človek došiel ráno do roboty o šiestej, postavil sa k sústruhu, bol tam celý mesiac, išiel z roboty o pol tretej alebo o tretej hodine a mal dohodu. Kde mal pracovnoprávnu ochranu? Kde mal nárok na dovolenku? Ale však nerobme z ľudí otrokov. 

Branislav DOBŠINSKÝ, moderátor
--------------------
A nie je to lepšie ako žiadne?

Robert FICO /Smer-SD/, predseda vlády SR
--------------------
Ale potom zrušme dohody, aj taká bola možnosť. Predsa bola veľká diskusia v rámci sociálneho dialógu. 

Branislav DOBŠINSKÝ, moderátor
--------------------
Keby im Slovensko vedelo ponúknuť prácu. 

Robert FICO /Smer-SD/, predseda vlády SR
--------------------
Ale veď pán redaktor, znovu, vláda neponúka prácu, vláda nemá prácu niekde v zásobníku, že vytiahne nejakú prácu. Buď sú zákazky a bude sa robiť, buď nie sú zákazky a nebude sa robiť a nebudeme vyhľadávať všelijaké zámienky, aby za každú cenu sme /nezrozumiteľné/.

Branislav DOBŠINSKÝ, moderátor
--------------------
Ale takto ich vlastne vyháňate. 

Robert FICO /Smer-SD/, predseda vlády SR
--------------------
Nevyháňa nikto nikoho, tu sa jednoducho robí poriadok. Nie je možné, aby niekto robil v normálnom pracovnoprávnom pomere, spĺňal všetky náležitosti pracovnoprávneho pomeru a bol platený ako dohodár bez akejkoľvek pracovnoprávnej ochrany. 

Branislav DOBŠINSKÝ, moderátor
--------------------
Tomu rozumiem, tej logike, ale. 

Robert FICO /Smer-SD/, predseda vlády SR
--------------------
Ale nerobme z ľudí otrokov. 

Branislav DOBŠINSKÝ, moderátor
--------------------
Pri 400-tisícovej nezamestnanosti aspoň nejaká práca nie je lepšia než žiadna?

Robert FICO /Smer-SD/, predseda vlády SR
--------------------
Ale veď ešte, keby ste počúvali, ja vám to znovu poviem. 47 ľudí odišlo v januári do evidencie nezamestnaných preto, že stratili prácu kvôli dohode. To znamená, že sú niekde inde, pracujú niekde inde, možno im tá dohoda zostala, len tá dohoda je iným spôsobom zdaňovaná. Určite, pokiaľ ide o dôchodcov a pokiaľ ide o študentov, sa urobili konkrétne výnimky, aby to bolo naďalej zaujímavé. Ale ja sa nebránim, pozrite sa, je tu napríklad jeden segment, kde možno sa budeme musieť vrátiť k dohodám a povedať si, že čo s tým urobíme. Napríklad, ja si myslím, máme usporiadateľov na futbalových zápasoch, ktorí na základe nejakej dohody dostanú nejakých 10 eur nejakú odmenu alebo niečo podobné. Možno budeme musieť nájsť inú právnu formu, inú právnu formu ako tieto jednoduché vzťahy, ktoré vznikajú medzi usporiadateľmi, organizátormi a dobrovoľnými pomocníkmi, ako to urobiť. Ale nateraz nám nikto nedal argument, pre ktorý by sme mali meniť rozhodnutia, ktoré robíme a robíme, robíme tak, ako vieme, robíme, čo môžeme. Zatiaľ nám nikto neponúkol žiadnu alternatívu. Pán redaktor, vy dobre viete, a vie to celé Slovensko, bola buď alternatíva zvyšovania dane z príjmu, ktorou sme išli my alebo bola alternatíva prudkého zvýšenia DPH. A znovu zopakujem, odmietam zvýšiť daň z pridanej hodnoty, lebo to by znamenalo pre ľudí katastrofu. 

Branislav DOBŠINSKÝ, moderátor
--------------------
To nehovorím, ja hovorím o tom, že to má aj negatívne dôsledky tie opatrenia. 

Robert FICO /Smer-SD/, predseda vlády SR
--------------------
Ktorá konsolidácia nemá negatívne dôsledky, ako sme to mali urobiť? Kde sme mali zobrať tých 2,7 miliardy eur, aby sme zachovali?

Branislav DOBŠINSKÝ, moderátor
--------------------
Dobre, dám vám konkrétny príklad jednej veci. Vy hovoríte teda, že myslíte na, alebo teda že zdaňovanie silných, bohatých a tak ďalej. No, sú tu ľudia, ktorí žijú z dividend. Multimiliardár, multimilionár nemá príjem z práce, ale z dividend. A tie nie sú na Slovensku zdaňované ani centom. Čiže človek, ktorý má povedzme tri miliardy, zaplatí daň z príjmu menšiu ako hociktorá upratovačka. Nie je čas zaviesť daň z dividend?

Robert FICO /Smer-SD/, predseda vlády SR
--------------------
Pán redaktor, daň z dividend sme chceli vždy zaviesť, len má jednu nevýhodu, že by ju predovšetkým platili tí, čo podnikajú doma, majú tu aj svoje matky, ale iné firmy, ktoré tu pôsobia, by tie peniaze tak či tak vyťahovali preč, je zákaz dvojitého zdanenia, by sa vyhli. 

Branislav DOBŠINSKÝ, moderátor
--------------------
No majú to Angličania, majú to. 

Robert FICO /Smer-SD/, predseda vlády SR
--------------------
Ja som za daň z dividend naozaj, ale zaviedli sme na základe dohody v Rade solidarity aspoň rozhodnutie, že z dividend sa platia odvody. Došlo tam k dohode, boli tam všetci sociálni partneri, čiže dnes sa z dividend odvádza /výpadok signálu/ do štátneho rozpočtu. Ale my sme potom to zvyšovali, je teraz ten pomer trošku iný. 

Branislav DOBŠINSKÝ, moderátor
--------------------
Dobre, zmením tému. Právny štát. Ak dovolíte, na úvod krátky citát- ak si zoberiem konkrétneho človeka, ktorý sa dostane do vážneho právneho problému a má záujem tento vážny právny problém si presadiť, tak dostáva sa do obrovských ťažkostí. Ak porovnáme tie ťažkostí s inými krajinami, tak musím povedať, že Slovensko nie je štandardný právny štát. Chcem jednoducho povedať, že v danej situácii sa ukazuje, že hovoriť o klasickom právnom štáte je prinajmenšom odvaha- Robert Fico, marec 2006. 

Robert FICO /Smer-SD/, predseda vlády SR
--------------------
Podpíšem, podpíšem všetkými desiatimi. 

Branislav DOBŠINSKÝ, moderátor
--------------------
Dobre, 5 rokov ste premiérom boli odvtedy, to je dosť času 5 rokov. Je Slovensko už štandardný právny štát?

Robert FICO /Smer-SD/, predseda vlády SR
--------------------
Nie je, pretože presne vám vyložím slová, ktoré som povedal. Toto bolo povedané v súvislosti s uplatňovaním ľudských práv na Slovensku, kde som povedal, že neexistuje rovnosť, pokiaľ ide o ľudské práva. Ak je človek, ktorý má vysoký plat, tak má viacej spravodlivosti pred súdmi, pretože si vie zaplatiť lepšieho advokáta, keď má človek 400, 500 eur plat, tak jednoducho takúto možnosť jednoducho nemá. 

Branislav DOBŠINSKÝ, moderátor
--------------------
Čiže spravodlivosť niečo stojí?

Robert FICO /Smer-SD/, predseda vlády SR
--------------------
Presne tak, takže to je o tomto. Ja sa domnievam, že pokiaľ nebude na Slovensku životná úroveň, ktorá bude primeraná krajinám západnej Európy, ťažko môžeme hovoriť o štandardnom právnom štáte. Pretože zoberte si aj takú slobodu pohybu. No keď niekto má 3 000 eur, tak môže ísť niekam, ale keď má niekto 300 eur, tak je rád, že z tej dediny vojde do okresného mesta, urobí si sobotný nákup a vráti sa naspäť. Čiže o štandardnom právnom štáte môžeme hovoriť hlavne vtedy, keď ľudia majú ekonomické zázemie, aby ľudské práva mohli vykonávať. Preto dnes to tak nie je. Predsa nie je žiadne tajomstvo, že platy, príjmy na Slovensku sú stále nízke v porovnaní s inými krajinami. Preto nemôžme tvrdiť, že ten, kto má 5 000 eur mesačne a ten, kto má 300 eur mesačne, je rovný pred zákonom. Títo ľudia nie sú si rovní pred zákonom z hľadiska možnosti uplatňovania si svojich ľudských práv. O tomto som hovoril. 

Branislav DOBŠINSKÝ, moderátor
--------------------
A ako ide podľa vás dohromady právny štát, inak to bola vaša devíza dlhé roky ešte v opozícii v tých časoch, ako ide právny štát dohromady s takými vecami ako je 940-tisícová žaloba, odškodné piatich sudcov Najvyššieho súdu alebo štyroch, ak sa nemýlim a súčasného šéfa generálnej prokuratúry za medializáciu ich spôsobu oslavy v bare Bonano? Alebo s tým, že predseda Najvyššieho súdu dáva trestné oznámenia na sudcov Ústavného súdu? Stále sú ešte v hre masové antidiskriminačné žaloby sudcov kvôli Špeciálnemu súdu, ktoré si dokonca sami súdia v niektorých prípadoch. 

Robert FICO /Smer-SD/, predseda vlády SR
--------------------
Pán redaktor, ja by som dal aj iné príklady, príklady neuveriteľne zlých zmlúv s takými zmluvnými pokutami, že štát je často konfrontovaný na súdoch so žalobami o desaťmilióny, stámilióny eur a musíme sa brániť zubami - nechtami. Keď sa pýtate na to, že sú tu nejaké žaloby, ktoré prichádzajú priamo z prostredia justície alebo z prostredia prokuratúry, tu by som chcel zdôrazniť, že by mala existovať silnejšia samospráva v rámci prokuratúry a justície. Samospráva, ktorá by takéto procesy riadila. 

Branislav DOBŠINSKÝ, moderátor
--------------------
Veď ju majú aj. 

Robert FICO /Smer-SD/, predseda vlády SR
--------------------
Ale slabá je, ja si myslím, že ešte by mala byť silnejšia samospráva vo vnútri, aby usmerňovala. Ja tiež nepovažujem za správne a hovorím to veľmi jasne, nepovažujem za správne, keď tí, čo majú v rukách nástroje, že rozhodujú o iných, priamo tieto nástroje využívajú na svoju vlastnú ochranu. Majú na to právo pochopiteľne ako každý iný občan, môžu podávať žaloby, môžu sa hádať, môžu sa súdiť, ale nevyznieva to príliš dobre, pretože ak sudca podáva žalobu voči štátu, tak si každý povie, tak asi to vyhrá, keď je sudca, keď o tom bude rozhodovať nejaký jeho kolega. To sú veci, ktoré si musí samospráva súdnictva lepšie riešiť. 

Branislav DOBŠINSKÝ, moderátor
--------------------
Súčasnou hlavou samosprávy je predseda Najvyššieho súdu. Podľa vás zvláda to dobre v takomto stave?

Robert FICO /Smer-SD/, predseda vlády SR
--------------------
Nechcem teraz sa vracať, pretože tu sa vytvárajú nejaké obrazy o ľuďoch. Pre mňa je najpodstatnejšia informácia tá, že predsedom Najvyššieho súdu Slovenskej republiky je doktor Štefan Harabin, ktorý bol legitímne zvolený za predsedu Najvyššieho súdu Slovenskej republiky. A bol zvolený, pán redaktor, na základe pravidiel, ktoré zaviedla Dzurindova vláda. 

Branislav DOBŠINSKÝ, moderátor
--------------------
Dobre, ale robí to dobre?

Robert FICO /Smer-SD/, predseda vlády SR
--------------------
Ale pán redaktor, ako ja môžem ako predseda vlády hodnotiť prácu?

Branislav DOBŠINSKÝ, moderátor
--------------------
No názor máte. 

Robert FICO /Smer-SD/, predseda vlády SR
--------------------
Ale ja nemôžem hodnotiť prácu sudcu, takisto ako by som ja nebral hodnotenie od predsedu Najvyššieho súdu vo vzťahu ku mne. Tu je predsa nejaká rovnováha. 

Branislav DOBŠINSKÝ, moderátor
--------------------
Dobre, budem otvorený, bojíte sa ho hodnotiť?

Robert FICO /Smer-SD/, predseda vlády SR
--------------------
Ale prečo by som sa ho mal báť hodnotiť? Ja hovorím o tom, že tu je zákonodarná moc, je tu výkonná moc a je tu súdna moc. Je to legitímne zvolený predseda Najvyššieho súdu Slovenskej republiky. 

Branislav DOBŠINSKÝ, moderátor
--------------------
A dobrý?

Robert FICO /Smer-SD/, predseda vlády SR
--------------------
Po odbornej stránke ja absolútne nemám žiadne pochybnosti, že doktor Harabin zvláda veci, ja neviem, čo by som mal iné povedať na pána doktora Harabina. 

Branislav DOBŠINSKÝ, moderátor
--------------------
Dobre, ešte ak môžem jednu otázku na inú tému. Šéf NKÚ opäť nebol zvolený, opäť opozícia nedokázala zahlasovať ani sama, dodať toľko hlasov v tom hlasovaní, koľko ich vlastne má. Na druhej strane ale vy hovoríte, patrí to opozícii, ale podmieňujete to jednotou opozície. Vy ste boli v opozícii napríklad s SNS alebo s HZDS. Prečo by opozícia preboha mal byť jednotná, keď v nej sedia ľudia, ktorí sú diametrálne odlišní a nevedia sa z princípu dohodnúť? Nie je to skôr o tom, že naozaj nechcete im to miesto dať?

Robert FICO /Smer-SD/, predseda vlády SR
--------------------
Nie, miesto NKÚ patrí opozícii podobne ako Úrad pre verejné obstarávanie, ktorý je obsadený opozíciou. Opozícia má dva posty podpredsedu Národnej rady, to tu nikdy nebolo, nikdy. Je splnomocnenec vlády, viete nejako sa rýchlo zabúda na to, keď je človek veľkorysý, niekedy mám pocit, že človek musí byť tvrdý, vtedy si to každý pamätá. Splnomocnenec vlády pre národnostné menšiny je opozičný politik sediaci na úrad vlády. Splnomocnenec pre riešenie rómskej problematiky je opozičný poslanec sediaci v podstate v rámci ministerstva vnútra. Šéf Úradu pre verejné obstarávanie je žena, ktorá bola vybraná pani Radičovou. Dvaja podpredsedovia Národnej rady, kto kedy dal opozícii dvoch podpredsedov Národnej rady? Tvrdíme ešte raz, šéfom Najvyššieho kontrolného úradu bude predstaviteľ opozície, ale pýtam sa, prečo sú takí falošní a farizejskí medzi sebou? Rátajte so mnou. Je ich 67 v opozícii, nás je 83. 83 a 67 je 150. 

Branislav DOBŠINSKÝ, moderátor
--------------------
No ale keby ste boli grantom. 

Robert FICO /Smer-SD/, predseda vlády SR
--------------------
Počkajte, však ja to teraz idem hovoriť. 67 hlasov. Povedali sme, že potrebujete na zvolenie šéfa NKÚ 76 hlasov, tuná máte 15 hlasov a si ho zvoľte. Ale z tých 67 opozičných poslancov 39 poslancov iba z opozície zahlasovalo za predstaviteľa, ktorý bol navrhnutý a to ešte vám musím povedať, že z tých 39 hlasov niekoľko hlasov, čo povedali poslanci Smeru, že dajú. Reálne opozícia dala podľa mňa 30 alebo 29 hlasov zo 67 hlasov. Povedzte mi, ako my môžme považovať za opozičného kandidáta na šéfa NKÚ človeka, ktorý nie je schopný získať ani len polovicu hlasov opozície a klamú sa navzájom. Napadli teraz Matoviča, ale potom ešte aj niekto iný ich klame. Buď ich klamú KDH-áci alebo ich klame SDKÚ alebo samotné SaS.

Branislav DOBŠINSKÝ, moderátor
--------------------
Dobre, čo bude riešenie? Riešenie bude návrh Matoviča, že teda nejaký konkurz alebo vám povedia, že kašleme na to, nejdeme do toho?

Robert FICO /Smer-SD/, predseda vlády SR
--------------------
Nie, nie, riešenie je také, podľa mňa, riešenie je, keďže sa nevedia dohodnúť na kandidátovi, nevedia sa dohodnúť, nech každá politická strana z opozície navrhne kandidáta a my z neho vyberieme toho najlepšieho, ktorého budeme považovať, tomu dáme hlasy. To ja považujem za celkom korektné. 

Branislav DOBŠINSKÝ, moderátor
--------------------
Čiže vyzývate, aby dali viacero kandidátov každý klub trebárs. 

Robert FICO /Smer-SD/, predseda vlády SR
--------------------
Áno, lebo vidíte, že sú není schopní dohodnúť sa na ničom, veď oni sa nevedia ani stretnúť. 

Branislav DOBŠINSKÝ, moderátor
--------------------
Čiže vlastne vyberiete ho vy z tých opozičných?

Robert FICO /Smer-SD/, predseda vlády SR
--------------------
No ale aj teraz my sme ho vybrali. 

Branislav DOBŠINSKÝ, moderátor
--------------------
Ja sa pýtam.

Robert FICO /Smer-SD/, predseda vlády SR
--------------------
Ale aj teraz my sme ho vybrali, keď lebo bez našich hlasov nemôže byť šéf NKÚ v žiadnom prípade zvolený. My ponúkame, ak nie sú schopní dať kandidáta, tento kandidát, ktorý bol teraz, ani len polovičku poslancov opozície nie je schopný k sebe pritiahnuť, nech dá každá strana. 

Branislav DOBŠINSKÝ, moderátor
--------------------
Dobre, úprimne, nie je to len o tom, že je z SaS, že keby to bol niekto z SDKÚ alebo KDH?

Robert FICO /Smer-SD/, predseda vlády SR
--------------------
Vôbec to nie je o tom, vôbec to nie je o tom, ale predsa nie je možné, aby s prepáčením za výraz nás šalili. Však snáď je evidentné, že keď zo 67 hlasov dostane len 39 a z toho ešte možno 10 smeráckych hlasov, tak dostal iba 30. Ako môže byť chlap, ktorý má 30 hlasov, vnímaný ako predstaviteľ opozície? Toto neberiem, takéto hry nech hrajú sami pred sebou a nie pred nami. 

Branislav DOBŠINSKÝ, moderátor
--------------------
Toľko predseda vlády Robert Fico. 

Robert FICO /Smer-SD/, predseda vlády SR
--------------------
Ďakujem za pozvanie a pekný víkend želám. 

Branislav DOBŠINSKÝ, moderátor
--------------------
No a podobne, dúfam, že nie tak zasnežený a ufučaný, od mikrofónu želá aj Braňo Dobšinský.

27.4.2013
Rádio Slovensko
Sobotné dialógy s Robertom Ficom
27.4.2013    Rádio Slovensko    str. 01   12:10 Sobotné dialógy
            
Braňo DOBŠINSKÝ, moderátor
--------------------
Trend narastajúcej nezamestnanosti sa začína konečne zastavovať a rezort práce hlási dokonca aj pokles. Napriek tomu si však ešte stále takmer 400 000 Slovákov prácu nájsť nedokáže. Vláda reaguje investičnými stimulmi, opozícia to ale označuje za nesystémové kupovanie investorov. Podnikateľom zasa čoraz viac prekážajú jedny z najvyšších cien podnikateľskej elektriny v rámci Európskej únie, ako i hrozivá miera korupcie. Opätovne dvíhajú hlavy i učitelia. Tento raz sa im nepáči nechuť vlády zaviazať sa ku každoročnému zvyšovaniu financií do vzdelávania. Top prioritou vlády i naďalej zostáva rozpočtová konsolidácia, no a rezort financií už avizuje aj možnosť škrtov v sociálnych dávkach a zvyšovanie majetkových daní. Dámy i páni, príjemné sobotné popoludnie. Ako obvykle o tomto čase je tu priestor pre politickú diskusiu tento raz po mesiaci opäť s predsedom vlády Robertom Ficom. Dobrý deň. 

Robert FICO /Smer-SD/, predseda vlády SR
--------------------
Dobrý deň. Ďakujem za pozvanie. 

Braňo DOBŠINSKÝ, moderátor
--------------------
No a pekný deň od mikrofónu praje aj Braňo Dobšinský. Doplním, reláciu kvôli pracovným povinnostiam predsedu vlády predhrávame v piatok večer. Pán premiér, začnem tým, čo asi najviac ľudí na Slovensku trápi. Marec bol v tomto roku už druhý mesiac, keď evidovaná nezamestnanosť mierne klesla. Počet disponibilných uchádzačov o zamestnanie ale i naďalej zostáva tesne pod hranicou 400 000. To je veľmi vysoké číslo. Vy to chcete riešiť predovšetkým stimulmi. Skúsim vymenovať len tri, aby sme neboli dlhí. Grandwood- jedno pracovné miesto štát podporí sumou 54 000, Continental Púchov- jedno pracovné miesto zhruba 33 000, Tatravagónka Poprad- zľava na daniach, dotácie, podpora pri nákupe majetku asi 28 000 eur na jedno pracovné miesto. Nejdem to teraz spochybňovať, akékoľvek pracovné miesto, ale predsa len, dá sa stimulmi zalátať 400- tisícová diera?

Robert FICO /Smer-SD/, predseda vlády SR
--------------------
Opäť začíname, a je to dosť typické už pre mediálnu oblasť na Slovensku, len vytváraním nejakého tmavého obrazu Slovenska ako krajiny, kde nič nefunguje a nič nie je. Ale ja takýto obraz jednoducho odmietam. Odmietam ho preto, lebo sa máme čím pochváliť a mne je ľúto, že dobré správy, ktoré sú tu, sa vôbec v mediálnom priestore nevyskytujú. Napríklad je moja vláda veľmi kritizovaná za to, že vraj nevytvára dobré podnikateľské prostredie pre podnikateľov. Ale je tu dôkaz, správa Svetovej banky za rok 2013, ktorá hovorí, že Slovensko má najlepšie podnikateľské prostredie v krajinách V4. Môžem ísť ďalej. Sme kritizovaní, že nemáme hospodársky rast. Fakt je taký, že tento rok budeme mať jeden z najvyšších hospodárskych rastov v Európskej únii a v roku 2014 to bude pravdepodobne až 3%. Ďalej sme kritizovaní kvôli vraj nejakému nárastu cien. Fakt je taký, že v marci bola najnižšia inflácia, najnižší rast cien od novembra alebo decembra roku 2010. Áno, podarilo sa nám aj zastabilizovať nárast nezamestnanosti, ale to sme tu už povedali niekoľko krát, že nárast nezamestnanosti súvisí s celkovou situáciou v Európe, pretože rekordná nezamestnanosť je hlásená z eurozóny, rekordná nezamestnanosť je hlásená z Českej republiky, bol som teraz v Španielsku, takmer 27% nezamestnaných ľudí, skoro 60% nezamestnaných mladých ľudí. Ja sa k tomu nestaviam chrbtom, je to tak, ale sú tu nejaké trendy, je tu nejaká kríza, na túto krízu určitým spôsobom reagujeme. 

Braňo DOBŠINSKÝ, moderátor
--------------------
Dobre, tak čo bude tá odpoveď, že keď ja hovorím, vyskúšate tie stimuly? A moja otázka znie. 

Robert FICO /Smer-SD/, predseda vlády SR
--------------------
Nie, odpoveď je taká, že našou povinnosťou je hľadať investorov a chrániť každé jedno pracovné miesto. A čo sme nešli priamo na miesto do Pittsburgu a neriešili sme US Steel? Čo nechodíme napríklad do Nemecka a neťaháme sem ďalších a ďalších investorov? Bojujeme o každé jedno pracovné miesto. Plus robíme teraz cez realokáciu zdrojov európskych fondov určité voľné kapacity pre vytváranie pracovných miest pre mladých. Projekt, ktorý pripravil minister práce, pán Richter, je veľmi úspešný. Bude vytvorených ďalších 13 500 pracovných miest pre mladých ľudí do 29 rokov. A teraz sa práve hádame s Bruselom, aby nám umožnili ďalšie zdroje, ktoré použijeme. A pokiaľ ide o tie stimuly. Ak sa objaví, pán redaktor, nejaký zaujímavý investor, tento investor porovnáva podmienky v jednotlivých krajinách k tomu, čo môže ponúknuť. Keď tohto investora neprilákame a neprivábime, tak investor pôjde do inej krajiny a potom zase všetci nám budú nadávať, že sme dali investičný stimul menší, ako sme mali dať. Finančne možno o tom veľa diskutovať, avšak môžem sa aj ja spýtať, že či niekto niekedy povedal, že za vlády Ivety Radičovej bolo v jednom prípade na jedno pracovné miesto vynaložených 80 000 eur, čo je absolútny rekord a vtedy nikto nič nerozprával. Čiže je to kombinácia, by som to zhrnul dohromady, po prvé boja za každé jedno pracovné miesto ako to bolo napríklad v Ružomberku, ako to bolo v Košiciach, boja za vytvorenie každého jedného nového miesta. My sme boli teraz úspešní Tatravagónka Poprad. Ja som veľmi rád, že Prakovce sa pomaly rozbiehajú. Som veľmi rád, že tu bude najväčšia výroba pravdepodobne pneumatík v strednej Európe v Púchove. Ďalej je tu vytváranie pracovných miest pre mladých ľudí cez programy Európskej únie. Áno a je to aj lákanie investorov cez investičné stimuly. Táto naša politika preto jednoducho bola úspešná, zabrzdili sme nárast nezamestnanosti. Myslím si, že nám teraz pomôže trošku aj leto, že nám pomôžu aj stavebné práce, to je normálne, sezónne práce cez leto. Ale naozaj pozerajme na tieto veci objektívne, je tu kríza. Slovensko si v kríze vedie dobre v porovnaní s inými krajinami a preto aj takto reagujem na úvod, že aby sme hneď od začiatku nezačali hovoriť, že zase je všetko zlé. To je presne ako keby som čítal denník Sme alebo počúval opozičnú tlačovú konferenciu. 

Braňo DOBŠINSKÝ, moderátor
--------------------
Veď sa na normálne rozprávame. Ja teraz zarámcujem tie investičné stimuly v globále, taký historický súhrn. Investičné stimuly 2002-2012 dohromady 1,4 miliardy eur, bolo vytvorených 45 000 pracovných miest a náklady na jedno pracovné miesto v tomto období celom boli priemerne 30 504 eur. No a ja skúsim taký krátky citát akejsi ideovej oponentúry k tým stimulom, že: "Jedna firma dostane stimul, no zároveň stovky až tisícky iných firiem, živnostníkov, spotrebiteľov sa vzdajú časti svojich zdrojov v prospech tejto firmy a nemôžu investovať, zamestnávať, či spotrebovať toľko, koľko by chceli. Dochádza tak nie k vytváraniu nových zdrojov, ale k prerozdeľovaniu existujúcich." Martin Vlachynský, INESS. No to je tá otázka, že naozaj tých 400 000 miest. 

Robert FICO /Smer-SD/, predseda vlády SR
--------------------
Pán redaktor, mňa fascinuje, mňa to fascinuje, že vy si vždy vyberiete nejaký citát od spoločnosti, ktorá by mi najradšej podrezala krk. 

Braňo DOBŠINSKÝ, moderátor
--------------------
Ale tak neočakávate, že vám budem hľadať citáty, ktoré vám budú vyhovovať. 

Robert FICO /Smer-SD/, predseda vlády SR
--------------------
Ale ja hovorím o ľuďoch, ktorí sú tak protivládni, ale nie že sú protivládni odborne, to je, INESS je organizácia, ktorej úlohou je zle robiť vláde a ona je na to určená. Preto nemám rád, keď sa argumentuje týmto spôsobom. Ja budem argumentovať vecne. 

Braňo DOBŠINSKÝ, moderátor
--------------------
Poďme na to. 

Robert FICO /Smer-SD/, predseda vlády SR
--------------------
Zoberieme príklad US Steelu Košice. Reálne v US Steel Košice hrozilo, že 7 000 ľudí príde o prácu. Keby sme boli bývali povedali, že nenecháme v žiadnom prípade na seba tlačiť a nech US Steel odíde, tak aj INESS, ktorý teraz spomínate a ďalší podobní budú organizovať tlačové konferencie, obviňovať mňa a moju vládu, že sme nič nerobili. Oni sa na to tešili, verte mi, tešili sa na to, že to nezvládneme a že US Steel zo Slovenska odíde, už si mädlili ruky ako pôjdu po mne a po mojej vláde. My sme to ale zvládli. A keďže sme to zvládli, tak nás zase kritizujú, že podmienky, ktoré sme ponúkli americkej spoločnosti, sú nejaké nadštandardné alebo neviem aké. Mne ide o pracovné miesta a hovorím to každému na Slovensku. Ak na to momentálne ešte máme, lebo nejde o priame peniaze, pán redaktor, viete, že ide väčšinou o daňové úľavy, lebo inak by sme nič nemali. Ak vytvárame novú fabriku na zelenej lúke a dávame jej daňové úľavy, no tak je to pre nás výhodné, lebo ľudia budú zamestnaní, budú platiť dane, budú platiť odvody. Ak nedáme daňové stimuly, v takom prípade ten podnikateľ sem nepríde a vytvorí pracovné miesta niekde inde. 

Braňo DOBŠINSKÝ, moderátor
--------------------
S tým nepolemizujem, ja sa len pýtam, že či sa dá vyriešiť teraz tá obrovská masa?

Robert FICO /Smer-SD/, predseda vlády SR
--------------------
Ale ja som predsa povedal o kombinácii nástrojov. Tie nástroje sú rôznorodé, vrátane peňazí z európskych fondov. Ale znovu poprosím, ako keď argumentujeme, dajte mi iných oponentov ako je ten, čo ste o tom hovorili. 

Braňo DOBŠINSKÝ, moderátor
--------------------
No dobre, vecne sa o tom bavíme, teraz nejde o osobu, myslím teda, kto to hovorí. Skúsim teda iný argument. Vy ste teraz boli nedávno v Španielsku. No keby ste zašli o krajinu ďalej, myslím Portugalsko, tak Portugalsko aktuálne teraz minister hospodárstva hovorí, že daňové zaťaženie pre firmy musí klesnúť. Majú zhruba 25%-nú firemnú daň, chcú teraz ísť niečo nižšie o pár percent. Podobne Švédsko znižovalo z 26 na 22, Nemecko ten balíček 8,5 miliardový daňových úľav a znižovania daní pre rodiny a firmy okolo 8,5 miliardy eur. Preto sa na to pýtam, že aj podnikatelia teraz hovoria o tom, že by potrebovali systémové úľavy. Napríklad keď už ste mu zvýšili firemné dane o pätinu, tak povedzme ich trápi cena elektrickej energie, ktorá je po Malte, Cypre a Taliansku na Slovensku najvyššia. 

Robert FICO /Smer-SD/, predseda vlády SR
--------------------
Dobre. Vaša otázka je veľmi logická a legitímna a ja budem na ňu odpovedať, aké sú možnosti, čo sa dnes deje predovšetkým v Európe a to je vážna téma a vrátim sa aj k tým cenám elektrickej energie, o ktorých teraz hovoríte. Ako viete, ja som sa vrátil teraz z Oxfordu, kde som mal prednášku na tému Európa a Slovensko a hovoril som o jednom živom príklade zo Španielska. Španielsko od 1. marca 2012 prijalo veľmi vážnu novelizáciu Zákonníka práce, ide o úplnú liberalizáciu pracovného trhu a uvoľnenie rúk podnikateľom, aby mohli ľahšie prepúšťať, aby bolo nižšie odstupné a podobne. Za rok pôsobenia tohto zákona, pán redaktor, prišli o ďalších 850 000 pracovných miest. Španielsko je výborný príklad toho, že miera pracovnoprávnej ochrany alebo výška daní nemá nič spoločné so zamestnanosťou a s nezamestnanosťou. Preto netreba neustále tlačiť, že poďme znižovať dane, poďme znižovať dane. My môžme dane úplne zrušiť, ale potom nech nikto neočakáva, že bude akákoľvek miera verejných služieb. 

Braňo DOBŠINSKÝ, moderátor
--------------------
Dobre, tak zvýšili ste dane, tak oni by chceli povedzme, dobre, tak robte niečo s elektrickou energiou. 

Robert FICO /Smer-SD/, predseda vlády SR
--------------------
Ale ja vám teraz odpoviem, to je to podstatné, o čom som hovoril aj v rámci mojej prednášky pred študentmi na univerzite v Oxforde. Je tu dnes vážny problém, ktorý sa týka tempa konsolidácie a my sme zaviazali, podobne ako ďalšie krajiny, že v roku 2013 dosiahneme deficit 3% a preto šetríme, šetríme, šetríme, ale má to svoj význam. Ja viem, že to ľudia priamo nevidia, ale pravda je taká, že dnes si Slovensko napríklad vie predať dlhopisy za historicky najlepších podmienok na finančných trhoch. 

Braňo DOBŠINSKÝ, moderátor
--------------------
Čiže dôveryhodnosť na finančných trhoch. 

Robert FICO /Smer-SD/, predseda vlády SR
--------------------
Absolútne tá je tu a tá je veľmi dôležitá. Ale sú tu krajiny, napríklad Španielsko, už aj Francúzsko, zhodou okolností so obidva štáty navštívil nedávno, máme priame informácie od predsedov vlád a od prezidenta Francúzskej republiky pána Hollanda. Zastavíme toto tempo ďalšej konsolidácie, spomalíme ho alebo pôjdeme ďalej, zrazu sa všetci začínajú ohlasovať, ozývať, že ak v roku 2014 budeme pokračovať v takomto prudkom tempe ozdravovaní verejných financií, tak definitívne zastavíme hospodársky rast. Ja vítam túto diskusiu a ja som presvedčený, že keby Slovensko nemuselo v roku 2014 znížiť deficit z 3% na 2,5%, ale povedzme na 2,8% alebo 2,9%, tak to sú presne tie zdroje, ktoré môžeme použiť na podporu podnikateľského prostredia ďalej. 

Braňo DOBŠINSKÝ, moderátor
--------------------
Ja len doplním, hovoríte, lebo väčšina ľudí ani nevie, lebo sa o tom diskutuje, že rok 2013 tak pod 3%, ale tá konsolidácia má pokračovať k vyrovnanému rozpočtu v roku 2018 na 0% HDP. To píše priamo ministerstvo financií. Čiže to bude pokračovať všetko. 

Robert FICO /Smer-SD/, predseda vlády SR
--------------------
Toto je momentálne plán, ktorý platí, nastavenie, ktoré platí v rámci Európskej únie, ale cítim a už som počul aj najnovšie vyhlásenia od prezidenta Európskej komisie, od ďalších veľkých krajín, musíme o tom hovoriť. Pretože ak naozaj nebudeme musieť takto škrtať v takom tempe, ako sme museli v roku 2012, aj v roku 2013, tak v roku 2014 budeme mať voľné zdroje na podporu podnikateľského prostredia a znovu to pripomínam, nikto o tom nechce hovoriť, máme najlepšie podnikateľské prostredie podľa správy Svetovej banky v rámci V4. Tak potom to asi, viete, potom to asi nie je taká katastrofa, keď máme tretí najnižší dlh v eurozóne, máme jeden z najvyšších hospodárskych rastov, máme zastabilizovanú nezamestnanosť na Slovensku, miera inflácie je 1,9%, najlepšie predávame dlhopisy na finančných trhoch historicky ako to kedy bolo. Jasné, že ľudia subjektívne vnímajú inak život, ale my sme museli krajinu zastabilizovať. A ja si dovolím povedať po roku vládnutia tejto vlády, že urobila dobrú robotu, pokiaľ ide o konsolidáciu verejných financií. To nám teraz umožňuje, aby sme sa pozreli na hospodársky rast. Veď my ideme teraz do vlády s celým súborom opatrení na podporu hospodárskeho rastu, lebo my by sme boli radi, keby to bolo viacej ako 3%. Tešíme sa, že Nemci ohlasujú vyšší hospodársky rast ako pôvodne predpokladali. Veľmi dobrá správa z Anglicka, hovoril som o tom včera s našim veľvyslancom vo Veľkej Británii, Angličania sú prekvapení, pozitívna správa, vyzerá to, že nebudú v recesií, ale pôjdu do hospodárskeho rastu. Čiže zabojovali sme, urobili sme, čo bolo treba. A k tomu si treba ešte pridať pán redaktor, že sme politicky stabilná krajina. Všimnite si, nikto tu nikoho neotravuje s vnútrokoaličnými spormi. Ak sa niekto háda, je to opozícia medzi sebou, ale to je ich problém. Ja za vládu garantujem politickú stabilitu. A stojím si aj za slovami, ešte dokončím jednu charakteristiku tejto vlády, táto vláda nie je spojená so žiadnym veľkým škandálom ako to bolo v minulosti. 

Braňo DOBŠINSKÝ, moderátor
--------------------
Dobre, vymenujem pár krajín. Česko, Fínsko, Francúzsko, Nemecko, Španielsko, Portugalsko, Poľsko, Rumunsko. Všetky spája jedna vec. Majú nižšiu tú cenu elektrickej energie pre firmy. A to je otázka, veď keď ste rokovali s US Steel, pán Rintoul o tom hovoril veľmi jasne, jednak distribučné poplatky pre firmy, ktoré nevyvážajú elektrinu za plot vlastnej firmy, plus vysoká podpora, garantovaná podpora obnoviteľných zdrojov, predtým fotovoltaika, teraz biomasa a tak ďalej. Platia to podnikatelia, sa im na to skladajú z vlastného vrecka a je to pre nich už neudržateľné, lebo uznajte sám, že ak musia dávať tieto peniaze do obnoviteľných zdrojov na podporu ich, tak majú menej peňazí na rozvoj, na mzdy, na konkurencieschopnosť. 

Robert FICO /Smer-SD/, predseda vlády SR
--------------------
Súčasne ale viete, že my sme jedným opatrením v jednom zákone vrátili úroveň na tú, ktorá bola pred týmito úvahami, asi o nejaké 4 eurá to išlo dole. Ale máte pravdu v tom, že cena elektrickej energie pre podnikateľský sektor na Slovensku je pomerne vysoká v porovnaní s inými krajinami, čo ovplyvňuje konkurencieschopnosť. Na druhej strane hovoria krajiny niektoré ako je Nemecko a ďalší, že Slovensko má výhodu napríklad v podobe nižších platov, čo kompenzuje výšku elektrickej energie. Áno, ja by som na to odpovedal asi takto. Predovšetkým je to podpora výroby elektrickej energie z obnoviteľných zdrojov, ktorá má vplyv na cenu energie a buď to zaplatia ľudia alebo to zaplatia spoločnosti. Sú krajiny ako napríklad Nemecko, kde podstatná časť nákladov spojených s obnoviteľnými zdrojmi je prenesená na fyzických ľudí. 

Braňo DOBŠINSKÝ, moderátor
--------------------
No pri 400-eurových platoch, no. 

Robert FICO /Smer-SD/, predseda vlády SR
--------------------
Presne tak. Keď v Nemecku niekto zarába 3-4 000 eur, tak on si môže dovoliť zaplatiť vyššiu cenu elektrickej energie ako fyzická osoba a potom podnikateľská sféra môže mať lacnejšiu elektrinu. 

Braňo DOBŠINSKÝ, moderátor
--------------------
Ja môžem namiešať iný mix, že povedzme je lacnejšie podporovať elektrárne vodné než fotovoltaiku. 

Robert FICO /Smer-SD/, predseda vlády SR
--------------------
Uvedomuje si ten tlak. My sa stretávame v rámci Rady solidarity, viem, sú tu veľké firmy, ktoré sa veľmi korektne správajú, hovoria o tom neustále. Znovu, ja som za spomalenie tempa konsolidácie v roku 2014 a ďalších rokoch za podmienky, že sa všetci na tom dohodneme. Bol by som nerád, keby to dopadlo tak, že dnes si Francúzsko a Španielsko vyrokujú nejaké výnimky a my na to budeme pozerať. Preto tu vidím veľký priestor na zdroje, ktoré by mohli významne pomôcť podnikateľskému prostrediu a tým aj podpore hospodárskeho rastu. 

Braňo DOBŠINSKÝ, moderátor
--------------------
Čiže ak to správne ale chápem, ten rok 2013 pod 3% zostáva garantovaný. 

Robert FICO /Smer-SD/, predseda vlády SR
--------------------
To garantujeme. 

Braňo DOBŠINSKÝ, moderátor
--------------------
A ten ďalší možný vývoj, povedzme zmiernenie konsolidácie, len ak by to bola dohoda v rámci eurozóny. 

Robert FICO /Smer-SD/, predseda vlády SR
--------------------
Áno, inak to nemôžte urobiť, pretože by krajina bola vystavená veľkým sankciám, ktoré by nám mimoriadne škodili. Čakám, že tieto rozhovory prídu už teraz na májovom summite Európskej rady a očakávam pomerne veľkú iniciatívu francúzskeho prezidenta Hollanda. 

Braňo DOBŠINSKÝ, moderátor
--------------------
Nech to tlačí. 

Robert FICO /Smer-SD/, predseda vlády SR
--------------------
No je veľká krajina a chce výnimku, lebo oni žiadajú výnimku v roku 2013 už. My v roku 2013 konštatujeme, že budeme mať deficit na úrovni 3%. Inak chcem povedať aj to, že sme dosiahli výborný výsledok v roku 2012, 4,3% deficit, že sme urobili deficit nižší dokonca ako bol pôvodný plán na rok 2012. Španieli a Francúzi budú asi také motory, ktoré budú tlačiť smerom k diskusiám na túto tému. Opakujem, som rád, že to nie je už iba názor a nápad krajín, ktoré majú problémy ako Španielsko a Francúzsko, ale je to už názor významných ekonómov, Svetová banka, Medzinárodný menový fond. Samotné vedenie Európskej komisie hovorí, poďme o tom diskutovať, lebo je v tom asi nejaké racio. 

Braňo DOBŠINSKÝ, moderátor
--------------------
Čiže ale pripúšťate aj teda, že téma cien elektrickej energie pre podnikateľov je vážna legitímna téma. 

Robert FICO /Smer-SD/, predseda vlády SR
--------------------
Je legitímna. My sme predsa, opakujem, urobili opatrenie, ktoré okamžite znížilo túto cenu, ale stále tie ceny sú vyššie ako v Európe. 

Braňo DOBŠINSKÝ, moderátor
--------------------
Asi by nebolo dobre, keby povedzme tak ako si to zabezpečil US Steel individuálne povedzme?

Robert FICO /Smer-SD/, predseda vlády SR
--------------------
To vyžaduje systémové riešenie, to v tomto musím s vami súhlasiť, ale rovnako dúfam, že so mnou ako s predsedom sociálnodemokratickej vlády súhlasíte, že nemôžme všetko preniesť na ľuďí s nízkymi platmi a s nízkymi dôchodkami. Toto je filozofia, ktorú sme odmietli aj pri zvyšovaní daní. Títo ľudia neboli postihnutí zvyšovaním. 

Braňo DOBŠINSKÝ, moderátor
--------------------
A povedzme to riešenie, ktoré sa objavilo povedzme u ľudí, ktorí sa v tom vyznajú, že stopnúť ďalšie nové zdroje, povedzme ako sa stopla fotovoltaila, lebo tie garantované ceny už nie sú také výhodné, tak by sa to dalo povedzme stopnúť?

Robert FICO /Smer-SD/, predseda vlády SR
--------------------
Našťastie to šialenstvo s podporou obnoviteľných zdrojov sa zastavilo a my sme v porovnaní s inými krajinami ani nedovolili nejaký veľký objem výroby elektrickej energie, pokiaľ ide o megawatty. Ak sa porovnáme s inými krajinami v Európe, tak sme celkom rozumne ešte to zastavili. Je dnes úplne zrejmé, že toto je cesta, ktorá zdražuje cenu energie. Ja vítam, že bolo prijaté rozhodnutie o znížení ceny elektrickej energie pre domácnosti. Trhy sa momentálne vyvíjajú veľmi pozitívne. Ja dúfam, že regulátor bude mať šancu ďalej postupovať v znižovaní cien elektrickej energie tak pre fyzické osoby, ako aj pre podnikateľské subjekty, lebo to naozaj potrebujú. A tu sa ukazuje, aký obrovský význam mala regulačná politika mojej vlády v rokoch 2006-2010 a opätovný návrat k tejto regulačnej politike v tomto období po dvoch rokoch totálnej deregulácie a zvyšovania cien energií za vlády Ivety Radičovej. 

Braňo DOBŠINSKÝ, moderátor
--------------------
Mimochodom, keď teda hovoríme o tých cenách elektrickej energie, teraz sa objavil už aj národný program reforiem sa to volá, no a tam píše rezort financií, že, alebo teda uvažuje o zrušení úľav pri takzvaných energetických daniach, inak povedané, tie domácnosti, ktoré nemusia platiť spotrebnú daň z plynu, elektriny, uhlia alebo teda nevyužívajú ju na výrobu, tak by mohli o tieto úľavy prísť. Oni tam píšu priamo, že ďalšou z možností zvyšovania kvality verejných financií prostredníctvom zmeny daňového mixu je zvýšenie podielu energetických daní na celkovom daňovom zaťažení v krajine, pričom by išlo o rušenie relatívne vysokého počtu fakultatívnych výnimiek. 

Robert FICO /Smer-SD/, predseda vlády SR
--------------------
Je to cesta, ktorá je ponúkaná aj zo strany iných krajín a veľa sa o tom hovorí v rámci Európskej komisie. 

Braňo DOBŠINSKÝ, moderátor
--------------------
Vy si to viete predstaviť?

Robert FICO /Smer-SD/, predseda vlády SR
--------------------
Plán národných reforiem naznačuje, ako ďalej postupovať pokiaľ ide o reformovanie krajiny. Ja najmä tu vítam jednu reformu, ktorá prinesie 700 miliónov eur a to je reforma miestnej štátnej správy ESO. Tu je napríklad zaujímavé, že my sme prijali návrh zákona vo vláde v stredu a my sme zrušili 248 miestnych orgánov štátnej správy, zrušili sme komplet krajskú štátnu správu, špecializovanú štátnu správu na úrovni krajov, rušíme teraz komplet 248 orgánov miestnej štátnej správy a vytvoríme iba 72 okresných úradov. A máme tu ďalšie a ďalšie reformy, ktoré prichádzajú do úvahy. Určite je oprávnená otázka, pán redaktor, že ak bude potrebné v roku 2013 ešte prijať nejaké opatrenia na konsolidáciu verejných financií, že kadiaľ pôjdeme. Určite pôjdeme cestou úspor v štátnej administratíve. Už tento rok očakávame veľké príjmy z reformy ESO, o ktorej som teraz hovoril. Druhá oblasť, ktorá ešte nie je pokrytá, sú dane z luxusného majetku, teda naozaj luxusné domy. Tá mapa sa veľmi ťažko stavia, ale chcem veľmi jasne povedať, že nemáme sa záujem dotýkať nikoho na Slovensku, kto si postavil rodinný dom. Čiže hovoríme o super luxusných rodinných domoch za desiatky miliónov eur, ktorých je pomerne veľa. 

Braňo DOBŠINSKÝ, moderátor
--------------------
A pôjdete tou cestou, lebo práve rezort financií píše, treba to nastaviť na trhovú cenu nehnuteľnosti, ale by to vyjadrovalo, proste naozaj keď niekto má metráž a je to v Kubíne Dolnom, tak to je trošku iné. 

Robert FICO /Smer-SD/, predseda vlády SR
--------------------
Presne tak tá mapa musí byť veľmi spravodlivá. Ja len chcem povedať ešte raz, bude to sústredené výlučne na luxusné budovy, luxusné domy. Ďalšia oblasť je. 

Braňo DOBŠINSKÝ, moderátor
--------------------
Pardon a to sa spýtam, keď to bude naozaj nadluxus, tak z toho veľa nezískate, ale bude tam nejaký bonus alebo? 

Robert FICO /Smer-SD/, predseda vlády SR
--------------------
To sme si aj my mysleli, keď sme napríklad zavádzali daň z príjmu pre fyzické osoby, ktoré zarábajú viac ako 3 300 eur mesačne, pretože na Slovensku je menej ako jedno percento ľudí, ktorí zarábajú viac ako 3 300 eur mesačne. A to nám prinieslo do štátneho rozpočtu desiatky miliónov eur. Prvý krok, keby sme sa pozreli na luxusné nehnuteľnosti, by takisto určite priniesol zaujímavú sumu peňazí. My sa totiž už teraz nebavíme ako v roku 2013 a 2013 o miliardách eur, ktoré treba dať dohromady kvôli konsolidácii, hovorím o nejakej sume 500 alebo 600 miliónov, čo vieme zvládnuť. Tretia oblasť veľmi vážna je zneužívanie sociálneho systému. Tu som veľmi zvedavý, ako bude reagovať verejnosť, pretože my chceme najskôr o niektorých opatreniach hovoriť na politickej úrovni u nás doma v strane Smer- Sociálna demokracia, ale poviem to veľmi presne. Pravdepodobne je dlhodobo neudržateľný stav, aby mal niekto 10, 11 detí len kvôli tomu, aby z toho žil. Nie preto, že tie deti chce, nie preto, že deti miluje, ale preto, že počet detí je pre neho zdrojom príjmov pravdepodobne budeme otvárať témy ako napríklad, hovorím o budúcnosti, nehovorím o spätnej platnosti takéto právneho predpisu, keď niekto má deti, tak je povinnosťou štátu vytvárať nejaké podmienky, ale do budúcnosti treba povedať, nech sa páči, majte prvé, druhé, tretie dieťa. Budú na to rodinné prídavky, budú príspevky pri narodení prvého, druhého, tretieho dieťaťa. Potom ďalšie dieťa štvrté, možno tam už bude nejaké významné zníženie rodinného prídavku alebo už nebude rodinný prídavok. Lebo už potom každý, kto chce mať štvrté, piate, šieste dieťa, bude musieť zobrať na svoju vlastnú zodpovednosť. Alebo povieme, že musí ísť o človeka, ktorý preukáže aktivitu, že chce pracovať, naozaj má záujem, aktívne spolupracuje s úradom práce. 

Braňo DOBŠINSKÝ, moderátor
--------------------
Čiže daňové bonusy. 

Robert FICO /Smer-SD/, predseda vlády SR
--------------------
Áno, ak je napríklad nezamestnaný, že je nedobrovoľne, nie že dobrovoľne. Ale máme aj kategóriu ľudí, ktorí nechcú pracovať a tu chceme veľmi vážne sa na tieto témy pozrieť. Ale viete si asi predstaviť, po prvé sa objavia všelijakí ľudskoprávni svätuškári, potom sa objaví naša opozícia, ktorá bude zase kričať. 

Braňo DOBŠINSKÝ, moderátor
--------------------
Ale aj stredná vrstva, to sa práve že chcem spýtať, lebo ja sa na to pýtam už celé roky, ešte za vašej prvej vlády, či je zmysluplné, aby ľudia, lebo tie prídavky sa vyplácajú a príspevky z daní aby ľudia, ktorí majú povedzme plat 600, 700, 800 eur sa z daní skladali povedzme na kočíkovné pre ľudí, ktorí majú plat 1 500, 2 000, 2 500, či naozaj t ľudia reálne potrebujú 600 eur pri narodení od štátu?

Robert FICO /Smer-SD/, predseda vlády SR
--------------------
Po prvé, je veľmi ťažké stanoviť hranicu, kde by sme mali uvažovať o nejakom obmedzení týchto benefitov, ktoré štát dáva. Ja si napríklad musím uvedomiť ako predseda vlády, že úplne bežný plat na Slovensku je 550, 600 eur, hoci štatisticky je vyšší plat, ale bežne ľudia zarábajú 550, 600 eur. Musím si uvedomiť, že iba 12% ľudí na Slovensku zarába viac ako 1 100 eur mesačne. Ak niekto chce povedať, že príjem 1 100 eur mesačne je príjem boháča, tak s tým nemôžem súhlasiť. Čiže trafiť nejakú tú hladinu alebo úroveň, kedy povieme toto je bohatý človek, bude veľmi, veľmi ťažké a komplikované. 

Braňo DOBŠINSKÝ, moderátor
--------------------
No ale mnohé krajiny na západ od nás, myslím v Európskej únii, majú stropovanie čo ja viem, 11 000, 15 000 eur ročný plat a od toho už nedostáva, respektíve sa znižuje. Čiže teda vy si chcete ísť tou cestou, teraz je na diskusiu tá výška. 

Robert FICO /Smer-SD/, predseda vlády SR
--------------------
Nechcem ísť do detailov, ja skôr sa chcem sústrediť v danom okamihu na zneužívanie sociálneho systému. Namaľovať mapu ľudí na Slovensku, ako zarábajú, aké majú príjmy, je veľmi komplikované, pretože ešte stále nám nefunguje Unitas, teda ten spoločný výber tak, ako by sme chceli. 

Braňo DOBŠINSKÝ, moderátor
--------------------
No minister práce hovoril alebo financií, že by sa to mohlo robiť čestnými vyhláseniami. 

Robert FICO /Smer-SD/, predseda vlády SR
--------------------
Áno, ale čestné vyhlásenie negarantuje vždy automaticky, že tie príjmy sú také, aké sú. Aby som zbytočne nevytváral rôzne diskusie okolo tohto, najpodstatnejšie je povedať, že sú tu ľudia, ktorí zneužívajú sociálny systém. Títo ľudia by mali dostávať pomoc od štátu len vtedy, keď preukážu záujem pracovať, aj keď pre nich prácu nebudeme mať priamo, ale sú rôzne iné typy preukázania záujmu. Mňa tak trošku to naozaj hnevá, že keď človek ide po Slovensku, vidí veľmi veľa znečistených ciest, vidí veľa znečistených vodných tokov a všetko ostatného. Choďte do lesa sa pozrieť, je tam obrovské množstvo popadaného dreva. Ja nechcem, aby takúto prácu robili ľudia, ktorí majú vzdelanie, ktorí napríklad sú nezamestnaní preto, lebo stratili prácu, ale bu´dme k sebe otvorení a úprimní, máme aj ľudí, ktorí ráno o siedmej prídu do potravín, kúpia si pivo a pre nich skončila vtedy celá pracovná doba. Jednoducho zvykli si na nejaký spôsob života. Títo ľudia môžu dostať pomoc od štátu, ale budú musieť preto takisto niečo urobiť. Bude to veľký súboj, my si to najprv musíme doma povedať, či do tohto súboja pôjdeme, aj s opozíciou, opozícia to okamžite zneužije proti nám, ale tu vidím priestor. To už je potom druhá rovina povedať, kto je bohatý a pre koho tie rodinné prídavky nemajú taký význam. 

Braňo DOBŠINSKÝ, moderátor
--------------------
Dobre, časovanie, lebo v tom národnom programe píše ministerstvo financií, zmena zákonov a tak ďalej, september. 

Robert FICO /Smer-SD/, predseda vlády SR
--------------------
Ministerstvo práce, ako som informovaný, je pomerne ďaleko a očakávam od ministra práce, že na úrovni našej vnútornej predstaví tieto idey v priebehu najbližších dvoch, troch týždňov, čo znamená, že stále je v časovom harmonograme, o ktorom hovoríte aj vy. 

Braňo DOBŠINSKÝ, moderátor
--------------------
Čiže od budúceho roka by to mohlo začať fungovať?

Robert FICO /Smer-SD/, predseda vlády SR
--------------------
My musíme prijať nejaké opatrenia, pokiaľ chceme ďalej ozdravovať verejné financie a tvrdíme, že chceme šetriť na štáte, chceme bojovať proti daňovým únikom, to je naozaj veľká téma, ktorej venujeme veľkú pozornosť, chceme bojovať proti zneužívaniu sociálneho systému, tak tieto opatrenia musia platiť od 1. januára 2014 samozrejme. 

Braňo DOBŠINSKÝ, moderátor
--------------------
Jasné. Dobre. Ďalšia téma. Vláda už odobrila správu o stave školstva. No ale krátky citát, v tej pôvodnej správe z dielne rezortu školstva bolo, že: "na to, aby Slovensko dosiahlo priemernú úroveň verejných výdavkov krajín OECD do školstva v horizonte piatich rokov, je potrebné medziročne zvyšovať objem verených výdavkov, regionálne školstvo 140 miliónov, vysoké školstvo 60 miliónov", dohromady 0,3% HDP to vychádza. No ale ten záväzok každoročného anuitného zvyšovania výdavkov do školstva zmizol z toho, čo bolo vládou odobrené, je tam len záväzok, že do roku 2020 na 6%. Inými slovami, keď nedáte ani cent naviac a bude to musieť dať vláda v roku 2019, tak ten záväzok bude dodržaný. Prečo ste odmietli to každoročné navyšovanie, po čom aj odborári volali?

Robert FICO /Smer-SD/, predseda vlády SR
--------------------
Nechcem vám skákať do reči, ale opäť je to dezinformácia, s ktorou sa veľmi úspešne darí médiám pracovať. Vláda nič neschválila. 

Braňo DOBŠINSKÝ, moderátor
--------------------
Odobrila. 

Robert FICO /Smer-SD/, predseda vlády SR
--------------------
Vláda nič neschválila. Vláda zobrala na vedomie materiál, ktorý minister školstva predkladá na verejnú diskusiu. Nič nie je schválené. Prvý krát a keď sa spýtate ľudí, ktorí sa vyznajú v školstve, predložil minister školstva ucelený pohľad na slovenské školstvo a sú tam neuveriteľné veci. Keď si človek prečíta, koľko máme na Slovensku škôl s počtom žiakov menších ako 10. 

Braňo DOBŠINSKÝ, moderátor
--------------------
Súhlasím, je to zaujímavé čítanie. 

Robert FICO /Smer-SD/, predseda vlády SR
--------------------
To je čítanie, ktoré otvára oči. Keď si uvedomíme, aký je podiel súkromného sektoru, že koľko je súkromných škôl na Slovensku a koľko peňazí do týchto súkromných škôl ide na úrovni základných škôl a na úrovni škôl stredných, keď si uvedomíme, aký je pomer učiteľ, počet žiakov a podobne, tieto kritéria vyznievajú veľmi zaujímavo. Súčasne v tejto správe navrhuje Dušan Čaplovič a jeho ľudia určité kroky do budúcnosti. Ale to je tak vážny zásah do systému školstva, to je tak vážny zásah do postavenia miest, obcí a vyšších územných celkov, že vláda musí počuť názory zainteresovaných subjektov ako sú mestá, obce, vyššie územné celky a podobne, čo o týchto návrhoch hovoria. Mimochodom Združenie miest a obcí Slovenska konštatovalo, že podstatná časť pripomienok, ktoré mali v prvej etape, boli zapracované. A teraz je niečo predložené na diskusiu, ja vyzývam aj učiteľpov, aj odborárov, je to na verejnú diskusiu, tak poďme o tom hovoriť, na čo máme a na čo nemáme. Ale preboha sa navzájom nemôžeme vydierať, pretože ak by sa takto postavili ľudia z oblasti štátnej správy, ak by sa takto postavili zdravotné sestry, takto sa postavia baníci, takto sa postavia ľudia v železničnej doprave, autobusovej doprave, všetci povedia, my chceme o 10% vyššie platy, no tak potom dobre. My povieme, budú o 10% vyššie platy, ale 31. decembra zhasneme svetlo a zatvoríme dvere, pretože táto krajina jednoducho nemá na také prudké zvyšovanie. 

Braňo DOBŠINSKÝ, moderátor
--------------------
Tomu rozumiem. Nehovoríme o platoch. 

Robert FICO /Smer-SD/, predseda vlády SR
--------------------
Ja chcem, aby sme boli voči sebe ústretoví, mám záujem, ja aj moja vláda, aby ľudia mali vyššie platy, pretože keď budú mať vyššie platy, budú spokojnejší. A rozumiem aj tomu, že chcú využívať oprávnenia, ktoré im dáva Ústava, že chcú aj zaprotestovať, že možno niekde aj niekto chce zorganizovať nejaký štrajk. Nikdy im nebudem vyčítať, že využívajú svoje základné ľudské práva, ale tak, ako im ja rozumiem, lebo viem, že platy nie sú vysoké, prosím aj ich, aby rozumeli nám vo vláde, že sme limitovaní a robíme, čo sa tam v okamihu robiť dá. Ja si myslím, že toto je vláda, ktorá nie je zaťažovaná žiadnymi konfliktami vo vnútri a celú svoje energiu venuje na to, aby priniesla konkrétne riešenia. Takže nič nie je schválené, nič nie je schválené. Schvaľovať budeme veci, schvaľovať budeme veci až potom, keď prejdú verejnou diskusiou a ukáže sa, čo sa dá a čo sa nedá zvládnuť. Pozrite sa, ja vám dám konkrétny príklad, ak dovolíte. Ak si pamätám, jeden údaj z tejto správy hovorí, že na Slovensku je 110 škôl, kde je počet žiakov tuším nižší ako 10 alebo 15. Čiže hovoríme o malotriedkach v obciach. Predstavte si, že máte 110 obcí na Slovensku, kde majú školu s jednou triedou a v tej triede je možno 10 žiakov, príklad uvádzam. Môže teraz vláda len tak prísť, pretože to má svoje politické náklady a súvislosti a povedať. 

Braňo DOBŠINSKÝ, moderátor
--------------------
Aj kultúrne. 

Robert FICO /Smer-SD/, predseda vlády SR
--------------------
Áno presne tak, týmto 110 obciam zrušíme tieto školy a deti budú teraz chodiť nejakými autobusmi školskými do vedľajších dedín do školy. Čo povedia tí 110 starostovia v týchto obciach, čo povedia rodičia, ktorí bývajú v tých dedinách? My chceme, aby hovorili názor, čo s tým. Viete, aké je riešenie? Pravdepodobne sa stretneme niekde v strede. Musím si asi povedať, že postupný odchod učiteľov z tejto sféry je medzi riešením. 

Braňo DOBŠINSKÝ, moderátor
--------------------
Tomu rozumiem, pán premiér, ale predsa len v tej správe sa píše a opakovane minister školstva sa sám na to odvoláva aj verejne veľa krát, že bola veľké analýza spoločnosti McKinsey, že slovenské školstvo vo svojej cenovej kategórii, vychádzajúc z objemu finančných prostriedkov na žiaka, patrí medzi najefektívnejšie na svete. Inými slovami, je to na hranici efektivity, ak chceme lepšie školy, teraz nehovorím o platoch učiteľov, ale proste vzdelanie našich detí, tak treba naliať viac peňazí. Či teda vy osobne si nemyslíte, že ak chceme múdru, vzdelanú, kvalifikovanú pracovnú silu, generáciu mladú, tak by sa naozaj malo povedať školstve priorita a zakotviť každoročné navyšovanie?

Robert FICO /Smer-SD/, predseda vlády SR
--------------------
Myslím si to, ale súčasne si aj školstvo musí uvedomiť, že má veľké vnútorné rezervy. Nie je možné iba od štátu očakávať, že do tohto systému školstva nalejeme ďalšie stovky miliónov eur bez toho, aby sa urobil základný poriadok vo vnútri školstva. 

Braňo DOBŠINSKÝ, moderátor
--------------------
Ale keď tá správa tvrdí, že je efektívne. 

Robert FICO /Smer-SD/, predseda vlády SR
--------------------
Ale toto je výsledkom. Je efektívne v tom, že máme malé školy, malotriedky, ktoré sú veľmi drahé, áno to tak vychádza, pretože to všetko financujeme. Ale uvedomme si, že to je neudržateľné do budúcnosti. Čiže ja som aj za vyššie platy učiteľov, určite áno, som aj za to, aby sa zvyšoval podiel finančných prostriedkov na vzdelanie, pretože to je jediná cesta, ako Slovensko môže prežiť, ale hovorím o miere, hovorím o miere únosnosti zvyšovania týchto zdrojov. Preto správu Dušana Čaploviča vítam ako vynikajúci materiál na začiatok, aby sa o tom hovorilo a ja verím, že z toho vyjdú závery, ktoré budú kompromisom a budú výsledkom určitého sociálneho zmieru.  

Braňo DOBŠINSKÝ, moderátor
--------------------
Môže tam byť aj nejaký záväzok presnejší? 

Robert FICO /Smer-SD/, predseda vlády SR
--------------------
Možno aj k takémuto záveru dôjdeme, ale najprv si musíme zistiť, aké budú reakcie tých miest a obcí pri rušení napríklad škôl. Zvládneme to politicky? Čo sa stane? Ako budú tie deti chodiť, kam budú chodiť? Možno dôjdeme k záveru, že takéto školy sa nikdy rušiť nebudú a budeme sa musieť pýtať, dobre, tak tuná nevieme nájsť rezervy, hľadajme rezervy v nejakej inej oblasti. Počet učiteľov, sú odborári pripravení, keď tak tlačia na zvyšovanie platov, aby podpísali Vláde Slovenskej republiky, že súhlasia s odchodom nejakého počtu učiteľov preč? Ďalší okamih, počet žiakov na učiteľov. Súhlasia s tým odborári, učitelia, že ten počet žiakov na nich sa bude zvyšovať? To sú rôzne príklady, ktoré by som teraz vedel uviesť. Hovorím o úmernosti a solídnosti diskusie. Ja rešpektujem a chcem rešpektovať učiteľov, moja vláda rešpektuje a che rešpektovať učiteľov. Prosíme ich, aby rešpektovali nás, pri vzájomnom rešpekte môžme nájsť riešenie. 

Braňo DOBŠINSKÝ, moderátor
--------------------
Dobre a jednou vetou, čiže Dušan Čaplovič stále má vašu dôveru? Lebo napríklad opozícia to považuje za vyjadrenie nedôvery ministrovi školstva, aj teda ten celý proces, že to predložil do parlamentu ešte predtým, než to vláda vôbec vzala na vedomie tú správu, že z toho vypadli niektoré veci, ktoré v pôvodnej verzii boli. 

Robert FICO /Smer-SD/, predseda vlády SR
--------------------
Ak si pamätáte ministrov školstva, tak ministrom školstva bol človek, ktorého sme nazývali, že manželka inšpektora Columba za vlády Ivety Radičovej. Všetci sme vedeli, že inšpektor Columbo nejakú manželku má, ale nikto ju nevidel a to bolo presne ako s ministrom školstva za vlády Ivety Radičovej, všetci sme vedeli, že nejaký minister školstva je, ale nikto nevedel, kto to je a čo robí. 

Braňo DOBŠINSKÝ, moderátor
--------------------
Dobre, čiže má vašu dôveru? 

Robert FICO /Smer-SD/, predseda vlády SR
--------------------
Prvýkrát tu je minister školstva, ktorý sa nebojí položiť hlavu na klát, ktorý prvýkrát pomenoval veci tak, ako ich nikto nepomenoval v školstve a ktorý je prvýkrát pripravený viesť veľmi široký dialóg so zainteresovanými ľuďmi. Už len z tohto dôvodu, pre jeho pracovitosť a pre ochotu ukázať slovenskej verejnosti, v akom stave slovenské školstvo je, tento človek má a musí mať plnú podporu Vlády Slovenskej republiky a moju osobnú podporu. 

Braňo DOBŠINSKÝ, moderátor
--------------------
Dobre. Zase pár mien poviem. Bývalý šéf kontrarozviedky, teda rovnaké meno mal ten človek Ján Feranc, potom pani, ktorá bola aj, a dnes už len bola šéfkou služobného úradu Úradu pre verejné obstarávanie, starosta Horných Plachtiniec, ktorý ale nevie, kto je vlastne konateľ, keď sa na to novinári pýtali. To je regionálna obstarávacia agentúra v fúzii s Hornými Plachtincami a tender s tou rámcovou hodnotou 140 miliónov eur. V dôsledku už bola odvolaná šéfka služobného úradu Úradu pre verejné obstarávanie tento týždeň. No končí tým vyvodzovanie zodpovednosti alebo je to pre vás dôveryhodná agentúra? Lebo vôbec, aby si štát obstarával cez takýchto, takúto firmu niečo za 130 miliónov rámcovo? 

Robert FICO /Smer-SD/, predseda vlády SR
--------------------
Táto otázka mi navodzuje atmosféru, že čokoľvek sa na Slovensku stane, tak musím byť pripravený v každom okamihu odpovedať na všetky možné detaily, ktoré sú tam, pretože novinári sú samozrejme vo výhode, naštudujú si nejaké informácie o niečom. 

Braňo DOBŠINSKÝ, moderátor
--------------------
Dobre, globálne. 

Robert FICO /Smer-SD/, predseda vlády SR
--------------------
Čo sa udialo niekde inde. To je presne to isté ako keby som, ako sa to mne stalo pred dvoma týždňami, lebo som o tomto nič nevedel, keby som sa ja spýtal z moje vlastnej prípravy novinára, že nech mi povie po latinsky, ako sa povie medveď hnedý. Určite by to nevedel. A teraz je to prípad aj tejto regionálnej obstarávajúcej agentúry. Samozrejme, že keď sa to objavilo v médiách, tak som sa na to pýtal. A čo je, môj pohľad na to je nasledujúci. Sú dva rozdielne pohľady. Je myslím Transparency International, ktorý hovorí, že takýto nejaký prvok iný ako verejný, by sa mohol. 

Braňo DOBŠINSKÝ, moderátor
--------------------
Zaangažovať súkromne, áno. 

Robert FICO /Smer-SD/, predseda vlády SR
--------------------
Presne tak, to hovorí Transparency International. Na druhej strane je šéfka Úradu pre verejné obstarávanie, ktorá hovorí, že by to tak nemalo byť. Vôbec neviem, že či bola alebo nebola nejaká agentúra. Pre mňa je podstatné to, že nebolo minuté ani jednou euro, to je prvá vec, veľmi dôležité, po druhé je pre mňa dôležité to, že akonáhle sa objavili nejaké pochybnosti, že by to nemuselo byť dobré, hoci Transparency International volá po takomto prvku vo verejnom obstarávaní.

Braňo DOBŠINSKÝ, moderátor
--------------------
Ale nie v takomto podaní. 

Robert FICO /Smer-SD/, predseda vlády SR
--------------------
Minister Kaliňák okamžite všetko zrušil a tým to pre mňa jednoducho skončilo. Ja sa naozaj nemôžem zaoberať takýmito, pre mňa bolo dôležité- stratili sa nejaké peniaze, okradol niekto niekoho, ako to celé vzniklo?

Braňo DOBŠINSKÝ, moderátor
--------------------
No tak znie moja otázka, že či to týmto končí.

Robert FICO /Smer-SD/, predseda vlády SR
--------------------
Asi to končí, asi to končí, pretože minister Kaliňák veľmi správne zareagoval, keď videl pochybnosti, zrušil, dal nabok a bolo vybavené. Ja by som nespájal určite to, čo sa udialo na Úrade pre verejné obstarávanie, keď šéfka Úradu pre verejné obstarávanie dala návrh na odvolanie šéfky služobného úradu s týmto, pretože toto je vnútorná vec Úradu pre verejné obstarávanie. 

Braňo DOBŠINSKÝ, moderátor
--------------------
No áno, ona sama hovorí, že jednoducho proste napríklad pre mňa je to také veľmi zvláštne, keď niekto sedí na Úrade pre verejné obstarávanie ako v zásade jeho funkcionár a popritom si ako manažuje nejakú, teda je akcionár nejakej firmy, kde už nebol teda akcionár, ale tak no. 

Robert FICO /Smer-SD/, predseda vlády SR
--------------------
Áno, pravdepodobne týmto vyvodila pani predsedníčka Úradu pre verejné obstarávanie zodpovednosť voči svojej podriadenej a ja to rešpektujem. Úrad pre verejné obstarávanie je nezávislá inštitúcia a predsedníčka má právo si prijímať svoje suverénne personálne rozhodnutia. 

Braňo DOBŠINSKÝ, moderátor
--------------------
A vašu dôveru, lebo takto. Minister vnútra, to trvalo vlastne viac ako pol roka, tá príprava zákona o verejnom obstarávaní nových pravidiel, ako bude štát kupovať. To je niekoľko miliard ročne, každoročne. No, to bola veľká diskusia, nakoniec bola prijatá malá novela, veľká novela, dokonca minister vnútra sa profiloval do človeka, ktorý by vlastne bol garantom centrálneho verejného obstarávania. No a zrazu príde takáto podivná podivná agentúra, ktorá ide obstarávať za 130 miliónov, keby sa to nemedializovalo, bohvieako by to skončilo. Minister vnútra má dôveru?

Robert FICO /Smer-SD/, predseda vlády SR
--------------------
Keby, ja som presvedčený, viete, presne je to o tomto, že je dnes už toľko kontrolných mechanizmov, že ťažko môže niekto urobiť nejakú černotu len tak. Nevylučujem, že sa niečo môže vyskytovať, aj môže sa vyskytnúť, ale v tomto prípade zafungovali kontrolné mechanizmy, opätovne som povedal, že boli aj také názory, aj onaké názory a minister konal. Minister má moju dôveru, pretože zvládol proces prijímania nového zákona o verejnom obstarávaní tak, že za túto novelu hlasovali aj opoziční poslanci. Kde sa stane pri takých citlivých zákonoch ako je verejné obstarávanie, že získa aj časť hlasov opozície? Robert Kaliňák je minister, ktorý má mimoriadne ťažký rezort, má okrem toho aj pod kontrolou reformu ESO, to je to, čo som povedal, rušenie 248 štátnych úradov, zabezpečil veľmi kvalitnú novelizáciu. 

Braňo DOBŠINSKÝ, moderátor
--------------------
No on sám vyzeral byť prekvapený z tejto kauzy celej. 

Robert FICO /Smer-SD/, predseda vlády SR
--------------------
No tak to len znamená, že. 

Braňo DOBŠINSKÝ, moderátor
--------------------
Je úprimný? Lebo pravdu povediac, keby ste chceli znedôveryhodniť centrálne verejné obstarávanie prostredníctvom ľudí, myslím čo boli v tej agentúre a podobne, no tak ani inzerátom by ste zrejme takých ľudí nenašli, také spojenia, že bývalý človek zo SIS. 

Robert FICO /Smer-SD/, predseda vlády SR
--------------------
Zrušené, vybavené, tým to pre mňa skončilo. Ja som takisto o tom nič nevedel, až keď sa objavili nejaké veci v médiách. Média sú tu na to, aby kontrolovali, ak sa niečo našlo. Otázka bola, či sa minulo alebo neminulo nejaké euro. Odpoveď bola, neminulo sa ani jedno euro, bolo to zrušené. Minister vnútra povedal veľmi jasne, že touto cestou sa postupovať nedá. 

Braňo DOBŠINSKÝ, moderátor
--------------------
Toľko predseda vlády Robert Fico. 

Robert FICO /Smer-SD/, predseda vlády SR
--------------------
Ďakujem za pozvanie a pekný a slnečný víkend. 

Braňo DOBŠINSKÝ, moderátor
--------------------
No a podobne príjemný jarný víkend praje od mikrofónu aj Braňo Dobšinský. 

Robert FICO /Smer-SD/, predseda vlády SR
--------------------
Dopočutia.

25.5.2013
Rádio Slovensko
Robert Fico o súčasnom dianí na Slovensku
25.5.2013    Rádio Slovensko    str. 01   12:10 Sobotné dialógy
            
Branislav DOBŠINSKÝ, moderátor
--------------------
Dámy i páni, príjemné sobotné popoludnie. Ako obvykle je tu čas Sobotných dialógov, tentoraz s hosťom predsedom vlády Robertom Ficom. 

Robert FICO, predseda vlády SR /Smer-SD/
--------------------
Ďakujem za pozvanie a želám pekný deň. 

Branislav DOBŠINSKÝ, moderátor
--------------------
No a pekný deň od mikrofónu želá aj Braňo Dobšinský, doplním, reláciu predhrávame v piatok popoludní kvôli pracovným povinnostiam predsedu vlády. Pán premiér, in medias res, začnime teda Bruselom, začnime teda tým, že dvoma vecami, ktoré trápia nielen že Brusel, ale trápia aj vlastne nás - to sú daňové úniky a ceny elektrickej energie. Skúsme začať trebárs s tou cenou elektrickej energie. To je téma, ktorá bola otvorená napríklad nedávno pri vašom rokovaní s U.S.Steel, kde sa pán Rintoul vysťažoval, že vlastne výrazne rástli ceny elektrickej energie, tie distribučné poplatky a tak ďalej. Faktom je, že Slovensko má, pokiaľ viem, tretiu najvyššiu cenu ener, elektrickej energie pre podnikateľov v rámci Európskej únie. Dôvodom sú práve aj tie, povedzme, poplatky. Pre poslucháčov - 47% zhruba tvorí silo, cena silovej, časť silovej energie a ten zvyšok sú distribučné poplatky, jadrový fond, obnoviteľné zdroje a tak ďalej, a tak ďalej. Aké je teda riešenie tohto problému? Vy sám priz, ste priznali aj v tejto relácii, že to je pre podnikateľov problém a naznačili ste, že je, povedzme, čas pre nejaké mimoriadne odvody, vyššie zdanenie. 

Robert FICO, predseda vlády SR /Smer-SD/
--------------------
Buďme úprimní a trochu pomenujme aj dôvody, pre ktoré má nielen Slovensko, ale aj celá Európa obrovské ťažkosti s cenami elektrickej energie pre podnikateľský sektor. Je fakt, že Európa stráca konkurencieschopnosť, v porovnaní so Spojenými štátmi, alebo inými regiónmi sveta aj vďaka tomu ako sa vyvíja cena elektrickej energie pre podnikateľský sektor. Preto záver, ktorý bol prijatý v rámci Európskej rady, ktorá sa uskutočnila v stredu, je jednoznačný. Musíme ísť do vytvorenia jednotného európskeho trhu s energiami, čo bude určite viesť k zníženiu cien elektrickej energie, nielen pre podnikateľský sektor, ale určite aj pre domácnosti. Slovensko urobilo v minulosti pomerne veľa strategických chýb. Nie je žiadne tajomstvo, že keď vláda Mikuláša Dzurindu privatizovala, či už išlo o Slovenský plynárenský priemysel, alebo Slovenské elektrárne, keď sa bavíme o Slovenských elektrárňach, tak bývalo zvykom, že súčasťou týchto privatizačných zmlúv bol záväzok štátu zvyšovať ceny elektrickej energie a plynu, aby privatizér čo najrýchlejšie dostal naspäť svoje peniaze. Nechápem, prečo bolo potrebné privatizovať distribučné podniky na Východnom Slovensku, v Žiline a v Bratislave, pretože, ak je to sprivatizované, tak súkromný vlastník chce čo najrýchlejšie svoje peniaze naspäť, čo určite ovplyvňuje aj ceny elektrickej energie. 

Branislav DOBŠINSKÝ, moderátor
--------------------
Možno skúsenosti so štátnym manažmentom, povedzme, pamätáte si aj Budského. 

Robert FICO, predseda vlády SR /Smer-SD/
--------------------
Pán redaktor, pán redaktor, ja by som vám odporúčal, v dobrom, keby ste možno niekedy urobili poslucháčom Slovenského rozhlasu analýzu, ako sa napríklad vyvíjal podnik v Žiline - Stredoslovenská energetika. Tento podnik predala vláda Mikuláša Dzurindu za 170 miliónov eur, desať rokov tu boli francúzski investori, ktorí desať rokov z tohto podniku len ťahali dividendy, nič iné, nič neinvestovali, a dnes tento podnik idú predať za 400 miliónov eur, tak sa pýtam, aká to bola cena pred desiatimi rokmi a načo to bolo dobré. Bolo to dobré len na vyťahovanie finančných prostriedkov z týchto podnikov. Ale poďme na riešenia. Áno, urobili sa veľké chyby pri privatizácii, keď privatizovali pravicové vlády, ale to je za nami. My podporujeme, ako vláda Slovenskej republiky, nasledujúce kroky. Po prvé, vytvorenie jednotného európskeho trhu a poprepájanie všetkých európskych regiónov tak, aby každá členská krajina Európskej únie mala rovnaký prístup k elektrickej energii v určitej cene a v určitom množstve. Po druhé, my sa hlásime k projektu, aby sme prehodnotili podporu výroby elektrickej energie z obnoviteľných zdrojov. Ľudia, ktorí dnes chodia po Slovensku, majú možnosť niekedy vidieť polia, ktoré sú plné fotovoltaických panelov napríklad, a výroba elektrickej energie z takýchto fotovoltaických panelov je mimoriadne výhodná pre tých, ktorí investovali, pretože štát na to do, dopláca veľmi veľa peňazí.

Branislav DOBŠINSKÝ, moderátor
--------------------
Ja len pripomeniem taký výrok nedávny českého prezidenta Miloša Zemana, ktorý označil práve solárny biznis za najväčší tunel v českých dejinách. 

Robert FICO, predseda vlády SR /Smer-SD/
--------------------
Česká republika išla podstatne ďalej v objeme, ktorý bol.

Branislav DOBŠINSKÝ, moderátor
--------------------
Áno, tam sa ale proste fixovali na vysokú cenu dotácie, kdežto tie panely išli cenou nižšie a vznikol z toho proste veľmi slušný zárobok. 

Robert FICO, predseda vlády SR /Smer-SD/
--------------------
Musím povedať pán redaktor, že celá Európa je v tomto na rovnakom stupni, pretože aj preto je tu záver Európskej únie - rady, že treba uvažovať o zmene podmienok a aj my na Slovensku uvažujeme o tom ako znížiť dotácie, ktoré dávame výrobcom elektrickej energie z obnoviteľných zdrojov, hovorím teraz o fotovoltaike, o výrobe elektrickej energie z, z vetra podobne. A tieto peniaze chceme použiť na zníženie tarifov pre podnikateľský sektor, pokiaľ možno aj pre domácnosti, pretože nie je dôvod už, aby rástla cena elektrickej energie. Ja som veľmi rád, že, či to bola moja prvá vláda v rokoch 2006-2010 alebo to je teraz, robíme tvrdú regulačnú politiku a budeme ju robiť ďalej, pretože nie je žiadny dôvod na rast cien elektrickej energie, ako to možno robili vždy pravicové vlády. 

Branislav DOBŠINSKÝ, moderátor
--------------------
Dobre, a konkrétne hovoríte, že je čas zvážiť, viete teda už povedať, že, čo ja viem, že odkedy povedzme by mala klesnúť tá podpora, prípadne, aj dôležitá vec, na čo oni upozorňujú, teda podnikatelia, je, že bolo by dobré dať stopku novým, všetkým novým obnoviteľným zdrojom, lebo aj tak ich máme už dosť. 

Robert FICO, predseda vlády SR /Smer-SD/
--------------------
Je určite preukázané, že výroba elektrickej energie z obnoviteľných zdrojov nikdy nemôže nahradiť výrobu elektrickej energie takú klasickú - z vody alebo z jadra, pretože najmä jadro je pre nás životne dôležité. Ja sa stotožňujem s tým, že nie je žiadny argument, aby sme podporovali biznis súkromných podnikateľov, a preto čím rýchlejšie pripravíme nástroj, ktorý zníži štátnu podporu v tejto oblasti, tým bude lepšie. Ja si myslím, že to bude najneskôr k prvému januáru 2014, a že tieto finančné zdroje budú môcť byť použité, ako som už uviedol, na zníženie taríf. My máme aj záväzok v súvislosti s prijatím prorastových opatrení, keď zasadala Rada rozvoja a solidarity s vládou minulý týždeň, kde sme povedali, že očakávame od Úradu pre reguláciu, že príde s návrhmi ako znižovať tieto tarify. Ak tak neurobíme, tak nielen že Slovensko, ale celá Európa nemôže nikdy vyhrať v súťaži s ostatnými regiónmi sveta. My musíme ísť s cenami elektrickej energie dole. 

Branislav DOBŠINSKÝ, moderátor
--------------------
No, Úrad pre reguláciu sieťových období, odvetví už avizoval, že dôjde k nejakej úprave, ešte nepovedal koľko a kedy. 

Robert FICO, predseda vlády SR /Smer-SD/
--------------------
To už je na nich, je to nezávislý orgán. 

Branislav DOBŠINSKÝ, moderátor
--------------------
Presne. Ale ešte sa vrátim k tejto téme k jednej veci, že napríklad Združenie fotovoltaiky hovorí o tom, že áno, že v poriadku, že tam sú tri percentá, čo sa týka, keď si zoberieme sto percent cena elektrickej energie, z toho 47 silová, 3 percentá foltovolta, fotovoltaika, nejaké distribučné poplatky, ale je tam zarátaný aj jadrový fond, v poriadku, ale napríklad aj podpora pre hnedouhoľné bane, a tam príklad už dlhodobo niektorí ekonómovia hovoria, že ony tie bane sú už vyťažené a že možno efektívnejšie než tie dotácie pre nich by bolo, pre baníkov, by bolo podporiť z tých peňazí nejaký iný biznis. 

Robert FICO, predseda vlády SR /Smer-SD/
--------------------
Pán redaktor, toto je téma, na ktorú som veľmi citlivý a budem.

Branislav DOBŠINSKÝ, moderátor
--------------------
Viem. 

Robert FICO, predseda vlády SR /Smer-SD/
--------------------
Veľmi jasný a veľmi dôrazný, pokiaľ ide o baníctvo na Slovensku. Veľmi často navštevujem Hornonitrianske bane, kde niekoľko tisíc ľudí je zamestnaných a kde celá Horná Nitra je závislá od produkcie hnedého uhlia. Nie je pravda, že by bolo hnedé uhlie vyčerpané, pretože sa otvárali ďalšie úseky, či to bol jedenásty, teraz sa pripravuje na otvorenie ďalší úsek, je tam kapacita na ťažbu uhlia na ďalších niekoľko desať rokov. 

Branislav DOBŠINSKÝ, moderátor
--------------------
Ale efektivita je s dotáciami. 

Robert FICO, predseda vlády SR /Smer-SD/
--------------------
No. 

Branislav DOBŠINSKÝ, moderátor
--------------------
Bez nich to /nezrozumiteľné/.

Robert FICO, predseda vlády SR /Smer-SD/
--------------------
Ale ja idem ďalej. Ale to je sociálna ťažba, ktorá funguje aj v iných krajinách, pretože prísť s akoukoľvek myšlienkou, že teraz zastavíme podporu sociálnej ťažby hnedého uhlia znamená, že niekoľko tisíc ľudí by okamžite prišlo o prácu a je tu priemysel, ktorý má svoju tradíciu, má svoju hodnotu. 

Branislav DOBŠINSKÝ, moderátor
--------------------
Nie, nemusel by prísť o tie peniaze. 

Robert FICO, predseda vlády SR /Smer-SD/
--------------------
Preto. 

Branislav DOBŠINSKÝ, moderátor
--------------------
By sa mohli investovať do nejakých investícií. 

Robert FICO, predseda vlády SR /Smer-SD/
--------------------
Ale to je. 

Branislav DOBŠINSKÝ, moderátor
--------------------
Ja neviem /nezrozumiteľné/. 

Robert FICO, predseda vlády SR /Smer-SD/
--------------------
Viete, to sú také naivné, to sú také naivné predstavy, že vytiahneme štyritisíc baníkov, a že budú podnikať v cestovnom ruchu alebo niekde inde. Prosím, túto tému ani neotvárajte. Pokiaľ ja bude predsedom vlády Slovenskej republiky, urobím všetko pre to, aby baníctvo na Hornej Nitre normálne žilo a existovalo. Ja teraz nechcem ani špekulovať o výške podpory, ktorá ide na podporu ťažby hnedého uhlia, ale už tu bolo kopu všelijakých mudrlantov, ktorí hovoria, zoberme im to. Prosím, všetko sa dá zobrať, ale dôsledky budú katastrofálne, preto pokiaľ ide o zamestnanosť, pokiaľ ide o udržanie každého jedného pracovného miesta, tak ja som za to, aby sme baníkov na Hornej Nitre naozaj chránili. 

Branislav DOBŠINSKÝ, moderátor
--------------------
Jasné, čiže cez túto cestu vlak nejde vo vašom prípade. Vrátim sa ešte do toho Bruselu, teda k tomu summitu. Dane. V tejto relácii sedel aj pán Hudák, váš štátny tajomník na ministerstve financií a pýtal som sa ho ako došlo, napríklad v prípade aj Cypru, kde aj vy ste otvárali tú otázku, že OK, v poriadku nejaká pomoc a podobne, ale výmenou za informácie a podobne. Vtedy pán Hudák hovoril, že je to na dobrej ceste. Máme už tie informácie, ktoré ste aj vy osobne chceli mať, nemyslím vy osobne ako osoba, ale ako Slovensko, čo sa týka majiteľov schránkových firiem a sprístupnenie týchto informácií? 

Robert FICO, predseda vlády SR /Smer-SD/
--------------------
Základný výsledkom summitu v Bruseli, pokiaľ ide o dane, je dohoda o automatickej výmene informácií, pretože pokiaľ si nebudú členské štáty Európskej únie, eurozóny vymieňať informácie o tokoch daní, ťažko budeme môcť bojovať s daňovými únikmi a s daňovými podvodníkmi. To je veľký posun dopredu a naozaj každý privítal, že Európska únia sa k tejto téme vrátila. Pokiaľ ide o informácie, je trochu malý problém ešte dve krajiny a to je Luxembursko a.

Branislav DOBŠINSKÝ, moderátor
--------------------
A Rakúsko. 

Robert FICO, predseda vlády SR /Smer-SD/
--------------------
Rakúsko, ale tlak na tieto dva štáty bol tak enormný, že museli súhlasiť s určitou formuláciou, ktorá bola nakoniec súčasťou záverom summitu. Vláda Slovenskej republiky nie je inštitúcia alebo orgán, ktorá by mohla žiadať priamo od vlády inej krajiny informácie takéhoto typu, o ktorých hovoríte. 

Branislav DOBŠINSKÝ, moderátor
--------------------
Daňováci, finančné inštitúcie. 

Robert FICO, predseda vlády SR /Smer-SD/
--------------------
Presne. Tu ide skôr o to, že keď príslušný vyšetrovací orgán, či už v rámci finančného riaditeľstva alebo orgán iný, ktorý na Slovensku vyšetruje daňové ekonomické trestné činy, keď sa obráti na orgány, napríklad na Cypre, aby to netrvalo 300 dní, ale trvalo to päť dní. A bol už jeden príklad z konca roku v roku 2012, keď sme veľmi intenzívne túto tému otvárali, že cyperské orgány reagoval podstatne pružnejšie. Čiže, dosiahli sme to čo sme chceli, že na príslušný dotaz, ktorý príde z príslušného orgánu Slovenskej republiky pri vyšetrovaní nejakej trestnej činnosti, schránkové firmy a podobne, prichádza odpoveď podstatne pružnejšie a rýchlejšie, čo nám umožňuje, aby sme potom aj dosahovali lepšie výsledky. Ja som veľmi rád, pretože som mal možnosť hovoriť s viacerými pracovníkmi finančnej správy, viete, že organizujem teraz krajské stretnutia, už som absolvoval Košice, Prešov, Banskú Bystricu, kde hovoríme so zamestnancami daňových orgánov. Bavíme sa ako je hrozne dôležité pre Slovensko dobre vyberať dane, že musíme urobiť všetko preto, aby sme zabránili daňovým únikom. A sú dobré výsledky, pretože najmä tí, čo podvádzali s vratkami DPH sú viac opatrnejší, keď porovnáme počet žiadostí o vratku DPH. Napríklad teraz s minulým rokom je tam principiálny zásadný rozdiel. Ja sa teším aj na veľmi zaujímavý inovatívny návrh, s ktorým prišlo ministerstvo financií, finančné riaditeľstvo. 

Branislav DOBŠINSKÝ, moderátor
--------------------
Tie domy?

Robert FICO, predseda vlády SR /Smer-SD/
--------------------
To je takzvaná bločková, nie mám teraz na mysli bločkovú lotériu, kedy budeme môcť si odkladať bloky a potom tieto bloky budú súčasťou losovania za nejaké atraktívne ceny. Je to nápad, ktorý sme nevymysleli my, používali ho v niektorých iných krajinách sveta a mohlo by to naozaj viesť k tomu, že by ľudia pri nákupoch boli dôslednejší pri vyžadovaní si platných dokladov o zaplatení a potom s týmito platnými dokladmi o zaplatení sa stanú súčasťou celoštátnej lotérie. 

Branislav DOBŠINSKÝ, moderátor
--------------------
V prípade, že nebude veľký previs medzi oficiálnou a neoficiálnou cenou, napríklad v prípade remeselných prác, tam si človek povie, dobre dvadsať percent menej, to nie je návod, len hovorím reálne skúsenosti ako to počujem. Ale ešte jeden taký zaujímavý nápad sa objavil, zatiaľ je to v takej fáze, že to nie je celkom jasné, preto sa na to spýtam vás priamo. Ministerstvo financií zvažuje aj možnosť, že by sa kolaudovali len domy, alebo teda by súčasťou kolaudácie boli aj potvrdenia o pôvode materiálu, o zaplatení prác, a tak ďalej. Je to reálne?

Robert FICO, predseda vlády SR /Smer-SD/
--------------------
Pán redaktor, bol by som nerád, keby sa tu vytváral obraz, že niekto chce buzerovať alebo šikanovať ľudí na Slovensku. Je tu veľa všelijakých nápadov. Mnohé z nich zaniknú, sa stratia, pretože nebudú realizovateľné. Ja môžem len privítať v tomto okamihu, že úradníci, ktorí majú na starosti výber daní, vymýšľajú, sú inovatívni, pokúšajú sa nájsť nejaké zaujímavé projekty. Či práve toto je tá správna cesta, ja teraz neviem. Máme však spoločný cieľ. Spoločný cieľ spočíva v tom, aby sa normálne platili dane a aby mnohí neokrádali tento štát práve na daniach. Toto je náš spoločný cieľ a ja verím, že nájdeme také metódy, ako napríklad je bločková lotéria, ktorá sa mi zdá byť veľmi pozitívna vo vzťahu k ľuďom, že nájdeme pozitívne témy, ktoré budú ľudí oslovovať, pretože ja dávam podstatne väčšiu prednosť prevencii pred represiou. Ja nechcem teraz niekoho naháňať a, a podobne, hoci aj represia zohráva svoju úlohu. Predovšetkým by sme si mali uvedomiť, že pokiaľ nebudeme schopní skolektovať dane, tak bude treba získať peniaze na konsolidáciu verejných financií niekde inde, možno na úkor školstva, možno na úkor zdravotníctva. Preto, ak sa neplatia dane, no tak okrádame sami seba všetci. To je môj pohľad, ale tu by som nechal na ľudí, ja chcem len pripomenúť, že nie, nie som za šikanovanie alebo buzeráciu ľudí. Čo bude z týchto nápadov zrealizované, to je otázka času. 

Branislav DOBŠINSKÝ, moderátor
--------------------
Je to vo fáze úvah. Jasné. 

Robert FICO, predseda vlády SR /Smer-SD/
--------------------
To je iba o diskusii. 

Branislav DOBŠINSKÝ, moderátor
--------------------
Dobre, ale, ale povedzme, že čo sa týka tých daňových únikov, lebo tam lietajú rôzne čísla, obrovské šialené miliardové sumy, pritom ale časť toho, však aj Inštitút finančnej politiky hovorí, že to je aj daňová medzera v tom, že ľudia nakupujú vonku a podobne. Máte povedzme už nejaký nástrel, že koľko by sme mohli získať na tom lepšom výbere, aké, aké je to reálne, nejak časovo, povedzme, že o rok?

Robert FICO, predseda vlády SR /Smer-SD/
--------------------
Najhoršia je daň z pridanej hodnoty, kde sú úniky dlhodobo, to nie je problém tohto roku alebo predchádzajúceho roku, je to dlhodobo obrovské množstvo finančných prostriedkov. Ja by som bol veľmi rád, keby sme si mohli naplánovať do štátneho rozpočtu v roku 2014, keď budeme zostavovať štátny rozpočet, vyšší príjem z DPH aspoň o 5 až 10%. To by bol už významný pokrok v porovnaní s predchádzajúcim obdobím. 

Branislav DOBŠINSKÝ, moderátor
--------------------
Štátny rozpočet, poďme k tomu aj vlastne, že by tento týždeň ste schvaľovali, alebo vzali na vedomie, presnejšie povedomé, prorastové opatrenie a je to taký celkom veľký elaborát, myslím, že to má nejakých 45 strán plus prílohy. No, je tam naozaj skoro všetko a to je práve moja otázka, že, alebo také dve základné otázky. Prvá je, že kde na to vziať a druhá, že či tých priorít tam nie je strašne veľa, lebo keď si listujem, tak si tam nájdem jednu z vecí - modernizácia armády, potom si tam nájdem vzdelávanie a vzdelanie, potom si tam nájdem diaľnice, infraštruktúra, nespochybňujem nič z týchto troch vecí, ale peňazí niet, je toho strašne veľa v tom materiály. Nebolo by dobré, povedzme určiť si dve-tri priority?

Robert FICO, predseda vlády SR /Smer-SD/
--------------------
Základnou prioritou pre Slovensko pán redaktor je predovšetkým byť dôveryhodnou krajinou, ktorá je schopná sa udržať v európskom priestore a nevypadnúť z prípadnej integrácie. To sme už povedali niekoľkokrát, že Slovensko si nemôže dovoliť v prípade akýchkoľvek pohybov v Európskej únii sa stratiť z dohľadu najvýznamnejších hráčov. My chceme spolu s týmito najvýznamnejšími hráčmi pokračovať ďalej. Aj preto si uvedomujeme, že konsolidácia verejných financií je veľmi dôležitá, že musíme tento rok dodržať deficit tri percentá. A že sa nám darí potvrdzuje aj to, že Európska komisia vo svojich odhadoch hovorí, že Slovensko v roku 2013 tento cieľ určite dosiahne a veria nám aj finančné trhy. Asi ste zachytili, že včera sa nám podarilo opäť umiestniť päť a polročné dlhopisy v objeme jednej miliardy eur za historicky najnižšej úrokovej sadzby, myslím, že to bolo 1,6 percenta. To je, to je tak lacné pre nás, to je tak dobré, ešte bol dokonca trojnásobne väčší záujem o tieto dlhopisy ako sme reálne mohli umiestniť na finančných trhoch, čo len každý môže potvrdiť slovami, dobre Slovensko je stabilná a dôveryhodná krajina, preto sa oplatí s ňou pracovať aj pri takejto nízkej úrokovej sadzbe 1,6 percenta. Mňa veľmi teší aj to, že nám Európska komisia predpovedá v tomto roku štvrtý najvyšší hospodársky rast v eurozóne a dokonca v roku 2014 to má byť druhý najvyšší hospodársky rast v eurozóne. Mnohé krajiny budú naďalej v hospodárskom prepade, nebudú mať žiadny hospodársky rast. Tretí mesiac ide dole konečne už aj nezamestnanosť. Je tu trend, dúfam, že tento trend udržíme. A povedali sme si, že nemôžme sa spoliehať iba na to, aké je vonkajšie prostredie, hoci Slovensko je otvorená krajina a veľmi nás ťahá vývoj v Európe. Ale že urobíme v rámci možností aj niečo doma. Spoločne so sociálnymi partnermi sme niekoľko týždňov pracovali na prorastových opatreniach a každé jedno prorastové opatrenie, ktoré bolo navrhnuté a zakomponované do dokumentu, o ktorom sme rokovali na Rade solidarity a rozvoja, bolo prerokované s ministerstvom financií z pohľadu finančnej únosnosti. Čiže, my nemáme nič v týchto prorastových opatreniach, čo by nebolo ufinancovateľné. 

Branislav DOBŠINSKÝ, moderátor
--------------------
Ale nie naraz. 

Robert FICO, predseda vlády SR /Smer-SD/
--------------------
Vy ste použili príklad - armádu. Nerozumejte, keď vidíte projekt modernizácia armády, automaticky, že musíme naliať do armády viac peňazí. Dnes sa vyvíja koncept, v rámci armády, ktorý a nazýva v angličtine smart defence - to znamená akási inteligentná rozumná umná obrana. Spočíva v tom, že napríklad komunikujeme s Českou republikou ako efektívnejšie využiť spoločné letectvo na ochranu vzdušného priestoru, ušetriť peniaze, ktoré potom môžte dať niekde inde do nejakého iného prostredia v armáde. Pod modernizáciou v armáde vôbec nerozumieme ďalšie toky peňazí, na to jednoducho nemáme. To máte úplne pravdu a ani by sme si jednoducho nevedeli teraz predstaviť, že by sme liali peniaze do armády, keď potrebujeme peniaze niekde inde. Modernizácia znamená, že sa tam bude významne šetriť. Je jeden projekt v rámci týchto prorastových opatrení, ktorý je pre nás životne dôležiý a to je čerpanie európskych fondov. Veľmi otvorene opakujem pred slovenskou verejnosťou, že Slovensko je v riziku, že v roku 2013 nevyčerpá asi 300 miliónov eur, ktoré má k dispozícii z eurofondov. To neznamená, že ich niekto ukradne, alebo že jednoducho ich musíme niekam zaplatiť. Jednoducho, tieto peniaze sa vrátia naspäť do rozpočtu Európskej únie, keď ich nepoužijeme. Ale musím povedať aj B, pretože nerád by som len za všetko niesol zodpovednosť osobne. V roku 2011, za vlády Ivety Radičovej, malo Slovensko minúť 1,8 miliardy eur a tieto peniaze musí minúť v roku 2011, 2012 a 2013. Pán Figeľ neminul ani jedno euro. Čiže, celá tá suma sa zrazu naakumulovala na posledných 20 mesiacov a my teraz sme v riziku. 

Branislav DOBŠINSKÝ, moderátor
--------------------
Tam rokujete ale o tom presune. 

Robert FICO, predseda vlády SR /Smer-SD/
--------------------
Ja, rokujeme a myslím, že máme aj dobrú správu, pretože súčasťou summitu v Bruseli bolo aj rokovanie so šéfom Európskej komisie Barrosom. My sme presvedčili Európsku komisiu, bojujeme, aby nám dali výnimku, ešte jeden rok navyše na vyčerpanie týchto zdrojov, pretože peniaze z Európskej únie sú neopakovateľné, sú neuveriteľne cenné. 76% všetkých verejných investícií na Slovensku je krytých z európskych fondov. Tu sa aj ukazuje ako je dobre pán redaktor, že moja vláda nie je zaťažená žiadnymi konfliktami s koaličnými partnermi. Verte mi, prídem ráno do roboty a nemusím si rozmýšľať o tom, že čo mi kedy vyvedie koaličný partner, môžem od rána do noci pozerať len na to aký mám program, čo treba urobiť, kam treba ísť. 

Branislav DOBŠINSKÝ, moderátor
--------------------
A v strane nemáte koalície? 

Robert FICO, predseda vlády SR /Smer-SD/
--------------------
Kde treba zabojovať. Prosím? 

Branislav DOBŠINSKÝ, moderátor
--------------------
V strane nemáte koalície zaujímavé?

Robert FICO, predseda vlády SR /Smer-SD/
--------------------
Musím vám povedať, že pre mňa to je. 

Branislav DOBŠINSKÝ, moderátor
--------------------
Lebo viem, že je košická skupina. 

Robert FICO, predseda vlády SR /Smer-SD/
--------------------
Pre mňa je to. Ale to sú také taľafatky. Viete, pre mňa je. 

Branislav DOBŠINSKÝ, moderátor
--------------------
Kaliňákova. 

Robert FICO, predseda vlády SR /Smer-SD/
--------------------
Pre mňa je až nepochopiteľné, nepochopiteľné, až sa smeje pri tom, že za tých 14 rokov existencie Smeru a predsedujem tejto strane už 14 rokov, som nebol nikdy súčasťou žiadneho vnútorného konfliktu a keď pozerám na vnútornú stabilitu tejto strany, tak je to až neuveriteľné a ja som rád, že takto to vnímajú aj v zahraničí naši partneri. Nakoniec, sme mali možnosť vidieť aj počas 150. výročia osláv nemeckej sociálnej demokracie, kde slovenská sociálna demokracia bola významne ocenená. 

Branislav DOBŠINSKÝ, moderátor
--------------------
A len tak na margo tejto témy, keď ste ju otvorili. Neobávate sa, že keby ste povedzme kandidovali na prezidenta, stali sa prezidentom, tak tá jednota Smeru bude minulosťou?

Robert FICO, predseda vlády SR /Smer-SD/
--------------------
Politická strana ako je Smer-sociálna demokracia nepodceňuje otázky personálne a preto ja si už dnes viem predstaviť do budúcnosti, a teraz nehovorím o prezidentských voľbách, do budúcnosti niekoľko ľudí, ktorí bez problémov môžu prevziať túto stranu, pretože ak si politik myslí, že tu je na večné veky, tak sa veľmi mýli a ja si tiež uvedomujem, že horizont politickej práce má nejaké hranice. Ja si myslím, že už dávno som tieto hranice z hľadiska rokov prekonal, preto tohto sa ja vôbec neobávam a prezidentské voľby ma stále ešte nezaujímajú. Teraz tu máme toľko dôležitých vecí. Vidíte, že bojujeme. 

Branislav DOBŠINSKÝ, moderátor
--------------------
Ani sa nepýtam. 

Robert FICO, predseda vlády SR /Smer-SD/
--------------------
Bojujeme. 

Branislav DOBŠINSKÝ, moderátor
--------------------
Ani sa nepýtam, tak sa vráťme ešte k tým.

Robert FICO, predseda vlády SR /Smer-SD/
--------------------
Bojujeme a znovu pripomínam, že to je veľmi dobré, že sa nezaťažujeme a neotravujeme verejnosť konfliktmi s koaličnými partnermi, ale ukazujeme, aj keď robíme chyby, no, kto robí, robí chyby, ale naozaj sa snažíme. 

Branislav DOBŠINSKÝ, moderátor
--------------------
Keď hovoríte o chybách, tak rovno to strihnem k inej téme. Ešte sa vrátime aj k tým prorastovým, ale rovno to teraz strihnem. Vojenské spravodajstvo, no, to je také, že o tajných službách by človek nemal vôbec vedieť, vôbec čítať, vôbec počuť, ale tu sa občas objavia tajné služby v hľadáčiku médií a verejnosti a väčšinou to nie je v dobrom. Malo sa tam kradnúť v rokoch 2009. Hovorím malo, lebo zatiaľ je to postavené na podozreniach. V každom prípade, taká jedna základná otázka znie, že ľudia, ktorí boli v tom podozriví sú momentálne opäť v nejakých funkciách, pán Šebo je niekde v Číne ako nejaký pridelenec, pán Skuhra šéfuje spravodajstvu - zase. Ono sa to vyšetruje, má sa to vyšetrovať, vyšetrovalo sa to. Nebolo by dobré, aby minimálne napríklad pán Skuhra ako šéf spravodajstva zatiaľ nebol vo funkcii, aby neovplyvňoval vyšetrovanie? Ako sa vy vlastne pozeráte na celú tú kauzu? 

Robert FICO, predseda vlády SR /Smer-SD/
--------------------
Použil som nedávno výraz v médiách, expresívny. 

Branislav DOBŠINSKÝ, moderátor
--------------------
Áno. 

Robert FICO, predseda vlády SR /Smer-SD/
--------------------
Tak dúfam, že sa na mňa ľudia nenahnevajú, keď ho zopakujem. V tejto kauze sa pomaly už ani divá sviňa nevyzná, že o čo tam presne ide. Dovoľte mi však povedať, dôležitejšie veci pre mňa. Je veľmi nebezpečné, ak bývalí pracovníci tajných služieb, ktorí tam už nie sú, dokonca jeden z nich je aj trestne stíhaný, spochybňujú slovenské spravodajské služby z čisto osobných záujmov len preto, lebo tam nie sú a chcú za každú cenu urobiť zle. Ako predseda vlády Slovenskej republiky mám právo sa oboznamovať s najprísnejšími dokumentami v činnosti spravodajských služieb

Branislav DOBŠINSKÝ, moderátor
--------------------
Ste šéf Bezpečnostnej rady. 

Robert FICO, predseda vlády SR /Smer-SD/
--------------------
Presne tak. Jednoducho, ja môžem nahliadnuť do všetkých dokumentov, ktoré sa týkajú činnosti štátu, aj keď sú opečiatkované tými tajnými všelijakými pečiatkami. A ak má niekto pocit, že tajná služba, alebo spravodajská služba je obchod s potravinami, do ktorého prídete a si z  neho vyberete čo chcete, tak je to veľmi mylná predstava. Spravodajská služba je presne o tom, že o mnohých veciach verejnosť nemôže vedieť, pretože by bola ohrozená bezpečnosť štátu. To, čo napríklad urobili títo ľudia, bývalí pracovníci bezpečnostných služieb, spôsobuje, že naše spravodajské služby prídu o niekoľko nehnuteľností, pretože sú absolútne nepoužiteľné na akékoľvek operačné aktivity.

Branislav DOBŠINSKÝ, moderátor
--------------------
Sú dekonšpirované, hej. 

Robert FICO, predseda vlády SR /Smer-SD/
--------------------
Plus, musím povedať, že sa začínajú objavovať aj obavy našich zahraničných partnerov, ktorí sa pýtajú, že pre boha, to ako sa môže takéto niečo stať, že nehnuteľnosti, ktoré sú súčasťou operácií v boji proti terorizmu, sa stanú predmetom prvých strán niekde v novinách. Potom o čom je ten boj s terorizmom

Branislav DOBŠINSKÝ, moderátor
--------------------
Čiže, chápem to správne

Robert FICO, predseda vlády SR /Smer-SD/
--------------------
Keď hocijaké noviny si píše

Branislav DOBŠINSKÝ, moderátor
--------------------
Že nekradlo sa tam, ale tie spochybnené prevody boli súčasťou operácií? 

Robert FICO, predseda vlády SR /Smer-SD/
--------------------
Pán redaktor, ste viazaný, ja som viazaný, ja som viazaný mlčanlivosťou. Môžem vám len povedať toľko, že mám informáciu od ministra obrany, ktorému absolútne dôverujem. Túto informáciu mi poskytol dnes, že prebehlo interné vyšetrovanie vo vnútri spravodajských služieb v rámci ministerstva obrany, nedošlo k žiadnemu tunelovaniu, tieto objekty sú na 80%, na 90% naďalej v službách, to použijem úmyselne, v službách spravodajských služieb, hoci potom čo predviedli títo bývalí pracovníci, tak kľudne to môžu teraz popredávať a dať preč, lebo to už nemá žiadny význam takéto nehnuteľnosti držať. Dokonca, niektoré veci sa vôbec nestali, ktoré sú popisované v tých rôznych dokumentoch, o ktorých hovoria médiá. Ale, a idem ďalej, aby teraz nevznikol obraz, že sa niečo dáva pod koberec. Ja dôverujem ministrovi obrany a dal som mu jasný pokyn. Jediný kto môže vyšetriť to čo sa udialo na tajných službách v minulosti, je len Špeciálna prokuratúra a príslušné orgány činné v trestnom konaní. Musíte poskytnúť maximálnu súčinnosť a všetky informácie, ktoré treba poskytnúť. Toto minister obrany urobí, ja by som preto v tomto okamihu už nechal príslušné orgány, aby sa na to pozreli, ale z hľadiska tunelovania alebo nejakého rozkrádania minister obrany na základe interného vyšetrovania informoval, že to sú veci, ktoré boli poprekrúcané. Ja sa teraz nechcem ísť do /nezrozumiteľné/ detailov. 

Branislav DOBŠINSKÝ, moderátor
--------------------
A dá sa veriť tomu vyšetrovaniu, keď hovorím, tej službe šéfuje človek, ktorý podľa tých materiálov mal byť podozrivý z toho, tak, to je také divné. 

Robert FICO, predseda vlády SR /Smer-SD/
--------------------
Nepoznám ja všetky detaily, ja sa musím spoľahnúť na ministra obrany, len vy, vy ste niečo naznačili pán redaktor. Ja ne, ja nemôžem o tých veciach hovoriť, nemôžem. 

Branislav DOBŠINSKÝ, moderátor
--------------------
Nechcem ani ja to detailov, veď jasne. 

Robert FICO, predseda vlády SR /Smer-SD/
--------------------
Ale v boji, viete, to, to, prepáčte, ja to poviem tak inak. Aj vo svete, teraz nehovorím o Slovensku, platí, že keď tajné služby, vo svet, opakujem, nie na Slovensku. Keď tajné služby chytia obávaného teroristu, tak určite sa k nemu nesprávajú tak ako ku zlodejovi bicykla. Často aj niečo vyjde na povrch, že sú kroky, operácie. S terorizmom sa nedá vždy bojovať len s otvorenými kartami. Tiež musíte používať metódy práce, ktoré sú konšpiračné, hlboko tajné, sú spolupráce medzinárodných služieb. Opakujem, už my počúvame teraz, čo bláznite na tom Slovensku, jako veď to, to sú veci nepochopiteľné.

Branislav DOBŠINSKÝ, moderátor
--------------------
Čiže, dostali ste reálne nejaký telefonáty od? 

Robert FICO, predseda vlády SR /Smer-SD/
--------------------
Iné, ja si myslím, že o tom hovoril dnes na tlačovej konferencii aj minister obrany, obrany niečo. Preto, áno, ak niekto niečo ukradol, no tak ho treba zatvoriť, na to je špeciálna prokuratúra. Na to je špeciálna prokuratúra a nech to vyšetrí, ale ja takisto nemôžem súhlasiť s tým, aby dôveryhodnosť slovenských spravodajských služieb a dôveryhodnosť slovenských spravodajských služieb je veľmi vysoká v Európe a vo svete, bola naštrbovaná preto, že tu máme nejakých neukojených troch bývalých zamestnancov a plus aj možno niekoľko neukojených politikov v opozícii, ktorým je všetko jedno, len treba zničiť a rozbiť obraz Slovenska za každú cenu. Ja už naozaj niekedy som taký trošku aj v pomykove. Ideme do zahraničia a zrazu počúvame o Slovensku pozitívne správy. Každý nás vníma ako dôveryhodných partnerov. Máme stabilný politický systém, bojujeme s konsolidáciou, bojujeme s čerpaním európskych fondov, bojujeme s nezamestnanosťou. Áno, robíme chyby, som to priznal, že tie chyby sú celkom prirodzené. A potom prídete domov a máte pocit, že ste v inom svete. Počúvate - samá katastrofa, všetko zlé, uverejňujú sa len zlé informácie, ako keby tu bola oficiálna filozofia niekoho, že musíme nahnevať všetkých Slovákov za každú cenu, ale takto to nemôže. Ísť. To Slovensko v rámci hlbokej krízy, ktorá tu je, si nevedie až tak zle. Nevedie si až tak zle. Opakujem, druhý najvyšší hospodársky rast budúci rok v eurozóne. Držíme pod kontrolou dlh, deficit máme absolútne pod kontrolou, najlacnejšie v histórii predávame dlhopisy, nezamestnanosť nám tretí - štvrtý mesiac ide dole. Ja sa musím do určite miery pozerať aj na to, ako napríklad ľudia žijú. Ak nemôžme napríklad teraz tým ľuďom pomôcť vyššími dôchodkami a vyššími platmi, lebo je kríza, no tak sledujeme vývoj cien a inflácia na Slovensku za apríl spomalila na úroveň 1,7 percenta, teda zdražovanie, čo je najnižšia hodnota od decembra roku 2010.

Branislav DOBŠINSKÝ, moderátor
--------------------
Toto je logické, lebo keď klesá rast. 

Robert FICO, predseda vlády SR /Smer-SD/
--------------------
Ale, ale počkajte, ale to je regulačný rámec. My sme napríklad okamžite zabojovali za ceny energií, aby nešiel aj plyn hore. Akonáhle došla pravicová vláda, vždy išiel plyn a elektrina hore. Keď sme došli my, sme to zastabilizovali, prípadne sme to mierne, mierne znížili. Toto je politika, ktorú chceme ďalej robiť. A najmä chcem, aby politika bola robená v širokom sociálnom dialógu teraz, lebo prijímame vážne rozhodnutia rôzneho typu a preto ja len môžem oceniť, oceniť, hoci máme často rozdielne názory, postoj zamestnávateľov, postoj zamestnancov, miest, obcí a ďalších sociálnych partnerov, že majú záujem si sadnúť a poďme spolu hľadať riešenia, lebo ak začne hľadať riešenia ulice alebo nejakí blázni a poloblázni, tak je koniec so Slovenskom. 

Branislav DOBŠINSKÝ, moderátor
--------------------
Ja sa ešte vrátim k tej kauze vojenského spravodajstva, len politicky. Hovoríte, že minister Glvač má vašu dôveru a že odpoveď na pochybnosti dá špeciálna prokuratúra. V poriadku. V prípade, že tá odpoveď špeciálnej prokuratúry bude taká, že začne, že budú obvinení ľudia z vojenských, vojenského spravodajstva, bude za nich niesť zodpovednosť aj minister obrany, ktorý si ich vlastne vybral? Teraz myslím pána napríklad Skuhru konkrétne. 

Robert FICO, predseda vlády SR /Smer-SD/
--------------------
Neviem prečo sa hovorí o tom, že minister obrany Glvač má za niečo zodpovednosť, pretože minister Glvač nebol v rokoch 2006-2010 ministrom obrany, on je teraz minister obrany a má pod sebou spravodajské služby, kde ako keby prebiehala nejaká spravodajská vojna medzi bývalými pracovníkmi a možno  nejakými zamestnancami, ktorí pracujú v službách v týchto dňoch a mesiacoch. Áno, ale ak, ak dnes povie minister obrany, že on svojim ľuďom dôveruje, lebo ja dôverujem ministrovi obrany. Ja nepoznám šéfov tajných služieb, ktorých si vyberá samotný minister. Ja dnes dôverujem ministrovi, minister dôveruje svojim ľuďom a keby sa ukázalo, že títo ľudia zlyhajú, tak bude musieť minister prijímať veľmi razantné rozhodnutia rôzneho typu.

Branislav DOBŠINSKÝ, moderátor
--------------------
Aj voči sebe?

Robert FICO, predseda vlády SR /Smer-SD/
--------------------
Nechcem až takto ďaleko zachádzať. V tomto okamihu chcem potvrdiť, že minister obrany má moju plnú dôveru, plnú dôveru. Venoval obrovskú pozornosť internému prešetreniu tejto kauzy, nie sú tam žiadne prípady tunelovania, ale sú to jednoducho špeciálne operácie, o ktorých bohužiaľ sa nedá hovoriť. Nechcem urobiť z tej. 

Branislav DOBŠINSKÝ, moderátor
--------------------
Dobre, nechajme teda na/nezrozumiteľné/.

Robert FICO, predseda vlády SR /Smer-SD/
--------------------
Nechcem z tejto relácie urobiť Akty X. 

Branislav DOBŠINSKÝ, moderátor
--------------------
Jé, myslím, že veľa ľudí by to zaujímalo, ale rozumiem, rozumiem tomu, že 

Robert FICO, predseda vlády SR /Smer-SD/
--------------------
A bolo by o čom, bolo by o čom hovoriť. 

Branislav DOBŠINSKÝ, moderátor
--------------------
No. Vrátim sa ešte k tomu čo ste hovoril predchvíľkou, že nechcete ľudí zaťažovať a tak ďalej. Súčasťou tých prorastových opatrení má byť aj memorandum s podnikateľmi, že teda nebudú sa ďalej zvyšovať dane a odvody, teda ich zaťaženie. No, tam je ale potom otázka, ktorá, ktorá, ktorú som sa tu pýtal nedávno aj vás, že ono to na Slovensku stále tak vychádza, že tá stredná vrstva platí vyššie dane, alebo má vyššie daňové a odvodové zaťaženie ako naozaj skutočne veľmi bohatí ľudia, lebo odvodový strop je na päťnásobok a dane zo zisku sa neplatia stále. Naozaj nenastal ten čas, aby sa to prerozdelilo trošku, aby aj tí, ktorí žijú z kapitálu, poviem to takto, sa podieľali na tej konsolidácii? 

Robert FICO, predseda vlády SR /Smer-SD/
--------------------
Pokiaľ ide o ľudí s vysokými príjmami, tak viete, že sme zaviedli daň z príjmu práv, fyzických osôb na 25%, ak zarába osoba viac ako 3300 eur mesačne, a do tohto spadajú aj všetci ústavní činitelia, bez ohľadu na to či dosahujú túto hranicu alebo nedosahujú. Pokiaľ ide o podnikateľov, tak špeciálne sme zodvodnili dividendy a plus podnikateľské subjekty neplatia 19 ale 23% daň z príjmu. A tu sa stále vytvára nejaký obraz, že čo sme my urobili s daňami. Pán redaktor, ja si to číslo budem pamätať do konca života. Na Slovensku len 12% ľudí zarába viac ako 1100 eur mesačne, len 12%. A len u týchto ľudí išlo odvodové zaťaženie hore. 

Branislav DOBŠINSKÝ, moderátor
--------------------
S tým nemám problém. 

Robert FICO, predseda vlády SR /Smer-SD/
--------------------
Ale, ale, tak ale, al teraz viete, viete teraz, keď, keď vy teraz hovoríte, že sme zaťažili. 

Branislav DOBŠINSKÝ, moderátor
--------------------
Ale ja sa pýtam na tie dividendy práve.

Robert FICO, predseda vlády SR /Smer-SD/
--------------------
Sme zaťažili strednú vrstvu. Nie, nie. 

Branislav DOBŠINSKÝ, moderátor
--------------------
U nich to vychádza tak, že keď platím, z príjmu platím z každého eura, ale keď žijem z dividend, neplatím ani cent dane. 

Robert FICO, predseda vlády SR /Smer-SD/
--------------------
Ale odvo, zodvodňujete. Zase zodvodňujete dividendy, my sme dividendy zodvodnili a my sme uvažovali o klasickom zdanení dividend, ale narážali sme na problém dvojitého zdaňovania dividend, ako je tu problém, ktorý v Európskej únii bol riešený tak, že potom sa neplatia žiadne dane z dividend a toto sme nechceli dopustiť, ale chcem zopakovať ten údaj, pretože tu niekto vytvára neustále predstavu, že my sme nedajbože zobrali aj ľuďom, ktorí zarábajú 400 alebo 500 eur. Stredná vrstva, ak hovorím o nejakej strednej vrstve z pohľadu príjmu, tak keby bola naozaj nad úroveň 1100 eur mesačne, tak je to iba 12% ľudí na Slovensku, ktorí platia trochu vyššie odvody a to sú naozaj smiešne posuny. Ak sa na to pozriete, to sú eurové záležitosti v priebehu jedného mesiaca, ak ide o nejaký mierne vyšší plat ako je tisíc, tisíc sto eur. Priemerne bežne ľudia zarábajú na Slovensku 550-600 eur, to je najčastejší plat. 

Branislav DOBŠINSKÝ, moderátor
--------------------
700 tisíc ľudí tu zarába pod 300 eur, ak si dobre pamätám ja tie sumy.

Robert FICO, predseda vlády SR /Smer-SD/
--------------------
No a to sú a plus je tu veľmi nízka miera dôchodkov, preto týchto ľudí sme sa vôbec nedotýkali, aj preto sme odmietali zvýšiť daň z pridanej hodnoty, lebo sme vedeli, že keby sme zvýšili daň z pridanej hodnoty. 

Branislav DOBŠINSKÝ, moderátor
--------------------
Je agresívna, áno. 

Robert FICO, predseda vlády SR /Smer-SD/
--------------------
Je to zdraženie a najviac sa dotkne ľudí, ktorí všetky peniaze, ktoré zarábajú musia minúť. Oni si ich neodkladajú. Keď má niekto 400 eur plat, tak všetko minie na energie, na potraviny, na oblečenie a platí tú DPH-čku a keby DPH-čka nebola 20 ale bola by 24%, ako navrhovala pravica, no tak by to riadne pocítil takýto človek. 

Branislav DOBŠINSKÝ, moderátor
--------------------
Ale čo sa. 

Robert FICO, predseda vlády SR /Smer-SD/
--------------------
Ten kto zarába 4000 eur, tak ten to tak nepocítil. To je principiálny rozdielny prístup pravice a ľavice. My nebudeme, nebudeme nikdy zaťažovať ľudí s nízkymi príjmami. Dovoľte mi to ešte na jednej veci teraz trošku ilustrovať. Veľa sa hovorilo, že poďme urobiť poriadok so sociálnymi dávkami a tam ušetríme. 

Branislav DOBŠINSKÝ, moderátor
--------------------
No, práve som sa na to chcel spýtať. 

Robert FICO, predseda vlády SR /Smer-SD/
--------------------
Áno, tam ušetríme vraj veľké peniaze. A keďže pravica nám to v podstate okrem zvýšenia DPH, teda zdražovania, ponúka ako druhý významný zdroj konsolidácie, že poďme teda urobiť poriadok v dávkach a ušetríme veľké peniaze, tak sme sa na to išli pozrieť, že čo tam vlastne sú, aké sú tam rezervy?

Branislav DOBŠINSKÝ, moderátor
--------------------
/Nezrozumiteľné/, lebo vy ste hovorili niečo, že štvrté dieťa a tak ďalej, ale ministerstvo práce povedalo, že vlastne nie. 

Robert FICO, predseda vlády SR /Smer-SD/
--------------------
Lebo, lebo a to bol náš veľký omyl, a to musím povedať, tiež som sa domnieval, že na Slovensku je obrovské množstvo rodín, alebo veľké množstvo rodín, ktoré má veľký počet detí a sú aj rodiny, a to si priznajme, ktoré majú deti kvôli príjmom, nie kvôli tomu, že tieto deti chcú. Ale tento počet rodín je v celku zanedbateľný s počtom detí nad päť alebo šesť detí. Čiže, my teraz skôr diskutujeme, že zvýhodníme skôr rodičov, ktorí chcú pracovať. 

Branislav DOBŠINSKÝ, moderátor
--------------------
Čiže, čiže rozumiem, že tá agenda spracovania okresania dávok povedzme na tretie dieťa by bola náročnejšia alebo finančne drahšia ako zisk z toho.

Robert FICO, predseda vlády SR /Smer-SD/
--------------------
Nemala by žiadny, nemala by žiadny finančný efekt v takom rozsahu, ako sme sa pôvodne domnievali. My skôr uvažujeme nie o získaní finančných zdrojov, ale o urobení poriadku. Naša filozofia, ktorú sme si schválili aj v straníckom orgáne je nasledujúca. Nebudeme nikdy konsolidovať verejné financie na úkor týchto najslabších, ale to nám nebude brániť, aby sme zavádzali návrhy alebo rôzne inštrumenty do sociálnej politiky, ktoré budú robiť poriadok v tejto oblasti. Príklad uvediem. Dnes osoba, ktorá, nemusíte nič robiť, nič nemusíte robiť a automaticky dostávate od štátu dávku v hmotnej núdzi niečo viac ako 60 eur mesačne. Tak si kladieme oprávnene otázku, prečo by takýto človek nemal mať povinnosť odpracovať, povedzme si, osem hodín týždenne alebo desať hodín týždenne, a až potom by dostal takúto dávku. 

Branislav DOBŠINSKÝ, moderátor
--------------------
Čiže nárokovateľné až po nejakých povinných prácach. 

Robert FICO, predseda vlády SR /Smer-SD/
--------------------
Áno, musel by, nechcem hovoriť o povinnej práci, ale ak štát má niekomu niečo dávať, tak aj on by mal dať niečo štátu. Čiže skôr ideme touto cestou, ale nebudeme brať ani dávky v hmotnej núdzi, to určite nebudeme robiť. Pamätáte sa.

Branislav DOBŠINSKÝ, moderátor
--------------------
Dobre, ale čo sa týka tých prídavkov, respektíve kočíkovného, tak tam tiež, lebo stále zostalo visieť to, že či sa to bude obmedzovať príjmom, tých 3300, povedzme, to je tam, kde je tá hranica vyššieho zdanenia. 

Robert FICO, predseda vlády SR /Smer-SD/
--------------------
Áno, sú aj také návrhy, že či, keď má niekto mimoriadne vysoký príjem, či by mal dostávať tých 20 eur ako rodinný prídavok alebo nemal dostávať, ale hovoríme o ľuďoch s príjmami, kde je daň z príjmu 25%, čiže nad 3300 a to neni ani jedno percento obyvateľov na Slovensku. Čiže, ten prínos do štátneho rozpočtu by nebol. 

Branislav DOBŠINSKÝ, moderátor
--------------------
Nemá zmysel s tým hýbať, hej? 

Robert FICO, predseda vlády SR /Smer-SD/
--------------------
Áno, čiže filozofia, ja ju znovu zopakujem je, keď sme sa do tohto pozreli, tak to by potom musela pravica zobrať chudobným ľuďom úplne všetko, keby chcela nazbierať nejakú rozumnú sumu peňazí na konsolidáciu, tam peniaze nie sú. A to len znovu potvrdzuje pán redaktor, že nemajú riešenie. Oni ponúkli, že poďme šetriť na sociálnych dávkach a zvýšiť DPH. Zvýšenie DPH znamená prudké zdraženie, to sme odmietli, a peniaze v sociálnej oblasti nie sú také. My tam môžme robiť poriadok, ale nedá sa na ľuďoch, ktorí majú pár eur teraz riešiť niekoľkomiliardový problém vo verejných financiách. To musíme riešiť cez úspory v štáte, cez lepšie čerpanie európskych fondov, lepší výber DPH-čky, lepší výber daní. Toto je cestá, ktorú ponúkame. 

Branislav DOBŠINSKÝ, moderátor
--------------------
Ešte by som sa rád dostal aj k generálnej prokuratúre, teraz skúsim ja parafrázovať ten váš výrok, že už sa tiež v tom nevyznám ako, v tom sa už asi tiež nevyzná ani divá sviňa. Je to úplne jednoduchá otázka. Tvrdili ste ešte nedávno, že pokiaľ nebude jasné či parlament môže voliť, to znamená, že kým nepadne nejaké rozhodnutie o predbežnom opatrení, nebudete voliť. Stále to platí? To znamená, že nebude Smer voliť prokurátora generálneho pokiaľ, alebo, alebo bude? Ako to vlastne bude? 

Robert FICO, predseda vlády SR /Smer-SD/
--------------------
Predovšetkým treba verejnosti pripomenúť, že pán Čentéš už nie je kandidátom na generálneho prokurátora, pretože pán Čentéš bol zvolený v Národnej rade za veľmi zvláštnych okolností, všetci si to dobre pamätáme, a pán prezident ho v súlade s Ústavou Slovenskej republiky odmietol. V tom okamihu skončil celý proces a pán Čentéš z pohľadu generálneho prokurátora už nie je nič, myslím teraz kandidát. 

Branislav DOBŠINSKÝ, moderátor
--------------------
Ale to je na debatu, lebo keď. 

Robert FICO, predseda vlády SR /Smer-SD/
--------------------
Počkajte, on podal. 

Branislav DOBŠINSKÝ, moderátor
--------------------
Ústavný súd povie, že to nebolo v súlade s Ústavou. 

Robert FICO, predseda vlády SR /Smer-SD/
--------------------
Ale, ale on podal, on podal, ale nie je nič. On podal nejaké návrhy na Ústavný súd, lebo sa mu nepáči rozhodnutie pána prezidenta, ale on už nie je kandidátom. Od okamihu, kedy pán prezident povedal, že pán Čentéš nebude generálny prokurátor, sme mohli kedykoľvek voliť generálneho prokurátora. Dokonca si myslím, že my sme mohli voliť generálneho prokurátora už od apríla 2012, ale povedali sme, počkáme na rozhodnutie pána prezidenta, že a na Ústavný súd, či môže alebo nemôže. To bol veľmi korektný prístup z našej strany. 

Branislav DOBŠINSKÝ, moderátor
--------------------
Čiže? 

Robert FICO, predseda vlády SR /Smer-SD/
--------------------
Že čakali sme. Teraz si zoberte, že je popodávaných na Ústavnom súde milión všelijakých návrhov, sťažností a námietok. Najnovšie opozícia namieta aj zákon, ktorý sme prijali, aby Ústavný súd mohol.

Branislav DOBŠINSKÝ, moderátor
--------------------
/Nezrozumiteľné/ predbežné opatrenie. 

Robert FICO, predseda vlády SR /Smer-SD/
--------------------
Áno, a je tam aj predbežné opatrenie. Možno Ústavný súd rozhodne, neviem, že príjme predbežné opatrenie a pozastaví účinnosť zákona, ktorý sme prijali, aby sa mohlo vo veci, vo veci konať. Povedzte mi, to dokedy tento cirkus máme tolerovať? To vždy na každé rozhodnutie, ktoré vynesie parlament, prezident alebo niekto iný, vždy sú podané všelijaké návrhy na Ústavný súd a už, už nemáme generálneho prokurátora pomerne dlho, a keď takto budeme pokračovať ďalej a budeme tolerovať tieto hry, ktoré sa hrajú, tak minimálne do konca júna 2014, do príchodu nového prezidenta, nebude generálny prokurátor, pretože veľmi presne to povedal pán prezident Gašparovič, nikdy neviem, nevymenujem pána Čentéša za generálneho prokurátora. Dokonca, aby sme to verejnosti vysvetlili úplne presne. Keby aj povedal Ústavný súd, že

Branislav DOBŠINSKÝ, moderátor
--------------------
Nevie ako donútiť prezidenta, áno. 

Robert FICO, predseda vlády SR /Smer-SD/
--------------------
Keby aj povedal Ústavný súd, že práva pána Čentéša boli porušené, lebo pán prezident nedal také argumenty, ktoré Ústavný súd očakáva, tak maximálne môže požiadať Ústavný súd, aby ešte raz rozhodol o pánovi Čentéšovi pán Gašparovič. A pán prezident Gašparovič povedal, nikdy nevymenujem. 

Branislav DOBŠINSKÝ, moderátor
--------------------
Dobre, váš plán ble, plán, plán.

Robert FICO, predseda vlády SR /Smer-SD/
--------------------
Plán, plán, plán B je taký, že my strácame trpezlivosť s týmito opozičnými hrami. 

Branislav DOBŠINSKÝ, moderátor
--------------------
Čiže, idete voliť? 

Robert FICO, predseda vlády SR /Smer-SD/
--------------------
Ja si myslím, že prichádza čas, kedy treba, aby sme sa dohodli, ale toto je rozhodnutie pána predsedu Národnej rady. Poviem, že sme, že som o tom s ním ešte nehovoril. 

Branislav DOBŠINSKÝ, moderátor
--------------------
No, váš podpredseda je to. 

Robert FICO, predseda vlády SR /Smer-SD/
--------------------
Áno, ale nehovoril som s ním ešte o nejakom časovom pláne. A on musí ako predseda parlamentu vyhlásiť najskôr obdobie, kedy sa môžu prihlásiť kandidáti a voľba by mohla byť až na ďalšej schôdze Národnej rady, ktorá nasleduje po schôdzi, kde sa predkladajú kandidáti. My už strácame trpezlivosť, strácame trpezlivosť a ja nevylučujem, že v krátkom čase pristúpime k voľbe generálneho prokurátora, lebo opakujem, žiadna zákonná prekážka neexistuje na voľbu generálneho prokurátora. My len sme chceli byť korektní, že dobre, keď popodávali nejaké návrhy na Ústavný súd, tak počkajme čo sa udeje. 

Branislav DOBŠINSKÝ, moderátor
--------------------
Čiže, ak to správne chápem, dá sa povedať, že ten plán blé, B znamená, že povedzme v lete by už mohol byť kandidát, nový kandidát, váš kandidát na generálneho prokurátora zvolený? 

Robert FICO, predseda vlády SR /Smer-SD/
--------------------
V lete, ďalšia schôdza Národnej rady je v júni, to by musel predseda Národnej rady ešte na tejto schôdzi dať termín na predkladanie. 

Branislav DOBŠINSKÝ, moderátor
--------------------
Tak povedzme až na jeseň. V septembri. 

Robert FICO, predseda vlády SR /Smer-SD/
--------------------
Bolo by dobre, keby sme dokončili tento problém na jeseň, pretože my potrebujeme funkčnú efektívnu generálnu prokuratúru, potrebujeme generálnu prokuratúru. 

Branislav DOBŠINSKÝ, moderátor
--------------------
Nechcem byť zlomyseľný, ale čo keď vám prezident povie, že nevymenujem? 

Robert FICO, predseda vlády SR /Smer-SD/
--------------------
Našeho kandidáta, ktorého by sme napríklad schválili? Myslím si, že je veľmi dôležité, aby predtým ako dôjde k voľbe v Národnej rade, aby sme predstavili dostatočne kandidáta aj pánovi prezidentovi. 

Branislav DOBŠINSKÝ, moderátor
--------------------
Už ho máte? 

Robert FICO, predseda vlády SR /Smer-SD/
--------------------
No tak, my uvažujeme o niektorých ľuďoch, dokonca tu je aj jeden návrh prokurátorskej rady.

Branislav DOBŠINSKÝ, moderátor
--------------------
Pán Čižnár? 

Robert FICO, predseda vlády SR /Smer-SD/
--------------------
Veď to nie je žiadne tajomstvo, že prokurátorská rada povedala, že vidí tuná pána Čižnára ako vhodného kandidáta a my sme avizovali pred voľbou generálneho prokurátora, že by sme radi počuli názor samotných prokurátorov a samotní prokurátori povedali, pán doktor Čižnár. Čiže, určite prichádza do úvahy ako jeden z kandidátov, ale zatiaľ žiadny oficiálny návrh podaný nebol, až pokiaľ  predseda Národnej rade, rady nestanoví konkrétne termíny. 

Branislav DOBŠINSKÝ, moderátor
--------------------
Vy ste v prípade pána Čentéša hovorili, že to je kandidát bývalej koalície, alebo teda vtedy vlády, alebo vládnej koalície. Aby ste sa vyhli podobnému obvineniu, budete hľadať nejakú dohodu v rámci širšieho politického spektra? Viem, že oni stále trvajú na tom, teda myslím súčasná opozícia na tom, že pán Čentéš je ich kandidát, ale budete sa pokúšať hľadať nejakú širšiu dohodu? 

Robert FICO, predseda vlády SR /Smer-SD/
--------------------
Ako sa môžete dohodnúť? Ja, ja sa naozaj o to veľmi pokúšam. Pozrite sa, spomenul som to v Slovenskej televízii a pán Frešo je do, odvtedy na mňa nahnevaný, ako štyrikrát došiel za mnou a ma požiadal, aby som zablokoval voľbu predsedu NKÚ za SaS. Po prvé, je úplná nedohoda v opozícii, nevedia sa na ničom dohodnúť, po druhé, keď ich zavolám na stretnutie, a ja som ich predsa volal na stretnutie aj k voľbe generálneho prokurátora, aj k voľbe predsedu Najvyššieho kontrolného úradu. Slušne, napísal som list, poslal som všetkým predsedom opozičných politických strán. 

Branislav DOBŠINSKÝ, moderátor
--------------------
Neprišli.  

Robert FICO, predseda vlády SR /Smer-SD/
--------------------
Nie, že neprišli, oni sa najprv sedem hodín predtým pohádali a po siedmych hodinách hádky, že či majú ísť k predsedovi vlády alebo nemajú na stretnutie, oni povedali, že neprídu. Tiež mám aj inú prácu ako posielať každý deň listy opozíci.

Branislav DOBŠINSKÝ, moderátor
--------------------
Čiže budete riskovať

Robert FICO, predseda vlády SR /Smer-SD/
--------------------
Nebudem riskovať. 

Branislav DOBŠINSKÝ, moderátor
--------------------
To, že zvolíte si kandidáta, ktorý bude len hlasmi Smeru?

Robert FICO, predseda vlády SR /Smer-SD/
--------------------
Pán redaktor, pán redaktor, demokracia funguje na počtoch. Nedá sa vždy dosiahnuť dohoda so všetkými. Okrem toho sa domnievam, že pri voľbe, napríklad predsedu NKÚ, už nám avizovali, že pokiaľ nebude verejná voľba, lebo sa potrebujú znovu kontrolovať, tak oni stiahnu svojho kandidáta. Tak na jednej strane nám hovoria, že im nechceme zvoliť predsedu Najvyššieho kontrolného úradu, na druhej strane, pred samotnou voľbou tohto kandidáta stiahnu, lebo neveria si opozičné strany ako budú navzájom hlasovať. Je to veľmi ťažké. Je to ťažké preto, že opozícia je veľmi rozhádaná, vidíme to na každodennej báze. Ja dúfam, že aj verejnosť vidí ten principiálny rozdiel v správaní sa Smeru-sociálna demokracia a opozičných politických subjektov. Ale príde jednoducho okamih, kedy musíte použiť v rámci demokracie väčšinu. A ja to

Branislav DOBŠINSKÝ, moderátor
--------------------
A nebude to teda váš generálny prokurátor potom?

Robert FICO, predseda vlády SR /Smer-SD/
--------------------
Generálny prokurátor, a čo by sme robili, keby pán prezident vymenoval Čentéša za generálneho prokurátora. Čo by som mal kričať, že toto nie je môj generálny prokurátor? Je to generálny prokurátor, alebo bude generálny prokurátor, ktorý musí byť legitímne zvolený v parlamente a legitímne vymenovaný prezidentom Slovenskej republiky. A ak neexistuje široká dohoda, tak sa použije väčšina, to je normálny postup. Ak začneme spochybňovať, ak začneme spochybňovať. 

Branislav DOBŠINSKÝ, moderátor
--------------------
Pýtam sa. 

Robert FICO, predseda vlády SR /Smer-SD/
--------------------
Ak začneme spochybňovať, že väčšinou sa dajú prijímať rozhodnutia, tak potom musíte spochybniť každý jeden zákon v Národnej rade Slovenskej republiky, ktorý prešiel obyčajnou väčšinou vlády proti opozícii a takto to je. 

Branislav DOBŠINSKÝ, moderátor
--------------------
Nie, len ja sa odvolávam, že vy ste sami argumentovali napríklad pánom Kováčikom, že široká dohoda a tak ďalej. 

Robert FICO, predseda vlády SR /Smer-SD/
--------------------
Všimnite si, my sme zatiaľ nenavrhli žiadneho kandidáta, iba došlo ku komunikácii s prokurátorskou radou. A prokurátorská rada povedala, my si vieme predstaviť tohto človeka. To je pre nás napríklad zaujímavé odporúčanie. Uvidíme. 

Branislav DOBŠINSKÝ, moderátor
--------------------
No zlé referencie nemal myslím aj mediálne vôbec čo viem teda. 

Robert FICO, predseda vlády SR /Smer-SD/
--------------------
Uvidíme čo bude. To je ešte otázka predpokladám niekoľkých týždňov, ale ja čakám na rozhodnutie predsedu parlamentu, kedy vyhlási možnosť prihlásiť sa. 

Branislav DOBŠINSKÝ, moderátor
--------------------
Toľko predseda vlády Robert Fico. 

Robert FICO, predseda vlády SR /Smer-SD/
--------------------
Ďakujem za pozvanie a želám všetkým príjemný víkend. 

Branislav DOBŠINSKÝ, moderátor
--------------------
Pekný víkend od mikrofónu želá aj Braňo Dobšinský.

29.6.2013
Rádio Slovensko
Sobotné dialógy s Robertom Ficom
29.6.2013    Rádio Slovensko    str. 01   12:10 Sobotné dialógy
            
Branislav DOBŠINSKÝ, moderátor
--------------------
Vysoká nezamestnanosť mladých. To je aktuálna priorita Európskej únie pre 6 miliónov mladých bez práce, preto jej lídri vyčlenili až 8 miliárd eur. Aj na Slovensku pritom nemá prácu každý tretí mladý. Vláda im preto chce z verejných financií garantovať prácu alebo rekvalifikačné kurzy. Neustále spomaľujúca ekonomika pritom robí ministrovi financií nové a nové vrásky na čele. V budúcom roku nás tak čaká ďalší viac ako miliardový ozdravný balíček. O znižovaní daní však premiér nechce ani počuť. Sľubuje však, že rozpočtovú dieru vláda nebude plátať ani zvyšovaním daňového bremena. Politickú scénu zase zamestnáva boj o kreslo generálneho prokurátora a kauza údajného tunelovania vojenskej tajnej služby. Dámy i páni, príjemné sobotné popoludnie. V štúdiu už vítam predsedu vlády Roberta Fica. 

Robert FICO /Smer-SD/, predseda vlády SR
--------------------
Ďakujem za pozvanie a želám všetkým pekný deň. 

Branislav DOBŠINSKÝ, moderátor
--------------------
No a príjemný deň od mikrofónu želá aj Braňo Dobšinský. No, vy ste sa včera vrátili z Bruselu, ale na Slovensko sa dnes ráno vrátili aj dvaja slovenskí horolezci, Peter Šperka a Anton Dobeš. Tak začnime u tejto smutnej témy. Presne pred týždňom pakistanskí militanti zákerne vyvraždili celú medzinárodnú horolezeckú výpravu, vrátane dvoch slovenských horolezcov. Pán premiér, dá sa to chápať aj tak, že toto sú prvé obete vojny s terorizmom? 

Robert FICO /Smer-SD/, predseda vlády SR
--------------------
Slovensko nebolo nikdy takto priamo dotknuté terorizmom ako je to v prípade úkladnej vraždy dvoch slovenských horolezcov. A chcem v mene vlády Slovenskej republiky odsúdiť terorizmus. Je to naozaj ohavný čin a bohužiaľ to vyšetrovanie nie je v našich rukách, pretože sa to stalo na území Pakistanu a trestný čin, zločin, budú vyšetrovať pakistanské orgány. V každom prípade chcem ešte raz vysloviť, vyjadriť sústrasť pozostalým rodinám a chcel by som povedať, že sme vo vláde zvažovali, ako zvýraznime práve to, že prvýkrát Slovensko a jeho občania sa stali obeťami tohto brutálneho teroristického útoku. Preto padlo rozhodnutie, že v obidvoch prípadoch bude uskutočnený štátny pohreb, čím chceme zvýrazniť výnimočnosť toho, čo sa stalo. A je mi to naozaj veľmi ľúto, že musíme riešiť aj takéto veci. V tomto svetle sa začíname určite aj inak pozerať na našich mladých vojakov, ktorí pôsobia napríklad v Afganistane, pretože.

Branislav DOBŠINSKÝ, moderátor
--------------------
To som sa práve chcel spýtať, že či je v hre aj možnosť, lebo vždy je to tak, teroristi sádzajú na to, že sa zľakne tá obeť a začne sa správať inak. Bude sa Slovensko správať inak, stiahneme vojakov z Afganistanu? 

Robert FICO /Smer-SD/, predseda vlády SR
--------------------
V tomto prípade nešlo o útok na vojakov, ale bolo to také zbabelé vyvraždenie úplne nevinných športovcov, ktorí ani nemohli tušiť, že takéto niečo sa im môže stať. V prípade Afganistanu ide o misiu, ktorá má medzinárodný mandát a to bolo pre moju vládu vždy dôležité, aby ak máme mať niekde vojakov v zahraničí, aby to bolo buď kryté mandátom OSN alebo aby to bola spoločná aktivita Severoatlantickej aliancie. Naši vojaci sú v Kandaháre na letisku. Uvažujeme o tom, že budeme aj trénovať afganských vojakov a policajtov a celé medzinárodné spoločenstvo, ktoré v Afganistane je, vysoko oceňuje prácu našich ľudí. Preto dnes Slovensko keď vidí, čo sa stalo v Pakistane, určite inak vníma to, že máme vojakov, ktorých úlohou je práve v Afganistane bojovať proti základni terorizmu, pretože nejde iba o Taliban, po terorizmus, ide aj o súvisiace ekonomické aktivity, drogy, rôzny čierny obchod so zbraňami. Tam je zdrojov príjmov peňazí, ktoré sa potom používajú práve na podporovanie terorizmu. 

Branislav DOBŠINSKÝ, moderátor
--------------------
Čiže ten odkaz by bol teroristom, že nebojíme sa, nezlomia nás? 

Robert FICO /Smer-SD/, predseda vlády SR
--------------------
Voči teroristom sa nedá nikdy ustupovať a stáva sa, je mi ľúto v takomto boji proti terorizmu, že sú aj ľudské obete často nevinných ľudí. Ale akonáhle by sme pristúpili za rokovací stôl, začali sa venovať často šialeným návrhom alebo požiadavkám, tak by terorizmu len narástli krídla. A celosvetovo sa stala z boja s terorizmom najaktuálnejšia a najzávažnejšia téma, preto Slovensko musí podobne ako ostatné krajiny byť súčasťou tohto boja a rovnako musí Slovensko jednoznačne odpovedať a odkazovať každému, kto bude používať takéto metódy, zabíjanie, vraždenie, vyhadzovanie áut do vzduchu, bomby, tak voči nemu bude použitá naozaj tvrdá vojanská sila. 

Branislav DOBŠINSKÝ, moderátor
--------------------
V tomto prípade ešte sa chcem dotknúť jednej témy s tým súvisiacej možno. Česko má prípad dvoch žien, my zas máme aktuálne v Iráne nejakých ľudí. Mali sme už jedného človeka, ten sa vrátil. Bol obvinený, že spolupracoval so CIA, teraz aktuálne je tam nejakých myslím okolo 8 ľudí na rogale a podobne. Čo sa k tomu dá povedať? 

Robert FICO /Smer-SD/, predseda vlády SR
--------------------
Rád by som povedal niečo slovenskej verejnosti, ale ide o mimoriadne citlivý prípad, ktorý pochopiteľne monitorujeme a v tomto okamihu môžem povedať iba jednu vec, že orgány príslušného štátu, na území ktorého boli tieto osoby zadržané, hovoria o podozrení zo spáchania závažnej trestnej činnosti. Našou úlohou, úlohou ministerstva zahraničných vecí a európskych záležitostí je chrániť záujmy našich občanov. Preto viem od prvého okamihu, že minister vyvíjal všetky aktivity, aby naši diplomatickí pracovníci sa dostali do kontaktu s týmito ľuďmi, aby sa získali informácie, komunikovalo sa s príbuznými. 

Branislav DOBŠINSKÝ, moderátor
--------------------
No hrozí aj trest smrti v podstate. 

Robert FICO /Smer-SD/, predseda vlády SR
--------------------
Nie, ja by som teraz nezachádzal, že čo tam hrozí alebo nehrozí. Našou úlohou je chrániť záujmy občanov Slovenskej republiky a v tomto duchu robí teraz ministerstvo zahraničných vecí Slovenskej republiky maximum. 

Branislav DOBŠINSKÝ, moderátor
--------------------
Takže tichá diplomacie. Poďme teda späť k chlebovým témam ako sa tomu hovorí. Brusel. Vrátili ste sa z Bruselu, aktuálne je tam téma nezamestnanosť mladých. Zo 6 na 8 miliárd sa navýšil ten balíček, nazvime to takto, ktorý by mal pomôcť zamestnávať mladých. Pre Slovensko z toho vychádza okolo 100 miliónov, ale ak sa preskupia eurofondy, tak to môže byť aj dvojnásobne viac, viac ako dvojnásobne viac. Na druhej strane ale ekonómovia hovoria, že je to tak PR pre vlády, pripomeniem, že napríklad Angela Merkelová má teraz pred voľbami, že dlhodobo tie miesta nie sú udržateľné. Ako odpovedáte vy na túto kritiku? 

Robert FICO /Smer-SD/, predseda vlády SR
--------------------
Najmä by som opísal atmosféru summitu v tom duchu, že všetci premiéri jednoznačne potvrdzujú pokračovanie krízy. Kríza je mimoriadne hlboká. Ak sa pozrieme do susedného Česka, medziročný hospodársky pokles -2.5%. Česká republika je v recesii. Môžme hovoriť o recesii v celej eurozóne a v Európskej únii, teda je tu prepad hospodárskeho rastu. Na druhej strane som veľmi potešený, že Slovensko bude patriť medzi veľmi málo krajín a budeme ich môcť zrátať na prstoch jednej ruky, ktoré budú mať pozitívny hospodársky rast. 

Branislav DOBŠINSKÝ, moderátor
--------------------
Ale pĺzneme aj my. 

Robert FICO /Smer-SD/, predseda vlády SR
--------------------
No tak ale, pán redaktor, keď pĺzne Nemecko, ktoré malo mať 1.5% hospodársky rast a vyzerá to na 0.3% hospodárskeho rastu, tak Nemecko ťahá so sebou dole celú Európu. To je jednoducho výsledok toho, čo sa deje momentálne v Európe a v európskej ekonomike. A na toto musí Európa reagovať. A preto ja osobne považujem v tejto ťažkej situácii v európskej výsledky summitu za veľmi dobré pre celé Európu, ale mimoriadne dobré pre Slovensko. Po prvé, definitívne sme sa dohodli na rozpočte na roky 2014-2020 a Slovensko dostane z tohto rozpočtu viac peňazí ako to bolo v rokoch 2007-2013. A zopakujem to pred všetkými poslucháčmi, ktorí teraz počúvajú. Slovensko dostáva z rozpočtu Európskej únie podstatne viac peňazí ako do rozpočtu Európskej únie dáva. My teda máme veľké výhody a veľký profit z členstva v Európskej únii. Z tohto rozpočtu, z ktorého sa všetci tešíme, lebo sme naozaj vybojovali veľa, je 6 miliárd eur určených na boj s nezamestnanosťou mladých ľudí s tým, že táto sumu 6 miliárd eur sa môže navýšiť až na 8 miliárd. Máme v Európe krajiny, napríklad Španielsko, kde viac ako 63% mladých ľudí vo veku do 25 rokov je nezamestnaných. 63% ľudí. To už je sociálna katastrofa. Z tohto dôvodu Slovensko bude čerpať z týchto 6 miliárd okolo 78-79 miliónov eur. 

Branislav DOBŠINSKÝ, moderátor
--------------------
Patríme medzi tie krajiny, to je myslím podmienka minimálne 25%, my sme štvrtí najhorší, okolo 30 aj niečo. 

Robert FICO /Smer-SD/, predseda vlády SR
--------------------
25% je podmienka, ktorá stanovuje, do tejto skupiny padne pomerne veľa štátov Európskej únie. U nás máme veľký problém s dlhodobo nezamestnanými, ale musíme tu zvýrazniť, že slovenská nezamestnanosť, aj štruktúra, je charakteristická veľkým počtom ľudí, ktorí sú dlhodobo nezamestnaní. Ale musíme brať aj na zreteľ, že máme veľký počet rómskych spoluobčanov, u ktorých zaraďovanie do práce je podstatne komplikovanejšie ako v iných prípadoch. Preto nám aj hovoria naši partneri v zahraničí. 

Branislav DOBŠINSKÝ, moderátor
--------------------
Ale ako to viete, lebo štatistiky sa nerobia etnicky. 

Robert FICO /Smer-SD/, predseda vlády SR
--------------------
Pán redaktor, tak snáď vieme, že máme na Slovensku okolo 500 000 Rómov a dobre vieme, že v akom sú sociálnom statuse, kde sa nachádzajú, aké je problematické. 

Branislav DOBŠINSKÝ, moderátor
--------------------
Všetci? 

Robert FICO /Smer-SD/, predseda vlády SR
--------------------
Netvrdím, že všetci, ale je to špecifické. A toto do určitej miery ovplyvňuje aj štruktúru nezamestnanosti na Slovensku. To veľmi jasne hovoria aj naši zahraniční partneri. A hovoria, keby ste nemali tento problém, tak nezamestnanosť na Slovensku je niekde na úrovni 8 alebo 9%. 

Branislav DOBŠINSKÝ, moderátor
--------------------
Ale veď máte aj v Česku Rómov. 

Robert FICO /Smer-SD/, predseda vlády SR
--------------------
Ale nie v takejto zostave a v takej štruktúre ako to máme my na Slovensku. 

Branislav DOBŠINSKÝ, moderátor
--------------------
Dobre, spýtam sa úplne otvorene a priamo. Ste predseda vlády občanov všetkých alebo len bielych? 

Robert FICO /Smer-SD/, predseda vlády SR
--------------------
Vy ma nerozumiete teraz, čo hovorím. Ja len naznačujem, že štruktúra nezamestnanosti na Slovensku je poznačená dvoma faktormi. Máme veľa dlhodobo nezamestnaných ľudí a máme súčasne kategóriu ľudí, ktorých zaraďovanie do práce je komplikovanejšie. Tak teraz snáď sa nebudeme tu rozprávať o tom, že všetci Rómovia, ktorí žijú v osade, majú vysokoškolské vzdelanie. Vieme, v akom sú stave, vieme, aké ťažké je ich dostať do dobrého vzdelania, ako je ťažké och zaradiť do pracovného pomeru. Ako nechápem, čo je na tom nelogické, keď to hovorím, popisujem javy a stavy, ktoré sú tu. 

Branislav DOBŠINSKÝ, moderátor
--------------------
To je také poukazovanie, že oni sú to horší. 

Robert FICO /Smer-SD/, predseda vlády SR
--------------------
Ale nie sú, nie, neviem, kde sa berie táto precitlivelosť. Prečo nemôžme pomenovať veci, ktoré sú? Tak snáď sa tu nebudeme teraz my dvaja sporiť o to, že je jednoduchšie zaradiť do pracovného pomeru človeka, ktorý má vzdelanie ako človeka, ktorý žiadne vzdelanie nemá a ktorý nedokončil ani základné školské vzdelanie. Hovorme o týchto veciach. A potom tomu treba prispôsobovať aj konkrétne nástroje, ktoré sa týkajú zamestnávania mladých ľudí. 

Branislav DOBŠINSKÝ, moderátor
--------------------
Dobre,a el potom ja sa pýtam, lebo ešte na jeseň, máte splnomocnenca pána Polláka, boli také veľké slová o veľkej reforme, ale odvtedy nič. 

Robert FICO /Smer-SD/, predseda vlády SR
--------------------
To nie je pravda. Reforma rómska bude predstavená teraz na jeseň. Len neviem prečo automaticky je tendencia na Slovensku, keď sa začína hovoriť o nezamestnanosti, zužovať problém len na rómskych spoluobčanov. Predsa tu máme obrovské množstvo ľudí, ktorí potrebujú podporu. A preto sme za to, aby peniaze, ktoré dostaneme z európskeho rozpočtu, boli minuté čo najefektívnejšie. Ja by som to ilustroval na projekte, ktorý je mimoriadne úspešný. My sme už dokázali popresúvať peniaze, ktoré máme k dispozícii v rámci fondov a 70 miliónov eur sme posunuli na ministerstvo hospodárstva a ministerstvo práce. Napríklad ministerstvo práce ponúka malým a stredným podnikom možnosť zamestnať mladého človek s tým, že sa mu preplatia určité náklady súvisiace so mzdami a odvodmi na dobu 6, 9 alebo 12 mesiacov a očakáva sa potom od zamestnávateľa, že počas rovnakého obdobia bude udržiavať toto pracovné miesto. 

Branislav DOBŠINSKÝ, moderátor
--------------------
Čiže aby som to upresnil pre poslucháča. Znamená to teda, že vlastne ak by nejaký zamestnávateľ zamestnal človeka, ktorý dlhodobo nemá prácu, tak sa o jeho náklady mzdové a odvodové podelí so štátom? 

Robert FICO /Smer-SD/, predseda vlády SR
--------------------
V nejakom období áno. 

Branislav DOBŠINSKÝ, moderátor
--------------------
V nejakom období s tým, že bude musieť garantovať nejaký čas udržateľnosť toho miesta. Teraz otázka toho času. To je ten problém, že či vieme udržať dlhodobo tie miesta. 

Robert FICO /Smer-SD/, predseda vlády SR
--------------------
Máme dve možnosti. Buď necháme obrovský problém, ktorý dnes Európa má, na akúsi zázračnú ruku voľného trhu a bude to ešte horšie alebo budeme používať všetky metódy a nástroje, ktoré máme k dispozícii, aby sme s vecami pohli. Keď len na dva roky zase ponúkneme niekomu prácu, aj to už je niečo, pretože človek získava pracovné návyky a predsa kríza je cyklická, raz tu je, raz tu nie je. Musíme rátať s tým, že rok 2014 bude pozitívny, ale každý hovorí, že v roku 2014 by hospodársky rast mal byť výraznejší, mala by byť väčšia ponuka práce, väčší dopyt po výrobkoch. Slovensko odhaduje hospodársky rast niekde na úrovni 2.5-3%. Takže z tohto pohľadu ja považujem za správne, že Európa začala konať. Ale k tomu projektu. Dokonca máme ďalší projekt, ktorý robí ministerstvo hospodárstva, že môžme ponúknuť peniaze na nové technológie pre malé a stredné podniky s tým, že k týmto technológiám musia potom majitelia malých a stredných firiem volať mladých ľudí ako nových zamestnancov. Aj takto sa vytvárajú nové pracovné miesta. Ak to zrátame, 70 miliónov eur sme už použili, vytvorili sme už asi 8 000 zazmluvnených pracovných miest pre mladých ľudí. Ďalej okolo 80 miliónov až 100 miliónov budeme teraz čerpať v rokoch 2014 a 2015, lebo únia chce, aby tieto zdroje boli použité pre dva roky. A ešte chceme v rácmi našich zdrojov popresúvať ďalších 100 miliónov. 

Branislav DOBŠINSKÝ, moderátor
--------------------
Čiže reštrukturalizovať tie ozdravné programy. 

Robert FICO /Smer-SD/, predseda vlády SR
--------------------
Áno, my ešte môžme dohromady dať na nasledujúce dva roky okolo 270 miliónov eur, čo je v miliardách viac ako 8 miliárd slovenských korún, ktoré chceme použiť výlučne na zamestnávanie mladých ľudí. Je to politika, ktorá je správna, ktorá tu musí byť. A znovu opakujem, situácia je katastrofálna. Už keď nemecká ekonomika, ktorá vždy bola ťahúňom. 

Branislav DOBŠINSKÝ, moderátor
--------------------
Dobre. Boja sa eurolídri sociálneho výbuchu, revolúcie, povedzme to takto pateticky? Lebo naozaj ak je 50% mladých ľudí bez práce, sú v Španielsku rodiny, kde ani otec, ani matka nemá prácu, majú povedzme hypotéku, to hrozí sociálnym výbuchom. 

Robert FICO /Smer-SD/, predseda vlády SR
--------------------
Vždy je v období, kedy je kríza, väčšie napätie v spoločnosti a aj preto je veľmi dôležité, aby krajina bola vnútorne stabilná. Predstavte si, že by sme mali na Slovensku, keď teraz bojujeme s dôsledkami krízy ešte nejaké problémy na politickej scéne. 

Branislav DOBŠINSKÝ, moderátor
--------------------
V Česku padla vláda. 

Robert FICO /Smer-SD/, predseda vlády SR
--------------------
No napríklad mohol by som poukázať na Českú republiku. Možno aj to spôsobuje okrem iného, že Česká republika má hospodársky prepad -2.5% a my máme pozitívny hospodársky rast. Takže keď sa na to pozeráme aj z tohto, tak ja som za to, aby sme používali všetky finančné nástroje, ktoré nám umožňuje Európska únia. Po druhé, aby sme za každú cenu garantovali na Slovensku štandardnú politickú stabilitu, aby nám fungovali inštitúcie tohto štátu. A v tomto duchu ja môžem povedať, že vláda, ktorej som predsedom, je mimoriadne stabilná. A tretia veľmi podstatná vec je, musíme viesť permanentný sociálny dialóg s odborármi, zamestnávateľmi, mestami, obcami, vyššími územnými celkami, so všetkými, ktorí prichádzajú do úvahy, pretože len za stolom sa dajú veci vyriešiť. Akonáhle by sme nechali, aby veci riešila ulica, tak potom dochádza k sociálnym výbuchom, ktoré ste avizovali. 

Branislav DOBŠINSKÝ, moderátor
--------------------
Ja sa ešte vrátim k tým programom, lebo napríklad takéto, že garancia pre mladých buď zamestnanie alebo prípadne ak nie, tak ďalšie vzdelávanie alebo nejaký rekvalifikačný kurz. Toto mala SDKÚ ešte ako volebný program pred voľbami ostatnými. Napríklad Republiková únia zamestnávateľov alebo proste podnikatelia hovoria, že keď si to premietnem do praxe, tak to vyzerá tak, že daňovník zaplatí niekomu školu, vysokú školu, lebo to je zadarmo, potom tá vyprodukuje príklad 600 politológov a potom tých 600 politológov zase za verejné zdroje budem školiť, rekvalifikovať a zase školiť a rekvalifikovať. To nevyzerá veľmi efektívne a systémovo hlavne. Asi je na čase niečo prekopať v tom školstve.  

Robert FICO /Smer-SD/, predseda vlády SR
--------------------
V tomto prípade s vami absolútne súhlasím, pretože keď sa rozprávame s mladými ľuďmi, tak často nám odpovedajú na otázku, prečo si vybrali konkrétnu školu, preto, aby mali diplom. A neuvažujú, že idú na školu preto, aby automaticky vzdelanie, ktoré získajú, využili v praxi. Skôr ide o to, aby mali vysokoškolské vzdelanie a spoliehajú sa na to, že vysokoškolské vzdelanie im skôr umožní sa niekde uplatniť na trhu práce, možno aj cestou rekvalifikácie. Úplne s vami súhlasím, v tomto však podľa môjho názoru robí Dušan Čaplovič, minister školstva, kus dobrej roboty. Musíme začať prispôsobovať školy potrebám praxe. 

Branislav DOBŠINSKÝ, moderátor
--------------------
A keby bolo, pardon, že vás preruším, nebolo by systémovým riešením akýsi numerus clausus na vysokých školách zaplatiť, kto chce študovať? Proste spoplatnením vysokoškolského štúdia. 

Robert FICO /Smer-SD/, predseda vlády SR
--------------------
Napríklad v oblasti medicíny sa už uvažuje o tom, že sa stanoví maximálny počet študentov, ktorí by mohli študovať medicínu, pretože ak slovenský trh obsadí alebo dá priestor, ja si teraz nemyslím, x novým lekárom, tak nemá význam, aby sme desaťkrát väčší počet pre Nemecko a pre niekoho iného vychovávali tuto kategóriu odborníkov. Áno, prispôsobovanie sa vysokých škôl praxi je trend, na ktorom veľmi vážne pracujeme. Ale ak si uvedomíme, že koľko rôznych súkromných škôl povznikalo v minulosti, že máme obrovské množstvo politológov, na sociálnu prácu máme veľké množstvo ľudí. Ale na druhej strane ja verím, že po veľkej reforme, ktorú teraz robí ministerstvo vnútra v miestne štátnej správe, bude priestor na to, aby sme týchto ľudí postupne dostávali do pracovného pomeru. Budeme potrebovať pracovať s nezamestnanými, lebo napríklad uvažujeme o tom, že kto je nezamestnaný a nemôže si nájsť prácu a dostáva od štátu nejaké peniaze, tak mal by predsa len aspoň pár hodín niečo odpracovať, aby mu zostali pracovné návyky. A naorganizovanie týchto prác budú potrební rôzni sociálni pracovníci, preto verím, že časom krok za krokom prispôsobíme školy tomu, čo prax požaduje. 

Branislav DOBŠINSKÝ, moderátor
--------------------
Poďme teraz ku konsolidácii. Krátka reportáž. 

redaktorka
--------------------
600 miliónov eur, ktoré treba do októbra vykryť v návrhu budúcoročného rozpočtu. Taká je pozícia vlády voči európskym záväzkom o ozdravení verejných financií. Kým veľkú časť predchádzajúcich výpadkov kompenzovali vyčlenené rezervy, teraz musia stačiť rýchle a jednorazové príjmy. Napríklad zo správy štátnych zásob ropy. Podľa členov Rozpočtovej rady Ľudovíta Ódora, by však plánované opatrenia na dodržanie záväzkov o nižšom deficite nestačili ani bez spomalenia ekonomiky. 

Ľudovít ÓDOR, člen Rozpočtovej rady
--------------------
Táto najnovšia daňová prognóza však ešte nad rámec toho vyžaduje dodatočné úsilie, aby sa to podarilo. Takže tá situácia je výrazne sťažená a nanešťastie teda tie riziká, na ktoré sme upozorňovali, stále sú reálne. Takže sami uvidíme, s akým plánom príde ministerstvo financií. 

redaktorka
--------------------
Za najväčšie nášľapné míny v schválenom rozpočte označila fiškálna rada nezapočítaný vyše 100-miliónový dlh nemocníc a ambiciózny plán o tom, koľko tento rok ušetria samosprávy. V prípade miest a obcí je už pritom skutočne ohrozených asi 150 miliónov eur a minister financií sa vyhráža, že ak dohodu o úsporách nedodržia, štát si ju vynúti zmenou pomeru v podielových daniach. Štátnu kasu to však nezachráni, komentuje Ľudovít Ódor. 

Ľudovít ÓDOR, člen Rozpočtovej rady
--------------------
Lebo nie je to úplne jednoznačné, že ak ministerstvo zoberie ja neviem 100 miliónov, tak to hospodárenie sa zlepší o 100 miliónov, to zďaleka nie. 

Branislav DOBŠINSKÝ, moderátor
--------------------
Pán premiér, čiže keď to dobre narátame podľa tých aktuálnych prognóz tento rok okolo 350 necelých, budúci rok nejakých 611. Proste čaká nás nejaký ozdravný balíček v hodnote cez 1 a štvrť miliardy. Také úplne základné, čo by som od vás chcel na úvod počuť, či vo svetle týchto neustále sa zhoršujúcich ekonomických čísiel toho spomaľovania ekonomiky stále platí tá garancia v budúcoročnom rozpočte pod 3% HDP bude rozpočtový deficit? To tempo konsolidácie sa nebude zmierňovať?

Robert FICO /Smer-SD/, predseda vlády SR
--------------------
Tempo konsolidácie je pre Slovensko dôležité. Je to medzinárodný záväzok nielen pre Slovensko, ale aj pre iné krajiny Európskej únie a ja sa domnievam, že tieto záväzky naplníme. Nám dôveruje Európska komisia, aj Európska únia a to sa prejavuje napríklad v tom, že keď umiestňujeme naše dlhopisy na finančných trhoch, tak za rekordne nízke úroky. To je ničo také, čo tu nikdy nebolo. My sme schopní získavať peniaze pre Slovensko za 1.6-1.7%, kým iné krajiny platia 6-7% úrokovú sadzbu. To len naznačuje, že dôvera v slovenskú ekonomiku je. Po druhé, ako som uviedol v úvode, sme krajina, ktorá bude mať pozitívny hospodársky rast a máme jeden z najnižších verejných dlhov. Čo takisto Slovensku pomáha. Máme druhý najnižší verejný dlh v rámci celej eurozóny. A pokiaľ ide o to, čo ste teraz otvorili. 

Branislav DOBŠINSKÝ, moderátor
--------------------
Ešte pardon, zostanem u tohto. Čiže vás neláka, v úvodzovkách neláka, tá francúzska cesta? Lebo už viacerí dostali výnimku, 6 krajín dostane výnimku, Francúzsko, Španielsko a tak ďalej, zmäkčiť tú konsolidáciu, ak to bude vyzerať tak, že naozaj sa budú prepadávať príjmy daňové alebo trváte na tých 3%? 

Robert FICO /Smer-SD/, predseda vlády SR
--------------------
Pokiaľ ide o výnimky, predsa výnimku dostane aj Slovensko, ja dúfam, že ju dostane, pretože sme zabojovali pri zostavovaní rozpočtu v Európskej únii a Slovensko by na jeseň malo dostať výnimku na čerpanie európskych fondov v objeme 350 miliónov eur v tomto roku, čo nám zachráni 350 miliónov eur. Ak sa tak stane, bude to obrovský diplomatický úspech Slovenskej republiky a rokovanie v Bruseli včera a predvčerom potvrdilo, že sme na veľmi dobrej ceste túto výnimku dostať. Takže aj Slovensko profituje z politiky výnimiek, ktoré sa momentálne v rámci Európskej únie podávajú. Ale poďme k tomu, lebo. 

Branislav DOBŠINSKÝ, moderátor
--------------------
Čiže nebudete žiadať výnimku povedzme v tých 3%? 

Robert FICO /Smer-SD/, predseda vlády SR
--------------------
My sme žiadali o výnimku vo fondoch, čo nám postačuje, lebo tie peniaze nám takisto pomáhajú pri hospodárskom raste. Poďme povedať pár slov k tomu, aby sme nevyvolávali nejakú zbytočnú nervozitu. Ekonomika Európy klesá, najmä Nemecka. A keďže Slovensko je otvorená ekonomika, sme naviazaní na trhy nemecké a francúzske, tak u nás prichádza to spomalenie v 5-6 mesačnom oneskorení. To, čo sa stane v Nemecku v januári, my máme niekedy povedzme v júli alebo auguste. Áno, bohužiaľ, takáto je dnes situácia, že veľké ekonomiky ťahajú buď Európu hore alebo ťahajú dole. 

Branislav DOBŠINSKÝ, moderátor
--------------------
Čiže kde vziať tie zvyšné miliardy?

Robert FICO /Smer-SD/, predseda vlády SR
--------------------
No a teraz tu sa naznačuje, že dochádza teda k potrebe dostať do štátneho rozpočtu viac peňazí. Chcem povedať dobrú správu a tá je, že sa nám darí lepšie vyberať daň z pridanej hodnoty. Je menej vratiek, funguje Kobra. Toto všetko sú veci, ktoré podľa môjho názoru zabezpečujú napriek poklesu hospodárskeho rastu, že je väčší výber DPH a to len znamená, že naše mechanizmy, ktoré sme nastavili. 

Branislav DOBŠINSKÝ, moderátor
--------------------
Ale v priamych vám to klesá. 

Robert FICO /Smer-SD/, predseda vlády SR
--------------------
No viete, to je inak zaujímavý fenomén, pretože hovoríme o daniach z roku 2012, kedy platila 19%-ná daň a napriek tomu, že bola len 19%-ná daň, je nižší výber daní, hoci sa predpokladalo, že by mal byť vyšší pri 19%. Ale zdá sa, že sadzba dane z príjmu právnických osôb nemá vôbec žiadny vplyv na to, či je výber vyšší alebo nižší. Vždy ide o to, či je kríza alebo kríza nie je. 

Branislav DOBŠINSKÝ, moderátor
--------------------
Čiže to základné, ktoré, lebo toto podľa mňa ľudí zaujíma, podnikateľov aj fyzické osoby, či viete garantovať, vy ste to hovorili ešte na jar, ale tie čísla boli vtedy lepšie, aj minister financií to sľuboval, že už nebudete hýbať s daňami? To znamená priame dane pre fyzické osoby, právnické osoby. 

Robert FICO /Smer-SD/, predseda vlády SR
--------------------
Áno, máme niekoľko principiálnych stanovísk, ktoré sú dôležité. Po prvé, nepôjdeme nikdy cestou zvyšovania dane z pridanej hodnoty. Viete, že sme tento súboj zviedli s opozíciou. Opozícia navrhovala 4%-né zvýšenie dane. 

Branislav DOBŠINSKÝ, moderátor
--------------------
Nikde? 

Robert FICO /Smer-SD/, predseda vlády SR
--------------------
Nepôjdeme, pretože pre nás to je tabu. Pán redaktor, myslím, že sme o tom aj my už niekoľkokrát hovorili. Zvýšenie DPH znamená okamžite zníženie životnej úrovne ľudí. To sa okamžite prejaví v rožku, mlieku, vo všetkom, v benzíne. Keď by pravica zvýšila ako avizovala DPH o 4%, by to malo neuveriteľný vplyv na rast cien na Slovensku. To sme my odmietli. Čiže pokiaľ ide o DPH, pre nás je to také tabu ako možno homosexuálne svadby pre kresťanských demokratov. Toto neurobíme. Priame dane. Nemáme záujem zvyšovať priame dane a vôbec nemáme záujem prijímať rozhodnutia, ktoré by viedli k nejakému zhoršovaniu podnikateľského prostredia. 

Branislav DOBŠINSKÝ, moderátor
--------------------
Nemáte záujem nie je tak silné akože nebude to robiť. 

Robert FICO /Smer-SD/, predseda vlády SR
--------------------
Ale nie je dôvod, ale nie je dôvod. Ja vysvetlím, že kde získame zdroje. Nie je dôvod na to v žiadnom prípade. A potom je tu ešte jedna vec, ktorú chcem povedať, určite nepríde k znižovaniu platov vo verejnej správe a určite sa nedotkneme valorizácie dôchodkov pre dôchodcov. To sú sväté veci, to treba zachovať, pretože ľudia musia byť chránení v ťažkých chvíľach. 

Branislav DOBŠINSKÝ, moderátor
--------------------
Pardon, že vás hneď prerušujem, lebo nahrali ste mi na smeč, čo sa týka tej životnej úrovne úradníkov. Lebo teraz máte na stole, bude rokovanie, čo sa týka štátnych úradníkov verejnej správy, kde oni žiadajú, lebo naposledy sa im valorizovali o 1% v roku 2010 a to sú ľudia, ktorí pracujú, úrady práce, opatrovateľské a tak ďalej a už tretí rok majú zmrazené platy. A oni hovoria, že chcú minimálne aspoň dorovnať úroveň inflácie, čo je okolo 200 miliónov pri prepočtoch. Dostanú to alebo nie? Lebo týmto pádom im klesá životná úroveň. 

Robert FICO /Smer-SD/, predseda vlády SR
--------------------
Pán redaktor, to je diskusia, ktorá vždy je veľmi zaujímavá. Na jednej strane už tu hovoríme asi 30 minút o kríze v Európe, o tom ako v iných krajinách znižujú platy, sekajú, prepúšťajú a neviem čo všetko sa deje a zrazu do tohto príde otázka, no tak poďme zvyšovať platy. 

Branislav DOBŠINSKÝ, moderátor
--------------------
No tak ale oni si to žiadajú, nie zvyšovať, aspoň vyrovnať životnú úroveň. 

Robert FICO /Smer-SD/, predseda vlády SR
--------------------
No tak ja som pripravený na diskusiu. Myslím si, že vediem veľmi kvalitný sociálny dialóg s odborármi, so zamestnávateľmi, s mestami, obcami a určite to bude téma na rozhovory. Ale mať teraz nejakú predstavu, že v tomto marazme, ktorý tu je, keď potrebujeme chrániť dôchodky, potrebujeme chrániť ceny, myslím, že cenová politika na Slovensku je stále veľmi stabilná, veľmi dobrá, najmä v oblastí energií, tam budeme veľmi tvrdo postupovať aj ďalej. Preto bude to náročné rokovanie, je tu na stole návrh na zvýšenie minimálnej mzdy. Napríklad my podporujeme zvýšenie minimálnej mzdy. Opäť bude zase problém so zamestnávateľmi v tejto téme. 

Branislav DOBŠINSKÝ, moderátor
--------------------
Ale viete, minimálna mzda je cez 300 a mnohé tieto platy vo verejnej správe sú 500 eur. 

Robert FICO /Smer-SD/, predseda vlády SR
--------------------
Pán redaktor, ja by som nestaval teraz otázku tak. Veď je to až také zvláštne, že na jednej strane hovoríme, že kde zoženieme miliardu eur a na druhej strane hovoríme o zvyšovaní platov v tejto krajine. Ako to nejde jedno s druhým. My budeme hovoriť určite veľmi korektne, nie sme politici, ktorí by ignorovali takéto požiadavky ľudí. Takto sme komunikovali s učiteľmi a budeme komunikovať určite aj s ďalšími predstaviteľmi odborov. Je to legitímna téma. Nikdy som nepovedal, že to nie je legitímna téma. Ale legitímne je aj to, čo hovorí vláda, že musíme zachraňovať verejné financie. Ale k tým zdrojom, lebo aby sa tu nevyvolávala nejaká panika zase. Pripomínam ešte raz, sme krajina, ktorá bude mať ako jedna z mála v Európe pozitívny hospodársky rast, máme jeden z najnižších verejných dlhov v celej eurozóne. Pokiaľ ide o zdroje, bolo niečo naznačené, ja verím a veľmi si vážim dohodu, ktorú máme so Združením miest a obcí Slovenska o spoločnom ozdravovaní verejných financií. Je pravda, že momentálne mestá a obce nám urobili výchylku, asi 150 miliónov eur viacej minuli ako bolo dohodnuté. Je ešte pol rok, veľmi intenzívne pracujeme. Ja oceňujem prácu predsedu ZMOS-u Pána Dvonča, ktorý sa snaží s vládou hľadať riešenia a ja verím, že na konci roka budeme môcť konštatovať, že mestá a obce takisto si splnili svoje záväzky v oblasti konsolidácie ako to sľúbili. 

Branislav DOBŠINSKÝ, moderátor
--------------------
Oni vám hovorili, dobre tak seknite nám po daniach, ale my potom čo? My nebudeme financovať diery alebo ako? 

Robert FICO /Smer-SD/, predseda vlády SR
--------------------
Nebude, nebude. To je len, ak je raz urobená dohoda o tom, že budú šetriť, tak predpokladáme, že pakta sunt servanda, zmluvy ba sa mali rešpektovať a plniť. Vychádzame len z toho, že mestá a obce urobia to, čo podpísali. Nič iné od nich nechceme. Ak to urobia, nie je žiadny dôvod sa rozprávať o daniach, ani o nejakých pomeroch v daniach. To je jedna vec. 

Branislav DOBŠINSKÝ, moderátor
--------------------
Ak nie, tak im tie dane seknete? 

Robert FICO /Smer-SD/, predseda vlády SR
--------------------
Ja si myslím, že mestá a obce si splnia to, čo sľúbili. Sú to seriózni partneri a seriózne splnili svoje požiadavky aj v roku 2012. Včas a jasne ich upozorňujeme, že majú odchýlku tých 150 miliónov eur, ale opakujem, veľmi si vážim korektný dialóg, ktorý s mestami a obcami vedieme. Druhá vec, sú to jednorazové príjmy. Bolo to povedané v tom príspevku, je to otázka ropy. Ďalej veľmi dobre sa rozbieha reforma miestnej štátnej správy ESO. 

Branislav DOBŠINSKÝ, moderátor
--------------------
Mimochodom tá ropa a tie zásoby, to nie je privatizácia? 

Robert FICO /Smer-SD/, predseda vlády SR
--------------------
Nie, nie, nie. To je agentúra, kde má kontrolu štát a my získame všetky zdroje, ktoré sa použijú v rámci štátneho rozpočtu. Štát kontroluje všetky ropné výrobky, ktoré má ako výrobky v núdzovom stave v rezervách. Pokiaľ ide o ďalšie možné príjmy, už som spomínal reformu miestnej štátnej správy. V podstate likvidujeme všetky tie malé orgány v okresoch, vytvárame ucelené okresné úrady. Toto má priniesť v nejakých dvoch, troch rokoch až miliardu eur úspor, čo verím, lebo táto reforma je veľmi reálna. Preto rok 2013 zvládame, len musíme konštatovať jednoducho, že sú tu výpadky na dianiach, hoci DPH ide hore a na rok 2014 pripravujeme opatrenia na budúci rok. Ale sú sväté veci. Nedotkneme sa na rozdiel od pravice DPH, my nebudem zdražovať, nebudeme jednoducho. Nedotkneme sa dôchodcov a valorizácie dôchodkov. Nedotkneme sa platov ľudí, pretože iné krajiny dokonca pristupovali k razantnejším rozhodnutiam v oblasti platov. 

Branislav DOBŠINSKÝ, moderátor
--------------------
A čo sa týka rodinných dávok, tam tiež ste ustúpili od redukcie? 

Robert FICO /Smer-SD/, predseda vlády SR
--------------------
Viete, my sme veľmi pozorne počúvali opozíciu, pretože opozícia tvrdila, že by to robila inak. A hovorila, že by sa pozrela napríklad na sociálne dávky alebo adresnejšie vyplácanie týchto dávok a rodinných prídavkov. Ale tam nič nie je. 

Branislav DOBŠINSKÝ, moderátor
--------------------
No je, ak by ste išli na priemerný plat 800 eur a nad to by ste sekali. 

Robert FICO /Smer-SD/, predseda vlády SR
--------------------
Pán redaktor, to sú smiešne peniaze. Teda ak mám zobrať potrebu 1 miliardy eur, tak sa bavíme o sumách 20, 30 miliónov eur, čo by priniesli takéto rozhodnutia. To len preukazuje, že návrhy, o ktorých hovorí opozícia, že poďme šetriť na dávkach sociálnych a rodinných prídavkoch, potvrdzuje, že nemajú iné nápady. Tam nie sú peniaze. Takže jediná cesta, ktorú majú, je zvyšovanie dane z priadnej hodnoty a toto je zase filozofia, ktorú my odmietame. Ale ja vidím aj inú cestu ako ľuďom pomáhať. Ja som to už naznačil v podobe napríklad cien energií. Všimnite si, ako stabilné boli ceny energií v rokoch 2006-2010, potom prišla pravicová vláda, znovu vyleteli energie hore, zase už sme rok aj čosi vo vláde, držíme ceny energií. 

Branislav DOBŠINSKÝ, moderátor
--------------------
Pre domácnosti lebo podnikatelia ich majú vysoké. 

Robert FICO /Smer-SD/, predseda vlády SR
--------------------
No tak dôležití hlavne sú ľudia, aby prežili. Ja v pondelok idem na návštevu na Úrad pre reguláciu sieťových odvetví a chcem hovoriť s vedením, je to nezávislá inštitúcia, aké predstavy, čo ďalej. Som predstaviteľom vlády a som za silný štát, som za silný regulačný rámec. Dnes musíme regulovať ceny a chrániť ľudí pred ich neúmerným zvyšovaním. 

Branislav DOBŠINSKÝ, moderátor
--------------------
Dobre, silný štát. Čo teda hovorí silný štát na to, že minister dopravy už dal návrh, kde by sa malo Cargo rozčleniť na tri dcérske firmy, do ktorých by mali vstúpiť aj majoritne investori. Teda bude sa Cargo privatizovať? 

Robert FICO /Smer-SD/, predseda vlády SR
--------------------
Pokiaľ ide o Cargo, my sme prvú záchrannú akciu robili v rokoch 2006-2010, kedy sme Cargu poskytli pôžičku. Vtedy sme boli kvôli tomu kritizovaní, ale ja nie som toho názoru pán redaktor, že keď je kríza a nie je práca a Cargo je postihnuté krízou v tom, že keď nie je hospodársky rast a nie sú hospodárske výkony, tak nie je ani čo voziť v tých vagónoch. 

Branislav DOBŠINSKÝ, moderátor
--------------------
A majú aj zlé ceny, to je zase pravda. 

Robert FICO /Smer-SD/, predseda vlády SR
--------------------
To sa už tiež riešilo. Je to problém v českom Cargu, v maďarskom Cargu, v poľskom Cargu, to nemôžme slovenské Cargo z tohto vylučovať. A ja odmietam riešiť krízu tak, že pošleme na ulici 2 000, 3 000 alebo 4 000 ľudí. Je povinnosťou štátu hľadať riešenia. Dochádza teraz minister dopravy s riešením, ako Cargo zachraňovať. Dnes už nemáme zdroje na to, aby sme mu priamo dali pôžičku ako sme to urobili v rokoch 2006-2010, preto prichádzajú rôzne návrhy. Inak my ešte stále komunikujeme aj s Poľskom, aj s Českou republikou o možnosti fúzovania Cárg a vytvorení niečoho väčšieho. Prichádza s rôznymi návrhmi aj minister dopravy. Cargo bude štátne. 

Branislav DOBŠINSKÝ, moderátor
--------------------
Po osvete nie je minister dopravy na nejaký majoritný vstup súkromníka, teda privatizáciu? 

Robert FICO /Smer-SD/, predseda vlády SR
--------------------
Nie, Cargo nikdy nebude pustené z rúk štátu, nikdy nebude pustené z rúk štátu a ani my nikdy neurobíme takú privatizáciu, akú urobila Dzurindova vláda, že v najlukratívnejších a najpodstatnejších firmách sme stratili kontrolu nad podnikmi. My dnes vôbec nemôžme kontrolovať SPP, nemôžme kontrolovať elektrárne. 

Branislav DOBŠINSKÝ, moderátor
--------------------
Čiže ani minoritný podiel alebo majoritný so zachovaním majority v rozhodovaní? 

Robert FICO /Smer-SD/, predseda vlády SR
--------------------
Takto. Vstup partnera je možný, ale nikdy neurobíme rozhodnutie, ktoré by znamenalo, že stratíme túto spoločnosť. To by bola hrubá chyba. Predsa Cargo, čiže prevážanie tovaru po železnici, je strategická firma, ktorú štát musí kontrolovať. Sú iné návrhy. Viete, že je návrh napríklad, čo je že napríklad odpredať časť vagónov, ktoré nepotrebujeme, pretože máme podstatne viacej vagónov ako potrebujeme na jednotlivé výkony. To je možnosť získať finančné prostriedky a dať ich do sanácie tohto podniku. Robíme všetko preto pre zachovanie zamestnanosti. Opätovne musím zdôrazniť, že je dobrý dialóg ministerstva dopravy s odborármi, lebo odborári v tomto prípade sú naši významní partneri a ja verím, že nájdeme riešenie, ktoré bude uspokojivé. Hoci je to dilema v čase krízy riešiť takéto ťažké veci, ale na to sme tu, na to sme tu, aby sme veci riešili. 

Branislav DOBŠINSKÝ, moderátor
--------------------
Dobre, poďme k politike. Generálny prokurátor, skúsme na úvod vaše slová. 

Robert FICO /Smer-SD/, predseda vlády SR, január 2013
--------------------
Budeme korektní, pretože keď sme nastúpili do vlády v apríli 2012, my sme kľudne mohli v parlamente použiť väčšinu, mohli sme zvoliť nového kandidáta. Mohli sme zrušiť uznesenie a zvoliť nového kandidáta a bolo by všetko vybavené. Ale povedali sme, počkáme si, ako Ústavný súd rozhodne o výklade Ústavy Slovenskej republiky. Ústavný súd povedal pánovi prezidentovi, že môže odmietnuť kandidáta, nemusí ho vymenovať. Teraz opäť prejavujeme veľkú mieru korektnosti, keď hovoríme dobre, pán Čentéš sa bráni na Ústavnom súde a podal návrh na predbežné opatrenie. Nepristúpime k voľbe generálneho prokurátora, pokiaľ nerozhodne Ústavný súd o predbežnom opatrení. Ak predbežné opatrenie Ústavný súd zamietne, pristúpime k voľbe nového generálneho prokurátora, túto osobu zvolíme a ponúkneme ju prezidentovi Slovenskej republiky. 

Branislav DOBŠINSKÝ, moderátor
--------------------
No čiže pán premiér, ešte v januári ste hovorili, že počkáte. To rozhodnutie ale stále nepadlo. Ústavný súd stále rozhoduje o Čentéšových právach alebo teda o tej voľbe alebo rozhodnutí prezidenta presnejšie. Je to korektné, keď ste hovorili, že počkáte a nepočkali ste, zvolili ste? 

Robert FICO /Smer-SD/, predseda vlády SR
--------------------
No ja presne si pamätám, čo som hovoril a za tými slovami v januári si aj stojím. Ale snáď sa niečo stalo od januára, niečo pán prezident povedal. Pán prezident povedal, že nikdy, nikdy pána Čentéša nevymenuje za generálneho prokurátora. 

Branislav DOBŠINSKÝ, moderátor
--------------------
Ale nie je monarcha, on tiež musí rešpektovať veci. 

Robert FICO /Smer-SD/, predseda vlády SR
--------------------
Ale počkajte. Pán prezident rozhodol, pán prezident poslal Národnej rade list, že nevymenuje pána Čentéša za generálneho prokurátora, v tomto okamihu procedúra okolo pána Čentéša skončila. Dnes už nie je pán Čentéš ani len kandidátom, pretože jednoducho procedúra skončila. A prezident povedal, že nikdy ho nevymenuje. Má na to právo, na takéto vyjadrenie. Aký má potom význam čakať na aké rozhodnutia? 

Branislav DOBŠINSKÝ, moderátor
--------------------
No otázka je, či to má právo povedať. 

Robert FICO /Smer-SD/, predseda vlády SR
--------------------
Pán redaktor, žiadna sťažnosť pána Čentéša na Ústavný súd nemá odkladný účinok. Nikto nemohol zabrániť Národnej rade konať. Nie je žiadny ústavný právnik na Slovensku, žiadny, dokonca aj pán Mazák, bývalý predseda Ústavného súdu, ktorý nás naozaj nemusí a keď môže, vždy proti tejto vláde ide a hovorí veci, povedal áno, neexistovala žiadna prekážka, aby Národná rada konala. 

Branislav DOBŠINSKÝ, moderátor
--------------------
Ale povedal, že bolo by fér počkať. 

Robert FICO /Smer-SD/, predseda vlády SR
--------------------
Na čo sme mali, ale na čo máme čakať? Po prvé, generálna prokuratúra potrebuje vedenie. Pán prezident v súlade so všetkými pravidlami povedal, že nevymenuje pána Čentéša a nikdy ho nevymenuje. Tak máme čakať ďalšie tri roky, kým sa niekto niekde rozhýbe alebo nerozhýbe? Myslím si ja, takýto je právny výklad, s ktorým sa stotožňujú všetci, žiadne rozhodnutie na vnútroštátnej úrovni, žiadne rozhodnutie na medzinárodnej úrovni nemôže zmeniť na tom nič, ak pán prezident sa rozhodne vymenovať pána Čižnára, lebo pri ňom bude mať také isté právomoci ako pri pánovi Čentéšovi. Ak sa ho rozhodne vymenovať za generálneho prokurátora, žiadne rozhodnutie, ani domáce, ani medzinárodné nezmení nič na tom, že 7 rokov bude generálnym prokurátorom pán Čižnár, ibaže by on spáchal nejaký trestný čin alebo niečo iné, čo by ho diskvalifikovalo. 

Branislav DOBŠINSKÝ, moderátor
--------------------
No to je na debatu, lebo vy ste hovorili ešte v roku 2011, že nič sa hovorí o funkčnom období generálneho prokurátora. Pán Kaliňák v apríli 2011 hovoril o tom, že zmeníte ten výsledok voľby. 

Robert FICO /Smer-SD/, predseda vlády SR
--------------------
Jaj, akože keby prišla opozícia, že ho odvolá, myslíte? 

Branislav DOBŠINSKÝ, moderátor
--------------------
No, vy ste to tiež avizovali. 

Robert FICO /Smer-SD/, predseda vlády SR
--------------------
Ja som za právny stav. Právny stav hovorí o 7 rokoch. Ak bude nejaká iná väčšina a budú prijímať nejaké rozhodnutia, tie bude takisto posudzovať Ústavný súd. 

Branislav DOBŠINSKÝ, moderátor
--------------------
Mimochodom vo svetle toho, čo sa deje v Česku. Keď hovoríte, prezident povie nikdy nevymenujem a nevymenuje, nemôže to skončiť ad absurdum tak, že povedzme vyhráte voľby a prezident povie, no nikdy nevymenujem Roberta Fica, stranu Smer a vymenujem niekoho iného, poverím zostavením vlády? 

Robert FICO /Smer-SD/, predseda vlády SR
--------------------
Pán redaktor, tu je trošku iná situácia a tá vznikla tak, že opozícia iniciovala na Ústavnom súde konanie, či prezident musí alebo môže vymenovať kandidáta, ktorého mu ponúkne Národná rada. A opozícia tento spor prehrala, pretože Ústavný súd skonštatoval, že prezident môže vymenovať, ale nemusí vymenovať na základe určitých dôvodov. Pán prezident uviedol dôvody, nekonal svojvoľne. Napríklad uviedol dôvod, ktorý aj my považujeme za veľmi závažný. Generálny prokurátor alebo kandidát na generálneho prokurátora, ktorý bol ponúknutý prezidentovi, skartoval dôležitú výpoveď poslanca o korupcii, ešte vymazal to aj v počítači, potom ešte obvinil spolupracovníčky, že to urobili ony a nakoniec sa k tomu priznal sám. Už len toto je okolnosť a dôvod mimoriadne vážna, ktorá prichádza do úvahy preto pán prezident konal v súlade s nálezom Ústavného súdu a procedúra okolo pána Čentéša skončila. Jednoducho pá Čentéš už nie je kandidát. A keďže už nie je kandidát a prezident povedal, že ho nevymenuje, tak bolo treba pristúpiť k voľbe nového kandidáta na generálneho prokurátora. Pán prezident má teraz v rukách, či ho vymenuje alebo nevymenuje. 

Branislav DOBŠINSKÝ, moderátor
--------------------
A tam sa zastavím. Keď bol parlamentnou väčšinou, terajšou vládnou koalíciou zvolený pán Čentéš, to boli 4 strany plus 2 frakcie, aby som bol úplne presný, hovorili ste, že to je politický nominant vtedajšej koalície. Teraz pána Čižnára zvolila strana Smer, nik iný. Čiže v čom je rozdiel? 

Robert FICO /Smer-SD/, predseda vlády SR
--------------------
Viete, v čom je rozdiel? Po prvé si uvedomme, že pri voľbe kandidáta na generálneho prokurátora je vždy politikum, je, pretože sa volí v Národnej rade. A keď nevznikne dohoda v Národnej rade, tak musí rozhodnúť väčšina. A v tom je to politikum. Ale my sme neprišli s kandidátom s takým, kvôli ktorému by som ja povedal, že dám demisiu. Pani Radičová povedala, že ak nebude zvolený Čentéš a bude zvolený Trnka, tak že ona sa vzdá, podá demisiu, vyhrážala sa poslancom. Pamätáte sa, čo robili okolo voľby pána Čentéša? 

Branislav DOBŠINSKÝ, moderátor
--------------------
Ale to ste urobili aj vy, keď boli zdravotné poisťovne, povedali ste. 

Robert FICO /Smer-SD/, predseda vlády SR
--------------------
Nie, počkajte, choďte naspäť, choďte ku generálnemu prokurátori. Ja vám poviem, v čom je podstatný rozdiel. To bol vyslovene vybraný nominant politickými stranami. My sme čo urobili? My sme sa obrátili na prokurátorskú radu. 

Branislav DOBŠINSKÝ, moderátor
--------------------
Ste /nezrozumiteľné/ ich nominanta. 

Robert FICO /Smer-SD/, predseda vlády SR
--------------------
No ale to je podstatný rozdiel. Prokurátorská rada bola oslovená predsedom ústavnoprávneho výboru Róbertom Madejom a prokurátorská rada povedala, najlepší kandidát by bol pán Čižnár. A potvrdili to všetci krajskí prokurátori. A keď si aj čítate dnes vyjadrenia z vnútra prokuratúry, každý hovorí, áno, toto je dobré riešenie. 

Branislav DOBŠINSKÝ, moderátor
--------------------
No, osobne ho nespochybňujem, pána Čižnára. Ja sa len pýtam, že v čom je rozdiel, keď volí jedna strana 7 strán. 

Robert FICO /Smer-SD/, predseda vlády SR
--------------------
My sme to politikum odtláčali tým, že sme sa obrátili na prokurátorskú radu. Prečo sa predchádzajúce politické strany, ktoré ten zlepenec tvorili, neobrátili na prokurátorskú radu a vybrali si človeka, o ktorom boli presvedčení, že to bude ich človek? My sme vybrali človeka, o ktorom sme presvedčení, že to je človek prokurátorov. 

Branislav DOBŠINSKÝ, moderátor
--------------------
Čiže nebude to váš generálny prokurátor? 

Robert FICO /Smer-SD/, predseda vlády SR
--------------------
Politikum je v tom, že ho nejaká väčšina musela zvoliť. Inak všimnite si, ako sa mení politická kultúra. Nech si verejnosť spomenie, čo sa dialo pri voľbe pána Čentéša v parlamente, ten cirkus, označovanie lístkov, vydieranie. 

Branislav DOBŠINSKÝ, moderátor
--------------------
Áno, jednu voľbu Ústavný súd zrušil, to je pravda. 

Robert FICO /Smer-SD/, predseda vlády SR
--------------------
A teraz všetko tak ako malo prebehnúť prebehlo. V tomto je obrovský rozdiel, že toto je kandidát prokurátorov. Pán Čentéš bol kandidát politických strán. 

Branislav DOBŠINSKÝ, moderátor
--------------------
Ale keď sa vrátim ešte, vy ste spomenuli Ivetu Radičovú, že dala hlavu na špalek takpovediac. Ja si pamätám, že ešte keď ste boli v koalícii HZDS, SNS a chceli ste zákon o zákaze zisku zdravotných poisťovní, vtedy HZDS s tým malo veľký problém a vy ste povedali, že buď to prejde alebo končí vládna koalícia. Vtedy Ján Slota povedal, že koalícia je im dôležitejšia ako presvedčenie. A to nebolo vydieranie? 

Robert FICO /Smer-SD/, predseda vlády SR
--------------------
Niekedy musíte položiť hlavu na klát ako predseda vlády, to je v poriadku. Ale toto čo urobila pani Radičová, je politický nástroj, ktorý sa používa. Len týmto politickým nástrojom potvrdila, ako veľmi záležalo na politickom nominantovi pánovi Čentéšovi. Nič iné.ja som len popisoval javy, ktoré boli spojené s voľbou pána Čentéša. 

Branislav DOBŠINSKÝ, moderátor
--------------------
A ešte by som sa dotkol jednej témy predsa len, veľmi krátko aspoň. Čo sa týka vojenského spravodajstva, komplikovaná téma, ale tá otázka znie asi tak, že alebo čo si môže klásť verejnosť otázku je, že namiesto toho, aby povedzme sa vyšetrovalo, ono sa vyšetruje to tunelovanie údajné, tak sa naháňajú ľudia, ktorí o tom hovorili. Pričom ešte keď bola kauza Galko a odpočúvanie novinárov, šoférov a neviem koho všetkého možného, vtedy pán Kaliňák hovoril o tom, že ide o hrdinov, keďže hovoria o nezákonnostiach. 

Robert FICO /Smer-SD/, predseda vlády SR
--------------------
Môj názor som prezentoval niekoľkokrát a odprezentujem ho aj teraz. Nie je predsa možné, aby sa nám pred kamery stavali bývalí pracovníci tajných služieb a rozprávali tajné veci. V tomto podporujem špeciálnu prokuratúru, aj ďalšie orgány činné v trestnom konaní. Čo je tajné, musí zostať tajné. My nemôžeme z boja proti terorizmu robiť holubník. Predsa nie je možné, aby sme mali byty, budovy, ktoré používame ako priestory na tajné rozhovory v súvislosti s bojom proti terorizmu, tieto budovy sú pod kontrolou vojenského spravodajstva a príde nejaký bývalý zamestnanec a povie, že toto je budova, tamtá. My sme stratili majetok v hodnote niekoľko miliónov eur tým, že ľudia rozprávali takéto nezmysly. 

Branislav DOBŠINSKÝ, moderátor
--------------------
A dáte ruku do ohňa za to, že naozaj sa netunelovalo? 

Robert FICO /Smer-SD/, predseda vlády SR
--------------------
Za nami dokonca chodia už aj zahraniční predstavitelia a hovoria, že toto ešte nezažili, aby tuná pred kamerami sa rozoberali veci okolo vojenského spravodajstva. Dobre, dobrá otázka. Umožnili sme konanie mimoriadnej schôdze Národnej rady. Politicky bola téma vydiskutovaná. Vystúpil minister obrany, opozícia si mohla povedať, čo si povedala. Hoci mi pripadá smiešne, že najväčší krikľúň je pán Galko, ktorý ešte aj svoju sekretárku nechal odpočúvať, tohoto vodiča tiráku a neviem koho všetkého. Ale túto vec musí vyšetriť Národná kriminálna agentúra a špeciálna prokuratúra. O všetkých tých skutkoch, o ktorých sa hovorí, sa vedie vyšetrovanie a vyšetrovanie buď skončí tak, že sa začne trestné stíhanie voči konkrétnym osobám alebo sa vyšetrovanie zastaví. Ale to je vec špeciálnej prokuratúry a Národnej kriminálnej agentúry. Do tohto my zasahovať nebudeme. A podľa toho bude sa musieť správať aj minister obrany. 

Branislav DOBŠINSKÝ, moderátor
--------------------
Čiže vyvodia sa potom aj vrátane ministra obrany? 

Robert FICO /Smer-SD/, predseda vlády SR
--------------------
Minister obrany nebol v tom čase ministrom obrany. 

Branislav DOBŠINSKÝ, moderátor
--------------------
Dobre, ale drží ich tam teraz. 

Robert FICO /Smer-SD/, predseda vlády SR
--------------------
Minister obrany rešpektuje platný právny stav, ktorý je. Minister obrany, ak sa preukáže vyšetrovaním, že boli spáchané trestné činy, no bude musieť konať. Jednoducho ľudia, ktorí zodpovedali za trestnú činnosť, musia nielen odísť, ale musia byť aj potrestaní trestnoprávne. Ale na druhej strane sa pýtam, čo bude, ak vyšetrujúce orgány dôjdú k záveru, že to tak nie je, že tie presuny, ktoré boli v rámci majetkov, boli klasické konšpiratívne presuny majetkov? Pretože snáď nebude mať vojenské spravodajstvo alebo Slovenská informačná služba napísanú budovu na svoje vlastné meno niekde v katastri nehnuteľností. To je úplne smiešne. Len je mi ľúto, že takýmto spôsobom pán Galko a ďalší poškodili obraz slovenských tajných služieb. Ale na druhej strane nech sa to vyšetrí. Len potom budeme klásť veľmi nepríjemné otázky pánovi Galkovi. 

Branislav DOBŠINSKÝ, moderátor
--------------------
Nechajme sa prekvapiť výsledkami vyšetrovania. Ďakujem predsedovi vlády Robertovi Ficovi. 

Robert FICO /Smer-SD/, predseda vlády SR
--------------------
Ďakujem aj ja a keďže naozaj stojíme na prahu leta, tak si dovolím zaželať všetkým ľuďom na Slovensku pekné leto, veľa oddychu a dúfam, že aj trošku od tej politiky si ľudia oddýchnu. 

Branislav DOBŠINSKÝ, moderátor
--------------------
Pripájam sa, všetko dobré od mikrofónu želá aj Braňo Dobšinský. 

Robert FICO /Smer-SD/, predseda vlády SR
--------------------
Dopočutia.

7.9.2013
Rádio Slovensko
Sobotné dialógy s Robertom Ficom
7.9.2013    Rádio Slovensko    str. 01   12:10 Sobotné dialógy
            
Branislav DOBŠINSKÝ, moderátor
--------------------
Slovensko si musí opätovne utiahnuť rozpočtový opasok. Ministrovi financií však k naplneniu našich medzinárodných záväzkov ako i výslovného sľubu premiéra stále chýba viac ako 700 miliónov eur. Navyše budúcoročný rozpočet ohrozuje aj dlhy nemocníc, problémové samosprávy, ako i hroziace pokuty za zlé čerpanie eurofondov. No a pomerne optimistická je aj prognóza ekonomického rastu. Hlavy pritom znova dvíhajú aj učitelia, či štátni úradníci. So zvyšovaním platov pedagógov ale rozpočet zatiaľ vôbec nepočíta. Opozícia vláde vyčíta zmiernenie konsolidačného tempa a nechuť šetriť na sebe samej. Ekonómovia zasa volajú po zásadnejších systémových reformách zdravotníctva, školstva, ale i sociálneho systému. Slovensko sa pritom rýchlym tempom blíži nielen k ďalšej hranici dlhového stropu, ale i k župným a následne i prezidentským voľbám. Dámy i páni, príjemné sobotné popoludnie. Po dvojmesačnej letnej prestávke sú tu opäť Sobotné dialógy, teda pravidelná politická diskusia, tento raz s predsedom vlády Robertom Ficom.

Robert FICO /Smer-SD/, predseda vlády SR
--------------------
Ďakujem za pozvanie a prajem všetkým pekný deň.

Branislav DOBŠINSKÝ, moderátor
--------------------
Podobne pekný deň želá aj Braňo Dobšinský. No, úvod. Po 25 rokoch boli opäť proti civilným obyvateľom nasadené chemické zbrane. Tento raz v Sýrii. Americké, francúzske a nemecké tajné služby tvrdia- dôkazy jednoznačne hovoria, že je za tým diktátorský režim Bašara Assada. Reakcia svetového spoločenstva? Rozhorčenie, zasiahnuť ale nemá kto. Bezpečnostná rada OSN je tak ako obyčajne nejednotná, no a európske krajiny väčšinou volia opatrný postoj. Biely dom sa ako jediný chopil iniciatívy. Prezident Obama hovorí o cielenom lokálnom krátkom zásahu, údere, no ale žiada aj podporu Kongresu. Neisté je, či ju získa, rovnako aj tak je nejasné, akú medzinárodnú podporu získajú Spojené štáty. Väčšina krajín Severoatlantickej aliancie ako i Európskej únie účasť na ozbrojenom konflikte bez mandátu OSN odmieta. No a ostro proti je stále zatiaľ stály člen Bezpečnostnej rady OSN Rusko. Krátku analýzu tohto vývoja medzinárodného nám poskytol generálny tajomník Slovenskej atlantickej komisie Róbert Vass.

redaktorka
--------------------
V severoatlantickej aliancii sa vytvoril precedens. Ešte teda nikdy nemala vojenská akcia Spojených štátov takú malú podporu medzi spojencami ako teraz. Účasť na nej odmietol napríklad britský parlament, Nemecko, ale aj naše Slovensko a ďalší,. Určite ľahšie bude spomenúť, kto teda akciu podporuje. Je to Francúzsko a z európskej 28 teda Chorvátsko, Dánsko, Grécko, Lotyšsko, Rumunsko a Cyprus. Ako si vysvetľujete túto situáciu, že sa to tak zmenilo?

Róbert VASS, generálny tajomník Slovenskej atlantickej komisie
--------------------
Treba rozdeľovať medzi dvoma vecami. Po prvé je to participácia na vojenskom útoku alebo vojenskom zásahu.A po druhé podpora. Nemyslím si, že tá transatlantická komunita je tak rozdelená práve v podpore tohto zásahu, skôr je rozdelená v jej participácii. Pretože participovať budú najmä Spojené štáty a Francúzsko. Žiaden z európskych spojencov Spojených štátov nespochybnil tento útok a nespochybnil spravodajské informácie, s ktorými prišli nielen americké spravodajské služby, ale viaceré európske spravodajské služby.

redaktorka
--------------------
Reále teda neexistuje žiadny predpoklad, že zásah by podporila Bezpečnostná rada OSN. Spojené štáty podľa prezidenta Obamu veria tomu, že ak medzinárodné spoločenstvo zlyhá v presadzovaní istých noriem a štandardov, tento svet sa stane menej bezpečným. Ďalším tým argumentom, ktorý používajú, je aj to, že pasivita USA v reakcii na chemický útok v Sýrii by vyslala dôležitý signál krajinám ako Irán a Severná Kórea. Je to dostatočný mandát na vojenskú akciu?

Róbert VASS, generálny tajomník Slovenskej atlantickej komisie
--------------------
No tu by som to rozdelil na dve roviny. Prvá je právna a druhá je faktická alebo morálna. Z tej faktickej a morálnej stránky treba brať do úvahy, že ten konflikt v Sýrii prebieha už dva roky. Západné štáty sa rozhodli neangažovať sa v tomto konflikte a urobili tak na rozdiel od toho ako sa správali v Líbyi alebo ako podporovali povedzme revolúcie v ostatných krajinách alebo ako sa k nim postavili. Rozhodli sa dva roky neangažovať sa a nechať celú situáciu na vnútropolitické vyriešenie v rámci Sýrie. A snažili sa diplomaticky tlačiť na Sýriu. Nepomáhalo to a myslím si, že červená čiara bola prekročená tým, že režim Bašara Assada použil zbrane hromadného ničenia, chemické zbrane, voči vlastným civilistom. Pretože použitie chemických zbraní je proti bezpečnostným záujmom Európy, aj Spojených štátov amerických. Je to aj taký humanitárny tlak. Za dva roky v Sýrii zomrelo vyše 100 000 obyvateľov. Niektoré štatistiky hovoria o niekoľko stotisíc obyvateľoch. Dnes čísla hovoria o vyše 2 miliónoch utečencov. Myslím si, že neriešenie tejto situácie by vyvolalo ešte ďalšie roky dlhých, dlhých bojov. Čiže toto je prvá rovina, že medzinárodné spoločenstvo sa naozaj musí nejakým spôsobom postaviť voči tomu útoku, ktorý sa stal v Sýrii. Ako ničnerobenie tú situáciu nevyrieši. Na druhej strane je otázka právna, pretože podľa medzinárodného práva teda jedine Bezpečnostná rada OSN môže dať mandát na zásah v Sýrii. Ale tam vieme, že Bezpečnostná rada je blokovaná Ruskom, ktoré má tiež vlastné záujmy v Sýrii,. Prebiehali tam obrovské obchodné výmeny, dodávky zbraní. Rusko má predsa len iné záujmy v tom regióne. Takže myslím si, že cez Bezpečnostnú radu by podobný zásah ani neprešiel a bola by zablokovaná práve kvôli aj národným a vlastným záujmom Ruska.

Branislav DOBŠINSKÝ, moderátor
--------------------
Toľko Róbert Vass zo Slovenskej atlantickej komisie. Doplním, že reláciu predhrávame v piatok krátko popoludní vzhľadom na to, že ten medzinárodný vývoj môže byť rôzny, treba to upresniť. Pán premiér, v žurnále sme vysielali stanoviská ministerstva zahraničných vecí, prezentované hovorcom ministerstva zahraničných vecí, ale ešte sme nepočuli názor vlády povedzme z úst premiéra. Aký je teda názor Slovenska, reprezentovaného vládou, na to, či zasiahnuť ozbrojeným spôsobom v Sýrii alebo to nechať tak a dať ruky preč a počkať na to, čo OSN.

Robert FICO /Smer-SD/, predseda vlády SR
--------------------
Z použitia vojenskej sily máme v posledných rokoch niekoľko veľmi zlých skúseností. Nech už je motív na použitie vojenskej sily akokoľvek morálny, napríklad môžu to byť otázky ľudských práv, otázky existencie nedemokratického režimu, otázky spojené s občianskou vojnou a zabíjaním civilistov, použitie vojenskej sily vždy viedlo ku chaosu. Pozrime sa na Irak. V Iraku takisto došlo k porušeniu medzinárodného práva podľa názoru mojej vlády a aj preto v roku 2006 sme splnili sľub, ktorý sme dali a stiahli sme vojakov z Iraku, pretože sme nepovažovali túto vojnu za legitímnu. Čo sa dnes deje v Iraku? Už to nikoho nezaujíma. Dnes v Iraku každý deň zomierajú stovky ľudí na výbuchy, na atentáty, je tam v podstate občianska vojna. Líbya. Opäť môžu byť rôzne motívy, morálne, dobré. Ale výsledkom použitia vojenskej sily je chaos, medzikmeňová vojna. Došlo dokonca k tomu, že bol zavraždený veľvyslanec Spojených štátov amerických. A toto istí sa stane už ako pravidlo aj v Sýrii, pokiaľ bude použitá vojenská sila bez toho, aby bolo povedané, čo bude B, ako bude vyzerať systém v Sýrii, ako to bude celé prebiehať. Preto ak sa pýtate mňa ako predsedu vlády, hovorím za krajinu, ktorá má 5,5 milióna obyvateľov a ktorá nemá stíhačky, bombardéri a nemáme ani rakety ďalekého, stredného alebo krátkeho doletu.

Branislav DOBŠINSKÝ, moderátor
--------------------
Ale minimálne má hlas v OSN, NATO.

Robert FICO /Smer-SD/, predseda vlády SR
--------------------
My nemáme možnosť ovplyvňovať takéto situácie použitím vojenskej sily, jediné, čo máme v rukách ako malá krajina a na tom musíme dôsledne trvať, je dodržiavanie pravidiel medzinárodného práva. Preto použitie vojenskej sily v Sýrii je možné len vtedy, ak sa jasne preukáže, že boli použité chemické zbrane a že boli použité súčasným režimom vládnucim. A po druhé, takéto použitie vojenskej sily bude schválené v Bezpečnostnej rade Organizácie spojených národov. Pretože len Bezpečnostná rada Organizácie spojených národov v súlade s Chartou a ďalšími predpismi Organizácie spojených národov môže rozhodnúť o tom, že sa použije vojenská sila v nejakej inej krajine. Pokiaľ tieto dve podmienky nie sú splnené, akékoľvek použitie vojenskej sily je nelegitímne. A s týmto Slovenská republika nechce mať nič spoločné. Preto musia byť splnené dve súčasné podmienky, ktoré som teraz pomenoval.

Branislav DOBŠINSKÝ, moderátor
--------------------
Hovoríte nelegitímne. Spomenuli ste Irak, áno, to si človek ešte pamätá ako Colin Powell prezentoval nejaké veci o zbraniach hromadného ničenia v Iraku a ukázalo sa, že to boli, no slušne povedané, nie celkom presné informácie, respektíve nepravdivé informácie. Na druhej strane Európa má tú skúsenosť, povedzme 30. a 40. roky Hitlerov režim, že sú situácie, že sú situácie, keď možno treba zasiahnuť. Ale spýtam sa úplne jasne, znamená to, že napriek tomu, že sme členmi NATO a spojencami Spojených štátov, Slovensko nepodporí Spojené štáty v prípadnom vojenskom útoku, ak sa preň rozhodnú a ten útok by považovalo bez mandátu OSN za nelegitímny?

Robert FICO /Smer-SD/, predseda vlády SR
--------------------
Nebudeme podporovať použitie vojenskej sily v Sýrii. A museli by byť splnené, ako sa povedal, dva základné podmienky- preukázateľné dôkazy, ktoré zatiaľ nie sú k dispozícii a po druhé mandát Bezpečnostnej rady Organizácie spojených národov. Potom na čom máme Bezpečnostnú radu? Na čo máme Organizáciu spojených národov? Na čo sa stretávajú tisícky delegátov z celého sveta na rôznych stretnutiach v rámci OSN, keď potom OSN ako také prestáva fungovať? Potom si každý veľký štát robí, čo chce. Práve preto je Bezpečnostná rada zložená z krajín, ktoré majú rozdielne názory, aby dochádzalo k určitým konkrétnym rozhodnutiam. Veď aj ja pozorne sleduje, čo hovoria iné krajiny, ktoré majú iný názor ako Spojené štáty americké. Preto z hľadiska práva je treba povedať, že použitie vojenskej sily bez mandátu Bezpečnostnej rady Organizácie spojených národov nespĺňa požiadavky medzinárodného práva, čiže nemožno považovať právne takéto použitie sily za legitímne. V tomto Slovenská republika sa nezúčastní takejto aktivity.

Branislav DOBŠINSKÝ, moderátor
--------------------
To je zvláštne, že vlastne v aliancii by boli ľudia, ktorí páchajú niečo nelegitímne vojenské, na druhej strane. No.

Robert FICO /Smer-SD/, predseda vlády SR
--------------------
Nerozumiem teraz tejto poznámke. Ešte raz.

Branislav DOBŠINSKÝ, moderátor
--------------------
No lebo sme rovnako ako Spojené štáty v NATO. To nie je ani kritika, to je skôr konštatovanie faktu. Ak by Američania predsa len zaútočili bez mandátu, tak by vlastne podľa aj vašich slov a mnohých európskych lídrov páchali nelegitímnu vojenskú agresiu.

Robert FICO /Smer-SD/, predseda vlády SR
--------------------
Poznáte môj názor, ja som vám tvrdil, že aj použitie sily v Iraku bolo nelegitímne a nemá dôvod nazývať veci inak ako podľa práva sú. Hovorím teraz z hľadiska medzinárodného práva. A naviac môžu byť akékoľvek morálne dôvody na zasiahnutie, možnože existujú, ale aj ak máte morálne dôvody na zasiahnutie a použitie vojenskej sily, tak tieto morálne dôvody musíte mať podporené príslušnou legislatívou, príslušnými právnymi predpismi. V tomto prípade medzinárodnými predpismi. A keď sa raz hovorí, že to môže byť len Bezpečnostná rada Organizácie spojených národov, potom sa netvárme, že je to legitímne, ak Bezpečnostná rada mandát nedá a individuálny štát použije vojenskú silu. Čo máme iné hovoriť ako malá krajina? My nemáme iné nástroje, máme len medzinárodné právo. A to, že sme spolu v Severoatlantickej aliancii, ešte neznamená, že musíme mať na každú vec rovnaký názor. Boli sme v Severoatlantickej aliancii v čase, keď bola vojna v Iraku. A my sme povedali, že sťahujeme vojakov z Iraku. Na druhej strane Slovensko si napríklad veľmi váži pôsobenie aj amerických vojakov v Afganistane, kde sme spolu s nimi, tvoríme jednu veľkú misiu s ďalšími a ďalšími krajinami, lebo to je podopreté konkrétnym mandátom, je to medzinárodná spoločná aktivita. Vieme, za čo tam sme, že tam pomáhame civilnému obyvateľstvu, bojuje sa tam proti terorizmu. Toto všetko tam je. Ale v prípade Sýrie, ak aj to tak bolo ako sa hovorí, že boli použité chemické zbrane, že boli použité proti civilistom a že tieto zbrane boli použité režimom Assada, v takomto prípade musí Bezpečnostná rada dôjsť k záveru, že vtedy treba použiť vojenskú silu na urobenie poriadku. Ale bez tohto nechcite odo mňa, aby som povedal, že obíďme Bezpečnostnú radu a tým je všetko. Ja som vždy o týchto otázkach hovoril veľmi otvorene.

Branislav DOBŠINSKÝ, moderátor
--------------------
Citlivá otázka, ale predsa len spýtam sa ju. Vy ste nedávno doviezli a predstavili na tlačovke 6 slovenských občanov, ktorí boli v Iráne ako paraglajdisti. No dvaja tam ešte zostali. Boli tie diskusie o ich vrátení na Slovensko, myslím tej šestice a prípadnom vrátení ďalších dvoch alebo týkali sa povedzme aj toho, ako Slovensko sa bude správať na medzinárodnom poli, čo sa týka Sýrie?

Robert FICO /Smer-SD/, predseda vlády SR
--------------------
Oficiálna filozofia mojej a toto už jej druhá vláda je, všade tam, kde sa slovenskí občania dostanú do krízovej situácie robiť všetko, aby sme týmto ľuďom pomohli. Hovorím teraz naozaj o krízovej situácii. Nechcem teraz porovnávať niekoho, kto je na dovolenke a sa mu rozpadne cestovná kancelária, nemá možnosť sa okamžite vrátiť domov. A v tomto prípade sme mali ľudí, ktorí boli obvinení alebo obvinení ešte neboli, sa ospravedlňujem, boli podozriví zo závažných trestných činov spáchaných na území Iránu a hrozili im mimoriadne vysoké tresty. Tak ako keď došlo k útoku na našich vojakov v Afganistane, neváhali sme, sadli sme do lietadla, doniesli sme ranených, robili sme všetko, čo bolo treba a ukázali sme, že ľudia na Slovensku sa musia spoľahnúť na to, že majú istotu, že keď sú v zahraničí v krízovej situácii, štát robí všetko preto, aby ich z týchto krízových situácii dostal. My už niekoľko mesiacov na môj pokyn robíme významné aktivity diplomatické v Iráne, pretože potrebujeme tých ľudí dostať odtadiaľ domov. Podarilo sa nám 6 dostať domov, zostali tam dvaja, pretože vzhľadom na ich povolanie, jeden je jadrový fyzik, druhý je fotograf, sa ešte iránske orgány rozhodli niektoré veci preverovať.

Branislav DOBŠINSKÝ, moderátor
--------------------
Ale čo za to chcú.

Robert FICO /Smer-SD/, predseda vlády SR
--------------------
Môžem teraz doplniť, že z týchto rozhodnutí a z tohto diplomatického úspechu, ktorý sme dosiahli a musím znovu poďakovať tak Slovenskej informačnej službe ako aj ministerstvu zahraničných vecí, nevyplývajú žiadne finančné nároky vo vzťahu k štátnemu rozpočtu Slovenskej republiky. Musím rovnako dodať, že rokovania boli korektné, pretože sa vysvetľovali veci, čo môže byť pravda, čo nemôže byť pravda, ale nemá to nič spoločné so správaním sa Slovenska v medzinárodných otázkach, pretože ja som dostatočne čitateľný v týchto veciach. Snáď je dosť známy môj postoj k Iraku, aj jasné vyhlásenie po nástupe vlády, že plníme sľub, ktorý sme dali v rokoch 2005-2006, že ak vstúpime do vlády, vojakov z Iraku stiahneme naspäť na územie Slovenska. Poznáte aj môj názor a budem ho stále opakovať, ja som napríklad nebol spokojný a nesúhlasil som s preletom lietadiel NATO, keď sa išla bombardovať Juhoslávia.

Branislav DOBŠINSKÝ, moderátor
--------------------
To takzvané humanitárne bombardovanie.

Robert FICO /Smer-SD/, predseda vlády SR
--------------------
Áno, pamätáte sa, koľko civilných ľudí bolo zabitých? Čiže tiež medzi alebo do výbavy politika musí patriť aj napriek tomu, že sú to naši partneri, áno, Spojené štáty americké sú našim partnerom, veľmi významným, strategickým, ale napriek tomu, že sú obrovsky veľkí a že by jedna loď nás dokázala všetkých zlikvidovať, keby bolo treba, tak musíme mať možnosť a právo povedať svoj názor. Toto sa nám nepáči a s týmto nesúhlasime, lebo to nie je v súlade s medzinárodným právom. To je postoj, ktorý budem dodržiavať stále.

Branislav DOBŠINSKÝ, moderátor
--------------------
Jasné slovo. Poďme teraz domov. Aktuálnou a tou najzásadnejšou témou na Slovensku je podľa všetkého, dá sa povedať, rozpočet, respektíve konsolidácia verejných financií. Takže krátka reportáž na úvod.

redaktorka
--------------------
Druhý najvyšší hospodársky rast, tretí najnižší dlh, no štvrtá najvyššia miera nezamestnanosti v eurozóne. Taká je momentálne vizitka Slovenska, ktoré balansuje medzi konsolidáciou a snahou o naštartovanie ekonomiky. Top prioritou vlády je schodok okolo 3%. Premiér Robert Fico, 14. august.

Robert FICO /Smer-SD/, predseda vlády SR, 14.august
--------------------
Štát momentálne sa nachádza na úrovni okolo 3,05, teda my držíme krok. A v tomto duchu garantujeme dodržanie nášho záväzku na úrovni 3%.

redaktorka
--------------------
Ak chce vláda hospodáriť aj budúci rok v súlade s vlastným prísľubom, musí nájsť viac ako 700 miliónov. Ministerstvo financií už rokuje s jednotlivými rezortmi, ktoré sa majú poskladať na 400 miliónov. Približne rovnaká suma sa očakáva od reformy verejnej správy ESO. Boj proti daňovým únikom a efektívnejší výber DPH má vyzbierať najmenej 150 miliónov. Ľudovít Ódor z Rozpočtovej rady však považuje plán ESO za výrazne ambiciózny, zatiaľ však bez bližšej špecifikácie konkrétnych úspor. Opatrný je i v otázke lepšieho výberu DPH.

ľudovír ÓDOR, Rozpočtová rada
--------------------
Boj proti daňovým únikom je veľmi ťažké dať do čísel. Aj preto je nie úplne dobré, ak veľká časť konsolidácie je postavená na takýchto neistých číslach.

redaktorka
--------------------
Ďalšie systémové kroky ako adresnosť sociálneho systému, či zvýšenie daní z nehnuteľností, reálnu podobu v rozpočte nezískali. Ministerstvo financií namiesto toho vkladá nádej do signálov o ekonomickom oživení v eurozóne. Otázne ale zostáva, či predpoklad vyššieho ekonomického rastu pokryje aj požiadavky na vyššie učiteľské platy, odmeny pre štátnych úradníkov, či dlhy nemocníc.

Branislav DOBŠINSKÝ, moderátor
--------------------
Pán premiér, ja sa teda vrátim k tomu vášmu vyjadreniu, ktoré zaznelo aj v reportáži kolegyne Kajtárovej, záväzok pod 3% HDP rozpočtový deficitný. No aktuálne je v tom rozpočte 2,9 naplánovaný, čo je už taký sklz oproti 2,6 ešte na jar. To 0,1% je dosť maličká rezerva. Keď sa trošku zatrasie Nemecko, tak veľmi ľahko sa môže prepadnúť na tie 3 plus dodám. Okrem tých 700 miliónov, ktoré bude musieť minister financií zháňať do tohto návrhu rozpočtu, tam chýba ešte 100 miliónov dlhy nemocníc, chýbajú tam napríklad teraz, čo vláda sa dohodla, čo ste aj prezentovali úľavy odvodové pre dlhodobo nezamestnaných, valorizácia dávok v hmotnej núdzi. Skrátka veľmi ľahko to môže skĺznuť k tým viac ako 3%. Napriek tomu trváte na tom, že to dodržíte?

Robert FICO /Smer-SD/, predseda vlády SR
--------------------
Slovensko je krajina, ktorá je vnímaná v európskom priestore, v eurozóne, teda medzi štátmi, ktoré majú euro ako dôveryhodná a samotné OECD, ktoré je veľmi dôležité aj z hľadiska hodnotenia jednotlivých krajín, konštatuje, že plány Slovenska na ozdravenie verejných financií sú absolútne reálne. To len naznačuje, že nám veria v tom, čo robíme a sa to pravdepodobne ukazuje aj v iných výsledkoch. Dobre viete, pán redaktor, že si dnes v prípade, že predávame dlhopisy, dokážeme zabezpečiť mimoriadne nízku úrokovú sadzbu na úrovni 1,7-1,8%, čo je historický rekord. Je to najlepšie požičiavanie peňazí, ak to porovnávame s predchádzajúcimi rokmi alebo s inými krajinami. Dovoľte mi, aby som urobil taký jednoduchý vstup k vašej otázke, lebo stále sa bavíme o číslach. Áno, čísla sú dôležité, ale hovorme trošku aj o realite. Bol som v Poľsku pred pár dňami a zhodol som sa s poľským premiérom na tom, že všetky faktory naznačujú, že kríza ako keby vrcholila a že prichádza oživenie. Všetky faktory. Nikto nekričí hurá, nestrieľa šampanské. Ale môžme na to dať konkrétne údaje, ktoré ukazujú, že naozaj dochádza k určitému oživeniu. Ak konštatuje nie Slovensko, ale konštatuje to komisia a ďalší, že nárast na Slovensku bol 0,9%, to bol nečakane vysoký nárast hospodárskeho rastu a potvrdzuje aj trendy, ktoré prichádzajú zo západnej Európy, z Nemecka, z ďalších ekonómii, že je tu veľká šanca na oživenie. Môžme preto hovoriť verejnosti, že s vysokou pravdepodobnosťou ideme opäť do konjunktúry, ideme do oživovania hospodárskeho rastu, čo môže priniesť pre nás opäť lepšie sa nadýchnuť.

Branislav DOBŠINSKÝ, moderátor
--------------------
Čiže spoliehate sa, že vyrastiete z deficitu?

Robert FICO /Smer-SD/, predseda vlády SR
--------------------
To je otázka samozrejme že hospodársky rast keď ide hore, tak máte menšie problémy s deficitom. Ale bavíme sa stále iba o číslach. Po druhé chcem povedať, že Slovensko neprepúšťalo tisícky štátnych zamestnancov. Slovensko neznižovalo platy štátnym zamestnancom. Slovensko neznižovalo dôchodky. Slovensko nezvyšovalo daň z pridanej hodnoty. Hovorím o mojej vláde, DPH zvyšovala pravica, my DPH nikdy zvyšovať nebudeme, to je pre nás absolútne tabu. Čiže spätne áno, urobili sme mnoho opatrení a v dôchodkovom systéme, museli sme zvýšiť odvody živnostníkom, lebo inak mali minimálne dôchodky, zvýšili sme dane pre bohatých, zvýšili sme dane pre firmy. Ale vo všeobecnosti si dovolím skonštatovať.

Branislav DOBŠINSKÝ, moderátor
--------------------
Osekali ste druhý pilier.

Robert FICO /Smer-SD/, predseda vlády SR
--------------------
Áno, však som to povedal, že sme išli do druhého piliera, že sme urobili v penzijnom systéme určité zásahy. Ale dovolím si povedať, pán redaktor, že pri tom prechode cez tú krízovú rieku sme sa až tak nenamáčali ako sa namáčali iné štáty, keď sa na ne pozrieme spätne. A podobne by som hodnotil aj situáciu v Poľsku. A teraz keď sa pýtate na čísla, garantujeme, že tento rok bude deficit rozpočtu 3% s tým, že jediný problém, ktorý dnes máme, je správanie sa miest, obcí a vyšších územných celkov, kde vidíme v štatistikách určitý odklon. My máme deficit na úrovni 3%, ale ukazuje sa, že odklon samosprávy, miest, obcí a vyšších územných celkov, je 0,2%. Preto sme spustili celý rad konkrétnych opatrení a chcem povedať, že ZMOS sa vždy správal veľmi korektne, ako aj VÚC-ky sa správali korektne, takže určite spoločne nájdeme také riešenie, aby tento odklon, ktorý nám dnes robia, nespôsobil, že nebudú to 3%, ale budú to 3,2%. A dokončím tento vstup aj dobrými správami, pretože stále len počúvame zlé správy. Ak som povedal, že sme sa až tak nenamáčali, keď sme cez tú krízovú rieku prešli, ak som povedal, že cítime oživenie ekonomiky ako sme ho predpokladali pred niekoľkými mesiacmi, tak môžem dodať aj to, naďalej platí, že Slovensko, pokiaľ ide o nezamestnanosť, tak klesáme. V januári bola nezamestnanosť na úrovni 14,8%, v júli bola 13,99. Čiže cítime, ja nehovorím o zázrakoch, ale je to percentuálny rozdiel v priebehu 7 mesiacov.

Branislav DOBŠINSKÝ, moderátor
--------------------
Tam je ale na polemiku, že sa do nich nepočítajú aj ľudia, ktorí odchádzajú do zahraničia.

Robert FICO /Smer-SD/, predseda vlády SR
--------------------
To je, viete čo, to je veľmi komplikované, pretože zase na druhej strane štatistický úrad, ktorý niekedy vykazuje iné čísla, zaraďuje medzi nezamestnaných aj dôchodcov. Lenže dôchodca predsa už nie je nezamestnaný. To sú rôzne štatistiky. Ale ešte raz zopakujem, je tu mierny pokles nezamestnanosti a ideme robiť ďalšie opatrenia. Správne ste naznačili, že chceme ponúknuť zamestnanca bez odvodov, teda zamestnávateľ bude môcť zamestnať zamestnanca bez toho, aby platil zamestnanec alebo zamestnávateľ akékoľvek odvody za predpokladu, že táto osoba je dlhšie ako rok evidovaná v evidencii nezamestnaných ľudí. Druhý dôležitý údaj je, ktorý neustále atakujú ľudia, máme druhý najnižší dlh medzi krajinami V4 a tretí najnižší dlh v celej eurozóne.

Branislav DOBŠINSKÝ, moderátor
--------------------
No len rastie výrazne.

Robert FICO /Smer-SD/, predseda vlády SR
--------------------
Ale pán redaktor, v celej eurozóne. Náš dlh je 54-55%, aby som išiel do nejakého okruhu, čiže 55%. Dlh v eurozóne je vyšší ako 80% a dokonca v niektorých krajinách je cez 100%. Viete, všetci hovoria, že zle, zle, zle. Tak čo už viacej máme robiť? Máme druhý najvyšší hospodársky rast v eurozóne, máme tretí najnižší dlh v celej eurozóne. Máme rekordne nízku infláciu. A ešte budem hovoriť aj o cenách, pretože inflácia je.

Branislav DOBŠINSKÝ, moderátor
--------------------
Dobre ale ja sa vrátim k /nezrozumiteľné/, naozaj to si môže položiť bežný človek. Máme tu 700 000 ľudí, ktorí žijú z 300 eur a menej mesačne, teda ja osobne si to predstaviť neviem. Aktuálne ten návrh rozpočtu na budúci rok počíta opätovne už štvrtý rok so zmrazením platov vo verejnej správe. To znamená, že štátni úradníci, ale aj kuchárky, šoféri a tak ďalej. Učitelia stále nemajú zahrnutých tých 5%, čo žiadajú naviac zase. Ten priemerný plat na Slovensku je tých ani nie 800 eur. A tak ďalej.

Robert FICO /Smer-SD/, predseda vlády SR
--------------------
Pán redaktor, vaša otázka nemá logiku. Na jednej strane sa ma pýtate a dodržíte deficit a bude to určite 3% a bude to menej ako 3%? A na druhej strane sa ma pýtate, že prečo nepridávame na platoch, prečo nepridávame na dôchodkoch.

Branislav DOBŠINSKÝ, moderátor
--------------------
No to sa pýtajú tí učitelia. Ale ja sa pýtam na to, ako to, že rastie ten dlh tak výrazne, keď vlastne ľudia /nezrozumiteľné/?

Robert FICO /Smer-SD/, predseda vlády SR
--------------------
Ale veď to vôbec nie je pravda. Dynamika rastu dlhu ani vôbec nie je taká ako hovorí niekto iný. Máme tretí najnižší dlh v eurozóne. Keď niekomu poviem, že máme dlh 55%, tak sa smeje, že a čo tam vy bláznite na Slovensku, však my máme 95% dlh a normálne existujeme a fungujeme. To je číslo, ktoré vôbec je irelevantné a netreba sa týmto číslom ani zaoberať. Chcem potvrdiť, že valorizácia dôchodkov pôjde, my nezastavujeme valorizáciu dôchodkov, len tá sa vypočítava do určitých ekonomických ukazovateľov, uvidíme aj koľko to bude.

Branislav DOBŠINSKÝ, moderátor
--------------------
A úradníci.

Robert FICO /Smer-SD/, predseda vlády SR
--------------------
Ale nemôžte na jednej strane šetriť, škrtať a na druhej strane zvyšovať platy. No ale ešte raz, len to nastavujete takto. Nemôžte na jednej strane šetriť, škrtať a na druhej strane zvyšovať platy. Samozrejme, že to bude predmetom diskusie v rámci schvaľovania rozpočtu. Rozpočet, ktorý bol predložený v prvej podobe je iba návrh a keďže sa menia čísla, my napríklad začíname vidieť veľmi výrazný posun vo výbere daní.

Branislav DOBŠINSKÝ, moderátor
--------------------
No ale poďte na aktuálne prognózy a tak ďalej.

Robert FICO /Smer-SD/, predseda vlády SR
--------------------
Aktuálne prognózy budú o niekoľko dní, ale ten vývoj je tu evidentný. Treba pochváliť finančnú správu ministerstva financií, že oblasti DPH napriek tomu, že je tu nízka spotreba, došlo k výraznému nárastu pri výbere DPH, aj sa platia vyššie dane. Takže zdá sa, že naozaj sme začali výrazne bojovať s daňovými únikmi. A za toto treba ľudí pochváliť. Myslím si a hovorím o tom s ministrom na pravidelnej báze, po tom, čo sme urobili rôzne opatrenia jednorazové alebo systémové, rok 2013 zvládame bez problémov. Rozpočet na rok 2014 bude vyžadovať ešte nejakú diskusiu medzi jednotlivými rozpočtami jednotlivých ministerstiev. Ale Slovensko v roku 2014 si naplánovalo deficit 2,9%. Pôvodne bolo 2,6, ale Európska komisia povedala, že tých 0,3% môžme použiť na investície do infraštruktúry, my to využijeme, to je normálny posun. Plus sme zvýšili dynamiku čerpania európskych fondov. Ja sa domnievam, že z hľadiska toho, aké je dnes Slovensko stabilné politicky, ekonomicky, sociálne a finančne, urobil sa v čase krízy kus roboty. Áno, aj s chybami, každý robí chyby, ja netvrdím, že sa neurobili chyby, ale dnes sa ukazuje, aká je veľmi dôležitá politická stabilita a že všelijakí blázni a poloblázni, ktorí sa bijú v parlamente, dnes nesedia vo vláde alebo v nejakých významnejších inštitúciách.

Branislav DOBŠINSKÝ, moderátor
--------------------
Predsa len ja zastanem u toho rozpočtu. Teda vy hovoríte, že stojíte si za tou prvou vodou, nazvime to takto, teda tým návrhom, lebo samozrejme sa bude dopracovávať.Ale tam je strašne veľa takých čísiel, ktoré sú pomerne také nejasné. Ja sa odrazím, je tam napríklad viac ako 400 miliónov na budúci rok naplánovaných ako úspor od reformy známej ako ESO, teda zoštíhlenie štátneho aparátu. No ono to ESO je zatiaľ, čo sa týka úspor, v polohe niečo ako Yeti, lebo konkrétnu nejakú analýzu kde nikto ešte nevidel verejne. A moja otázka znie, že ak sa má usporiť jeden rok 400 miliónov na ESE, tak to zrejme bez nejakého prepúšťania úradníkov nepôjde. Budete prepúšťať?

Robert FICO /Smer-SD/, predseda vlády SR
--------------------
Pozvite si raz sem podpredsedu vlády a ministra vnútra, ktorý má na starosti ESO a nebudete veriť vlastným ušiam, čo sa deje v miestnej štátnej správe.

Branislav DOBŠINSKÝ, moderátor
--------------------
No povedal napríklad, že on to nezverejní.

Robert FICO /Smer-SD/, predseda vlády SR
--------------------
No ja teraz hovorím, počkajte, on môže povedať, čo ideme robiť z hľadiska znižovania počtu úradov, zlučovania úradov.

Branislav DOBŠINSKÝ, moderátor
--------------------
Budete prepúšťať, znie otázka?

Robert FICO /Smer-SD/, predseda vlády SR
--------------------
Zamestnanci, ktorí sú v štátnej správe, sú použiteľní v iných oblastiach, napríklad my sme prišli s právnou úpravou, ktorá hovorí, že dnes ten, kto poberá dávku v hmotnej núdzi, bude musieť na poberanie tejto dávky v hmotnej núdzi odpracovať nejaký počet hodín, aby túto dávku dostal. Ale to musí niekto vykonávať, to musí niekto kontrolovať. Tak napríklad už teraz potrebujeme.

Branislav DOBŠINSKÝ, moderátor
--------------------
Čiže nie?

Robert FICO /Smer-SD/, predseda vlády SR
--------------------
Budeme týchto ľudí používať na iné práce, ktoré potrebujeme v rámci štátneho systému. Ale my ideme šetriť najmä tým, že sa bude šetriť na budovách, na nehnuteľnostiach, bude sa šetriť na benzíne, pretože bude úplne inak ten občan fungovať vo vzťahu k miestnej štátnej správe. Bude podstatne menší počet štátnych úradov ako to bolo doteraz na miestnej štátnej úrovni. Čiže rozpočet, pán redaktor, ako ho teraz pomenuvávate, bol navrhnutý na princípe najpesimistickejších odhadov, ktoré boli na začiatku roka. Ale tie odhady sa stále zlepšujú, preto my pristúpime k revízii tohto návrhu, nepochybne pristúpime k revízii. A veci budú vyzerať inak ako boli niekde plánované.

Branislav DOBŠINSKÝ, moderátor
--------------------
Dobre. Ešte k tým učiteľom. Ten návrh zatiaľ je taký, že sa rozpočet ministerstva školstva alebo respektíve rozpočet vnútra, školstva na školstvo nezvyšuje. Oni chcú tých 200 miliónov každoročne nejaký záväzok. Budú ho mať, nebudú ho mať?

Robert FICO /Smer-SD/, predseda vlády SR
--------------------
Bude výsledkom rokovaní o štátnom rozpočte. Ja teraz nie som v pozícii, aby som niekomu niečo sľúbil a niekoho niekde odmietol. Považujeme a myslím, že sa teraz zopakujem s predchádzajúcich relácii, za úplne legitímne dva záujmy. Na jednej strane je záujem Slovenskej republiky dodržať medzinárodné záväzky a ozdravovať verejné financie. To nie je samoúčelné. Ozdravovanie verejných financií nám prináša veľké výhody. Slovensko dnes, ako som už povedal, si vie požičať za najlacnejšie úroky. Plus Slovensko je veľmi zaujímavé, ak si zoberieme otázku investícii. Pán redaktor, za polrok 2013 došlo na Slovensko dvakrát viacej investícii ako v roku 2012. Podľa Svetovej banky doing business máme v rámci V4 najlepšie prostredie na podnikanie. Toto všetko len ukazuje, že táto krajina je dobre nastavená. Čiže jeden záujem vlády je, aby tu boli takéto podmienky a aby Slovensko bolo vnímané ako dôveryhodný partner. Na druhej strane je legitímny záujem ľudí mať sa lepšie. A ja som ten posledný, ktorý by tento legitímny záujem ľudí mať sa lepšie ignoroval. Ale musíme sa niekde trafiť. Nie je možné uprednostniť jeden záujem pred druhým. Keby som uprednostnil záujem vlády len na ozdravovaní, tak musím škrtiť ľudí. Na druhej strane, keby som uprednostnil iba záujem ľudí, tak musím zabudnúť na medzinárodné záväzky a Slovensko ide povedzme do takých deficitov a do takých problémov, že potom v decembri môže niekto prísť a zhasnúť a zatvoriť dvere. Toto nechcem. Vyvažujeme, vyvažujeme vo veľmi širokom sociálnom dialógu. Všimnite si, ja chápem, že sa to mnohým nepáči, lebo by očakávali, že tu bude nejaký frmol v tejto krajine, ale je tu stabilita. Funguje parlament? Funguje. Pokiaľ by tam ten blázon nerobil zle a nebil poslancov, tak je to celkom v pohode. Funguje vláda? Funguje. Máte a s ste svedkami nejakých hádok vládnej koalície? Sme sami vo vnútri, neotravujeme túto verejnosť a nebudeme otravovať ničím. Je finančná stabilita? Je finančná stabilita. Ak máme jeden z najnižších dlhov v eurozóne, musí byť finančná stabilita. Ak hovoríme o 3%-nom deficite, musí byť finančná stabilita.

Branislav DOBŠINSKÝ, moderátor
--------------------
No to by bolo na dlho upresniť niektoré z tých údajov.

Robert FICO /Smer-SD/, predseda vlády SR
--------------------
No všetky údaje sú presné.

Branislav DOBŠINSKÝ, moderátor
--------------------
No teraz som hovoril, že ten dlh rastie.

Robert FICO /Smer-SD/, predseda vlády SR
--------------------
Ale pán redaktor, priemerný dlh ešte raz v eurozóne je vyšší ako 80%.

Branislav DOBŠINSKÝ, moderátor
--------------------
No áno, ale vy tam napríklad započítavate krajiny, ktoré ozdravovali banky. My sme neozdravovali nič.

Robert FICO /Smer-SD/, predseda vlády SR
--------------------
Ale ja hovorím o celej eurozóne. A my sme krajina, ktorá má 54%. Prosím neklamme túto verejnosť. Máme jeden z najnižších dlhov v celej Európskej únii.

Branislav DOBŠINSKÝ, moderátor
--------------------
Ale rastie a nerozumiem prečo tak výrazne.

Robert FICO /Smer-SD/, predseda vlády SR
--------------------
Ale veď máme dlhovú brzdu. Dlhová brzda podľa ústavného zákona hovorí, že nesmiete prekročiť 60% dlhu verejného na HDP, 60%. A priemerný dlh je 85, 90%, niektoré krajiny majú 120%.

Branislav DOBŠINSKÝ, moderátor
--------------------
Ale potom je otázka, že ako sa nasekal ten dlh, keď sú také nízky mzdy, dôchodky sú pod 400 eurami, na poistenie zdravotné sa dáva menej na budúci rok, na školstvo menej?

Robert FICO /Smer-SD/, predseda vlády SR
--------------------
Táto krajina prechádzala ako aj ostatné krajiny cez krízu a musela financovať niektoré aktivity. Podobne to robili aj iné štáty. Vidíte ako to funguje, že namiesto toho, aby niekto povedal dobre, máme druhý najvyšší hospodársky rast, máme tretí najnižší verejný dlh, máme historicky najnižšiu infláciu, tak teraz dobre, toto není dobrá informácia pre opozíciu a pre kritikov a začíname sa hrabať v nejakej štruktúre niečoho. Veď znovu, klesá nezamestnanosť? No klesá. A čo mám teraz sa ísť zarezať a mám povedať, že Ježiš, to je zlé, že nám klesá nezamestnanosť, lebo médiá a opozícia by privítala, keby stúpala.

Branislav DOBŠINSKÝ, moderátor
--------------------
Ale nemôžte chcieť, aby všetci mali rovnaký pohľad ako vy.

Robert FICO /Smer-SD/, predseda vlády SR
--------------------
Ale to nejde tak, pán redaktor. Viete, ako to funguje? Agentúra Fitch ratingová potvrdila Slovensku, že má z hľadiska perspektívy ten istý rating. Potvrdila rating, čo je veľmi dobrá správa pre Slovensko. Čo urobili niektoré média? Niektoré média nepovedali, že dobrá správa pre Slovensko, ale napísali, že agentúra Fitch je hlúpa.

Branislav DOBŠINSKÝ, moderátor
--------------------
No o tejto agentúre by sa dalo veľa diskutovať.

Robert FICO /Smer-SD/, predseda vlády SR
--------------------
No ale počkajte, keby agentúra Fitch povedala, pán redaktor, buďte úprimný, keby agentúra Fitch povedala, že nepotvrdzuje rating Slovensku, tak povedia, že vláda je zlá, lebo jej padol rating. Alebo dám vám iný príklad. Rok sa hovorí o tom, že máme niečo robiť s odvodmi, tak sme prišli s návrhom, že pokiaľ je osoba dlhšie ako jeden rok evidovaná ako nezamestnaná, tak nebude platiť ani ona odvody a nebude platiť ani zamestnávateľ. Média zrazu hovoria, že to je hlúpy nápad, hoci rok píšu, že to treba urobiť.

Branislav DOBŠINSKÝ, moderátor
--------------------
A mimochodom teraz ste ma inšpirovali, lebo akurát som sa dočítal, že píše /nezrozumiteľné/ francúzske, že francúzska vláda a prezident Hollande zvažuje zníženie firemných daní, lebo to ohrozuje pracovné miesta tá výška daňového zaťaženia. Nie je to inšpiratívne pre vás?

Robert FICO /Smer-SD/, predseda vlády SR
--------------------
Čo má byť inšpiratívne, keď dane v západnej Európe sú v niektorých krajinách dvojnásobne vyššie ako na Slovensku? Francúzsko má iný problém, Francúzsko má také vysoké mzdové náklady na pracovníkov, že dnes nie je schopné držať krok s inými fabrikami. Dnes sa napríklad zatvárajú fabriky automobilové vo Francúzsku kvôli Trnave, lebo sú drahé. Takže ak zatvárate vlastné fabriky, ak Peugeot Citroen, čo je typická francúzska spoločnosť.

Branislav DOBŠINSKÝ, moderátor
--------------------
Čiže nezvažujete znižovanie daní a úľavu povedzme živnostníkom odvody?

Robert FICO /Smer-SD/, predseda vlády SR
--------------------
My ideme robiť ako som povedal teraz ideme upúšťať od odvodov u osôb, ktoré sú dlhodobo evidované ako nezamestnané osoby. Ale je tu stále ešte zostatok nejakej krízy, hoci ideme do oživovania. A ja som presvedčený, že solidarita je základný princíp sociálnej demokracie. Tí, čo sú silnejší, teda firmy a bohatší ľudia, musia platiť viac ako tí, čo nie sú takíto silní. Solidarita musí fungovať.

Branislav DOBŠINSKÝ, moderátor
--------------------
Dobre, vy hovoríte solidarita, zároveň predtým hovoria, že nie je až tak veľa peňazí, čo sa týka učiteľov, čo sa týka týchto všelijakých požiadaviek.

Robert FICO /Smer-SD/, predseda vlády SR
--------------------
Budeme o tom rokovať pán redaktor.

Branislav DOBŠINSKÝ, moderátor
--------------------
Dobre, dobre, ja len chcem to premostiť.

Robert FICO /Smer-SD/, predseda vlády SR
--------------------
To len teraz mám sa postaviť do pozície, že urobíme dvojnásobné platy? To som tu už niekde počul a bolo z toho nič. Takže to som nikdy neurobil. Ja som veľmi realistický. Povedal som, že je tu legitímny záujem učiteľov, ako aj každého ďalšieho človeka na svete a na Slovensku mať sa lepšie. Tento legitímny záujem nebudem spochybňovať, len chcem, aby aj tento záujem bol konfrontovaný so záujmom vlády a stretnime sa niekde za stolom, nie na ulici alebo vykrikovať alebo robiť nejaké podobné veci.

Branislav DOBŠINSKÝ, moderátor
--------------------
V poriadku. Hovoríte so záujmom vlády. Na druhej strane vláda si našla, tento týždeň to bolo, to rozhodnutie padlo, takmer 60 miliónov, 59 miliónov presne pri kúpe materského SPP. Inými slovami, kúpili ste to za korunu, vlastne euro dneska, ale prebrali ste 59 miliónov záväzky SPP úplne na seba. Kellner, Šetinský a J&T sa vlastne týmto spôsobom zbavili tých záväzkov. Vy ste dostali firmu, ktorá je stratová. Argument bolo- chceme garantovať ceny plynu. Nerozumiem ale tomu argumentu vzhľadom na to, že ceny plynu pre domácnosti stráži predsa URSO.

Robert FICO /Smer-SD/, predseda vlády SR
--------------------
Pán redaktor, neberte to osobne prosím, nečítajte denník Smer, ale počúvajte, čo hovorí vláda. SPP matka má hodnotu viac ako 400 miliónov eur. Prebrali sme 59 miliónov, čo je presne polovička z dlhu. Druhú polovičku dlhu si zobral Kellner. Takže nie je pravda, že my sme prebrali celý dlh. My sme prebrali polovičku z dlhu, lebo sme 51%-ným vlastníkom SPP my.

Branislav DOBŠINSKÝ, moderátor
--------------------
Dobre, ale na čo vám to SPP je?

Robert FICO /Smer-SD/, predseda vlády SR
--------------------
Vydržte, idem ďalej. To, že sme prevzali SPP, znamená, že dnes máme kontrolu nad dodávkami plynu a hlavne máme kontrolu nad cenami. Áno, je pravda, že o cenách rozhoduje Úrad pre reguláciu sieťových odvetví, ale dnes už nemôže prísť zahraničný investor a navrhnúť nezmyselné zvýšenie ceny plynu pre domácnosti a keď to úrad zamietne, tak tento zahraničný investor podáva na nás rôzne arbitrážne konania. My sme si povedali, je pravda, je pravda, že dodávky plynu pre domácnosti sú stratové a oni sú stratové odjakživa. To nie je otázka tohto roku. Vždy to tak bolo. Dodávka plynu pre domácnosti bola vždy stratová. Poznáte našu politiku v oblasti cien, tvrdíme, že ak kríza neumožňuje vyššiu valorizáciu dôchodkov, ak kríza neumožňuje zvyšovanie platov, chráňme ľudí aspoň tak.

Branislav DOBŠINSKÝ, moderátor
--------------------
Ale prečo všetkých, pán premiér? Ja len pripomeniem vašu iniciatívu z roku 2007. Pamätáte si, Senior plyn sa to volalo, to bola dohoda SPP. Prečo kompenzovať ceny plynu všetkým, aj bohatým?

Robert FICO /Smer-SD/, predseda vlády SR
--------------------
O tom sa môžme baviť do budúcnosti, teraz bolo dôležité urobiť systémový krok. Teraz ste mi zase zobrali niť, pretože som začal hovoriť ohľadne cien plynu pre domácnosti. Ceny plynu pre domácnosti sú stratové. A povedali sme si, že naša politika je chrániť ľudí. Ak ich nevieme iným spôsobom teraz podporiť, že to bude veľmi nízka cenová hladina. A podarilo sa nám aj cez tieto kroky zabezpečiť, že miera zdražovania, teda tá inflácia, je historicky najnižšia alebo jedna z najnižších 1,8%. Tým, že máme pod kontrolou matku, my vieme, že ten plyn pre domácnosti je stratový, sme sa rozhodli, že to bude na vláde a nebude to na zahraničnom investorovi. Lebo zahraničný investor by okamžite žiadal zvyšovanie cien plynu pre domácnosti, čo robil pravidelne.

Branislav DOBŠINSKÝ, moderátor
--------------------
No a URSO by to zamietol.

Robert FICO /Smer-SD/, predseda vlády SR
--------------------
No ale hneď nato by dal arbitrážne konanie.

Branislav DOBŠINSKÝ, moderátor
--------------------
Čiže teraz budú daňovníci znášať tie straty?

Robert FICO /Smer-SD/, predseda vlády SR
--------------------
Ale nebudú strácať. My máme predsa dnes rezervný plyn 170 miliónov eur, ktoré automaticky na niekoľko rokov nahradí túto stratu. Máme potom k dispozícii veľké dividendy, ktoré prichádzajú z ostatných častí SPP. Ale veď to je politika. My musíme chrániť domácnosti. Rozhodli sme sa, že štát bude chrániť domácnosti tým, že nedovolí podávať nezmyselné cenové návrhy na zvýšenie plynu pre domácnosti, čo by robil zahraničný investor. Vyhýbame sa akýmkoľvek arbitrážnym konaniam. Máme pod kontrolou celú matku, ktorá je pomerne významný podnik. Toto nám umožňuje priamo teraz vstúpiť do rokovania z ruskou stranou, lebo my budeme teraz partnermi ruskej strany, pokiaľ ide o rôzne cenové relácie. Tam sú v zmluve rôzne ustanovenia, ktoré hovoria, že môžme žiadať ruskú stranu o doplácanie a takéto veci. Preto toto je úspech. Pozrite sa, pán redaktor, môžte sa na nás pozerať ako na polobláznov, ale my sme nepredali SPP. SPP ako najcennejší podnik tohto štátu predala Dzurindova vláda a fantasticky sa Nemci a Francúzi.

Branislav DOBŠINSKÝ, moderátor
--------------------
No to je zase na debatu, či to má zmysel alebo nie.

Robert FICO /Smer-SD/, predseda vlády SR
--------------------
No počkajte, počkajte, takýto strategický podnik nemalo žiadny význam predávať. Predali ho a my urobíme všetko preto, aj sa nám podarilo posilniť postavenie štátu, aby po tejto hlúpej privatizácii sa štát v oblasti energetiky trochu zviechal. To sa stalo aj v Transpetrole. Dzurindova vláda Transpetrol predala, my sme potom tú časť, ktorú predala, opäť kúpili naspäť. My chceme v energetickom sektore byť silnejší. Môžme to dať do jednej vety. Urobili sme to preto, aby sme chránili ľudí, domácností pred nezmyselným zvyšovaním ceny plynu, čo navrhoval neustále zahraničný investor.

Branislav DOBŠINSKÝ, moderátor
--------------------
A na čo je tu potom URSO?

Robert FICO /Smer-SD/, predseda vlády SR
--------------------
Ale oni dajú návrh, URSO zamietne a oni okamžite dávajú medzinárodnú arbitráž, čo nás neustále obťažuje a vytvára to rôzne riziká, že mohla by niekedy nejaká arbitráž rozhodnúť, čiže vyhýbame sa aj týmto krokom. My budeme chrániť ľudí v oblasti cien energie. Nikdy nedošlo, ešte toto dodám, v rokoch 2006-2010 nedošlo k zvýšeniu ceny plynu. Ani v roku 2012, keď sme nastúpili do vlády, potom 2013 k zvýšeniu ceny plynu. Plyn sa zvyšoval len za pravicových vlád. Kto tomu neverí, nech sa pozrie do štatistík.

Branislav DOBŠINSKÝ, moderátor
--------------------
No to je zase na. No dobre. Ešte chcem otvoriť jednu témou. Najprv vám ju pripomeniem vašimi slovami. Koniec apríla tohto roka.

Robert FICO /Smer-SD/, predseda vlády SR, apríl 2013
--------------------
Pravdepodobne je dlhodobe neudržateľný stav, aby mal niekto 10, 11 detí len kvôli tomu, aby z toho žil. Nie preto, že tie deti chce, nie preto, že deti miluje, ale preto, že počet detí je pre neho zdrojom príjmov. Do budúcnosti treba povedať, nech sa páči, majte prvé, druhé, tretie dieťa, budú na to rodinné prídavky, budú príspevky pri narodení prvého, druhého, tretieho dieťaťa. Potom ďalšie dieťa, štvrté, možno tam už bude nejaké významné zníženie rodinného prídavku alebo už nebude rodinný prídavok. Lebo už potom každý, kto chce mať štvrté, piate, šiesta dieťa bude musieť zobrať na svoju vlastnú zodpovednosť. Alebo povieme, že musí ísť o  človeka, ktorý preukáže aktivitu, že chce pracovať, naozaj má záujem.

Branislav DOBŠINSKÝ, moderátor
--------------------
To ste hovorili v apríli. V rovnakom čase minister financií hovoril aj v tejto relácie, aj verejne všelikde inde, že luxus plošného poskytovania dávok skončil. Dokonca to bolo v národnom programe reforiem. Vy ste ale zhodili zo stola, všetky tie práce, ktoré robil váš štátny tajomník pán Burian. A skončí to tak, že, lebo v súčasnosti je to tak, že na tie dávky, prídavky myslím na deti sa skladajú daňovníci a podľa zákona ich môžu brať aj ľudia veľmi bohatí. To sa vám zdá fér? Prečo toto nechcete? Alebo ste sa zľakli politických dôsledkov?

Robert FICO /Smer-SD/, predseda vlády SR
--------------------
Dopady vždy musíte merať z hľadiska balíka peňazí, ktorý získate, či stojí za to robiť takéto radikálne zásahy, keď to prakticky nič neprináša. Napríklad sme si urobili štatistiku, že koľko rodín na Slovensku má viac ako 5 alebo 6 detí a pozerali sme sa na to, čo by to znamenalo, keby sme dali rodinné prídavky iba na prvé, druhé, tretie dieťa. Ukázalo sa, že to bol pinac, nič, pre štátny rozpočet to nemá absolútne žiadny význam. Rovnako sme povedali, že nechceme a nebude riešiť konsolidáciu verejných financií v sociálnej sfére takýmto štýlom, že teraz budeme zavádzať nejaké kategórie. Môžme sa o tom baviť v budúcnosti, keď bude definitívne konjunktúra, budú finančné prostriedky. Ako bavme sa o tom do budúcnosti, ale ja nechcem, aby sme riešili konsolidáciu verejných financií na úkor sociálneho systému takisto ako som povedal, že nikdy nebudeme riešiť konsolidáciu cez zvyšovanie dane z pridanej hodnoty.

Branislav DOBŠINSKÝ, moderátor
--------------------
Dobre a zdá sa vám fér, aby povedzme milionár, deti milionára mali nárok na prídavky?

Robert FICO /Smer-SD/, predseda vlády SR
--------------------
Ale veď toto tu máme už predsa od roku 1989. Tá otázka je stále na stole. Ale tam je to opäť výška príjmu do štátneho rozpočtu. My sme ale urobili predsa rozhodnutia, ktoré som pred chvíľkou komentoval. Povedali sme, že človek, ktorý poberá dávku v hmotnej núdzi, my mu ju nechceme brať len tak alebo znižovať. Povedali sme, že nebudeme to riešiť na úkor sociálnej sféry. Ale sme sa rozhodli, že pokúsime sa týchto ľudí presvedčiť a povedať im- poďte niečo urobiť pre to, aby ste dostali tú dávku v hmotnej núdzi, urobte 8 hodín do týždňa. A možno tým aj vytlačíme veľa ľudí z tohto systému, pretože mnohí pracujú v zahraničí na čierno a nebude mať možnosť prísť domov a vo štvrtok alebo v piatok urobiť to, čo sa od neho očakáva. Na toto potrebujeme pomerne veľa ľudí, robíme na tom, tento projekt je mimoriadne závažný. Takže my neodchádzame od našich myšlienok, len dávame jasne najavo slovenskej verejnosti, že peniaze hľadáme tam, kde sú a nie tam, kde nie sú. Nebudeme predsa konsolidovať na úkor rodín s deťmi, na úkor ja neviem koho, keď môžme konsolidovať na úkor bánk, monopolov a bohatých ľudí. Takouto cestou predsa stále ideme.

Branislav DOBŠINSKÝ, moderátor
--------------------
Ešte na záver úplne krátko, trošku zmením tému predsa len. Viem, teraz sme sa bavili o rozpočte, ešte nie je schválený ani v parlamente, ale koniec roka sa blíži. Vy ste hovorili, že koncom roka dáte vedieť alebo strana Smer dá vedieť, asi tušíte, čo sa pýtam, prezidentské voľby. Takže?

Robert FICO /Smer-SD/, predseda vlády SR
--------------------
Keď som išiel sem do relácie, tak vonku bolo 27 stupňov. Nevyzerá to ako na koniec roka. Takže počkajme si na chladnejšie počasie.

Branislav DOBŠINSKÝ, moderátor
--------------------
Dobre, lebo sa objavujú úvahy, že ak sa to bude zhoršovať, myslím napríklad ekonomicky, tak jednoducho necháte sa zvoliť za prezidenta a takpovediac utečiete od zodpovednosti do prezidentského paláca.

Robert FICO /Smer-SD/, predseda vlády SR
--------------------
No tak to by asi moc dobre nevyzeralo a naviac podľa toho, čo hovoríte, je to trochu opačne, pretože čísla, ktoré prezentujeme a nielen my, to prezentuje aj komisia, OECD a ďalší, ukazujú, že Slovensko si vedie v rámci Európy veľmi dobre. A preto ja by som v žiadnom prípade nechcel teraz sa k tomu vracať. Mojou úlohou je, aby sme, lebo sme už možno dva metre ako som naznačil alebo pomenoval ju za krízovú rieku, tak sme už cez ňu prešli a ešte máme už len nejaké dva metre sme od brehu, aby sme definitívne skočili na suchú pôdu. Mojou úlohou je ešte, aby aj tie dva metre sme prešli nezamáčaní tak ako to použil aj poľský premiér Donald Tusk. To je teraz moja úloha. Ja sa na nič iné nesústreďujem, pretože mne to je trošku aj také smiešne, keď už teraz počúvame nejaké hlasy, že kto che byť aký a všetko je proti Ficovi. Ja by som skôr odporúčal, venujme sa aktuálnym veciam, je čo robiť teraz. Je toľko práce, že zaoberať sa prezidentskou kampaňou v tomto okamihu je úplne zbytočné.

Branislav DOBŠINSKÝ, moderátor
--------------------
Čiže ale to sa dá chápať aj tak, že kým prejdeme cez tú rieku, to nepotrvá minimálne do marca, čiže chceli by ste zostať predsedom vlády?

Robert FICO /Smer-SD/, predseda vlády SR
--------------------
Môžte si z týchto slov urobiť akýkoľvek záver, ja sa prezidentskými voľbami v tomto okamihu nezaoberám.

Branislav DOBŠINSKÝ, moderátor
--------------------
Toľko Róbert Fico, predseda vlády. Ďakujem za účasť.

Robert FICO /Smer-SD/, predseda vlády SR
--------------------
Ďakujem a pekný víkend.

Branislav DOBŠINSKÝ, moderátor
--------------------
No a pekný zvyšok víkendu, dúfajme že slnečného ešte, od mikrofónu že aj Braňo Dobšinský.

19.10.2013
Rádio Slovensko
Sobotné dialógy s Robertom Ficom
19.10.2013    Rádio Slovensko    str. 01   12:10 Sobotné dialógy
            
Braňo DOBŠINSKÝ, moderátor
--------------------
Slovensko je opäť o krok bližšie k hrozbe, že bude musieť odškodniť akcionárov Unionu. Dôvodom je zákaz zisku z dielne prvej Ficovej vlády, ktorý za protiústavný označil aj náš Ústavný súd. Vláda sa ale boja o vyše 20-miliónový balík nevzdáva a napriek riziku arbitráží hodlá pokračovať aj v pláne zjednotiť celé zdravotné poistenie. Slovensko si pritom bude musieť opätovne utiahnuť rozpočtový opasok. Premiér však hovorí o konci krízy a vláda tak po tlaku odborárov rozmrazila aj platy všetkým zamestnancom štátu, vrátane učiteľov, či zdravotných sestričiek. Opozícia ale vláde vyčíta zmiernenie konsolidačného tempa a nechuť šetriť na sebe samej. Ekonómovia zase volajú po zásadnejších systémových zmenách a hlbšej reforme štátneho aparátu. Dámy i páni, príjemné sobotné popoludnie. Ako obvykle je tu čas Sobotných dialógov tento raz s predsedom vlády, šéfom strany Smer-Sociálna demokracia Robertom Ficom. Dobrý deň.

Robert FICO /Smer-SD/, predseda vlády SR
--------------------
Dobrý deň, ďakujem za pozvanie.

Braňo DOBŠINSKÝ, moderátor
--------------------
No a príjemné počúvanie od mikrofónu želá aj Braňo Dobšinský. Doplním, reláciu kvôli pracovným povinnostiam predsedu vlády prehrávame v piatok na obed. Takže, pán premiér, začala by som takou tou horúcou aktualitou z posledných dní a to je ďalší krok v oblasti takzvaných arbitráží so zdravotnými poisťovňami. Slovensko môže byť o krok bližšie k tej hrozbe, že budeme musieť zaplatiť 22, ak si dobre pamätám, miliónov pre vlastníkov zdravotnej poisťovne Union plus 3 milióny na právne trovy konania. Aká je vaša reakcia?

Robert FICO /Smer-SD/, predseda vlády SR
--------------------
No, reakcia je taká, že opäť sa potvrdzuje pravidlo, že všetci sa vždycky tešia, keď príde nejaká správa, ktorá vyzerá veľmi katastrofálne pre Slovensko, ale táto správa vôbec nie je katastrofálna pre Slovensko, pretože obyčajné procedurálne rozhodnutie, ktoré ešte ani nie je prijaté, už začínajú média prezentovať ako rozhodnutie vo veci. Ale poďme k podstate veci, pretože opäť platí, že sa mnohí tešia, keď si myslia, že prichádza na Slovensko nejaká katastrofa. Pravicová vláda Mikuláša Dzurindu vymyslela súkromné zdravotné poisťovne. A ľudia musia zo zákona posielať týmto zdravotným poisťovniam zdravotné poistenie. Ide o verejné zdroje, ktoré sa majú vrátiť naspäť do zdravotníctva. Súkromné zdravotné poisťovne vytvorené vládou Mikuláša Dzurindu si brali toľko, koľko chceli z týchto peňazí ako svoje zisky. Pre nás to bolo neakceptovateľné, pretože ak ľudia posielajú peniaze do zdravotníctva cez zdravotné poisťovne, naspäť sa tieto peniaze musia v celom rozsahu vrátiť do slovenského zdravotníctva. Pán redaktor, prečo radšej nehovoríme slovenskej verejnosti, že súkromné zdravotné poisťovne za svoje obdobie vybrali na ziskoch a na prevádzkových nákladoch takmer 1 miliardu eur z verejných zdrojov. O tomto bola privatizácia súkromných zdravotných poisťovní. My sme si povedali, že nesúhlasíme s tým, aby súkromné zdravotné poisťovne si brali zisky z verejných peňazí, predsa majú správny fond, ktorý im stačí na dobré platy, na pekné sekretárky, všetko, ale všetky peniaze ostatné sa musia vrátiť naspäť. Prijali sme zákon. Ústavný súd Slovenskej republiky povedal, že to nie je cesta, ako zakázať zisk zdravotným poisťovniam.

Braňo DOBŠINSKÝ, moderátor
--------------------
No, tu sa práve zastavím, lebo Ústavný súd hovorí, že to, čo ste chceli, ste urobiť mohli alebo je to verejnom záujme, teda hovoriť o tom alebo možnosť, že to sú verejné zdroje, ale ako ste to urobili, ste neurobili dobre.

Robert FICO /Smer-SD/, predseda vlády SR
--------------------
Tak to urobíme inak. Ale viete, to sú také rôzne reči teraz, či sa urobilo dobre alebo neurobilo dobre. Podstatné je to, že naša filozofia, naša oficiálna politika je nedovoliť súkromným zdravotným poisťovniam, aby vytvárali zisk z verejných zdrojov. Veď to je amorálne. Opakujem, je to amorálne, aby niekto takto ťahal peniaze. Preto teraz sa pripravujeme na vyvlastnenie týchto zdravotných poisťovní. Tento proces naďalej prebieha, je to veľmi náročné.

Braňo DOBŠINSKÝ, moderátor
--------------------
Čiže stále trváte na tom, že chcete unifikovať poistný systém aj napriek týmto hrozbám?

Robert FICO /Smer-SD/, predseda vlády SR
--------------------
A napriek ktorým hrozbám?

Braňo DOBŠINSKÝ, moderátor
--------------------
No, pripomeniem teda, že Union 22-milióna arbitráž plus Apollo 131 miliónov.

Robert FICO /Smer-SD/, predseda vlády SR
--------------------
Pán redaktor, prečo nepoviete, že vytiahli miliardu eur? Hovoríme o jednej miliarde eur, ktorú vytiahli.

Braňo DOBŠINSKÝ, moderátor
--------------------
To nespochybňujem.

Robert FICO /Smer-SD/, predseda vlády SR
--------------------
No tak nehovorte o 22, keď hovoríme o tom, že o miliardu tento štát prišiel tým, že si tie peniaze nechali ako zisky vlastníci súkromných zdravotných poisťovní a súčasne to použili ako prevádzkové náklady. My ponúkame recept jednu zdravotnú poisťovňu, to znamená zánik súkromných zdravotných poisťovní.

Braňo DOBŠINSKÝ, moderátor
--------------------
A za čo? Lebo otázka bude, budete ich musieť odškodniť v primeranej miere a tak ďalej.

Robert FICO /Smer-SD/, predseda vlády SR
--------------------
Ale nebude sa nič odškodňovať, bude to normálne vyvlastnenie za náhradu na základe znaleckého posudku. To už nechajte na vládu, my sme riešili aj komplikovanejšie veci ako je vyvlastnenie aj zdravotných poisťovní. Máme všetko pripravené. Je to náročný a dlhý proces, ale nebudeme súhlasiť s tým, aby súkromné zdravotné poisťovne si nechávali peniaze. Ak sa pýtate na celý problém, tak to vysvetlite slovenskej verejnosti, o čo ide. Federálny spolkový súd chce prijať procedurálne rozhodnutie, ktorým posúva vec naspäť krajinskému súdu. Tak kto čo prehral? Z tohto rozhodnutia, ešte to nie je konečné, to je tak ďaleko do konečnej stanice, že vidíme pred sebou ešte niekoľko dlhých, dlhých rokov, že ako vôbec tento spor bude rozhodnutý. Pretože tiež to nie je také jednoduché, že hocijaká súkromná poisťovňa teraz bude žalovať štát a myslí si, že štát jej bude platiť nejakú náhradu škody. Ja si myslím, že tiež sme kvalifikovane zastúpení a budeme bojovať. Ale nesúhlasíme s filozofiou, že súkromné zdravotné poisťovne majú právo na zisk. Nemajú právo na zisk. Majú právo len na preplatenie prevádzkových nákladov, ktoré sa týkajú ich vnútorného života.

Braňo DOBŠINSKÝ, moderátor
--------------------
No, túto legitimitu nespochybňujem, ale otázka znie, že či dáte ruku do ohňa, že naozaj neplatíme tých 25 povedzme, či koľko tam je momentálne?

Robert FICO /Smer-SD/, predseda vlády SR
--------------------
Viete, takéto otázky ste nikdy nekládli pánovi Miklošovi, keď išlo o ČSOB alebo ďalšie veci. Ja hovorím o veľkom spore, ktorý sa týka ziskov zdravotných poisťovní. A nevytvárajte nejaký obraz, že sme k niečomu bližšie. K čomu sme bližšie, keď federálny súd sa chce zbaviť veci a procedurálne to posúva na krajinský súd v Nemecku?

Braňo DOBŠINSKÝ, moderátor
--------------------
No lebo Slovensko namietalo, že to nie je v príslušnosti arbitrážneho súdu.

Robert FICO /Smer-SD/, predseda vlády SR
--------------------
Ale to je jednoducho, o tom teraz práve hovorím. Smiešne procedurálne rozhodnutie okamžite len preto, aby ste vytvorili obraz, jasné, Ficova vláda dostala po nose, dávate do polohy rozhodnutia v merite. Nič sa nedeje, nikto nič neplatí, ani jednu korunu nezaplatíme týmto súkromným zdravotným poisťovniam, lebo na to nie je v tomto prípade žiadny dôvod. Naopak, musíme súkromným zdravotným poisťovniam zobrať zisky tak, že tieto súkromné zdravotné poisťovne vyvlastníme. A cena za vyvlastnenie bude niekoľkonásobne nižšia, niekoľkonásobne nižšia ako straty, ktorú sú spôsobované tomuto štátu tým, že súkromné zdravotné poisťovne si nechávajú zisky a vysoké prevádzkové náklady.

Braňo DOBŠINSKÝ, moderátor
--------------------
Ten nástrel, keď hovoríte o tej cene, lebo to som sa chcel spýtať.

Robert FICO /Smer-SD/, predseda vlády SR
--------------------
Nebudeme hovoriť o žiadnom nástrele.

Braňo DOBŠINSKÝ, moderátor
--------------------
No jasne, ale dobre, tak určite to nebude 5 korún, hej, je to povedzme desiatky až stovky miliónov a teraz otázka je kde. Pretože pôvodne sa hovorilo o tom, že na to by mohol padnúť Telekom, predaj Telekomu a zisky z toho.

Robert FICO /Smer-SD/, predseda vlády SR
--------------------
Keď príde deň D, tak vám to oznámime, dobre? Máme všetko pripravené, len potrebujeme dotiahnuť do konca veľmi komplikované zákony, až keď bude legislatíva pripravená, potom môžme pristúpi k hodnoteniu týchto súkromných poisťovní. Potom príde konkrétna ponuka, ak túto ponuku odmietnu, tak sa jednoducho vyvlastnia za náhradu. Táto náhrada bude podstatne nižšia ako sú straty, ktoré má štát tým, že tieto zdravotné poisťovne si ponechávajú zisk. To je naša oficiálna politika.

Braňo DOBŠINSKÝ, moderátor
--------------------
Ja sa len pýtam, že čo to bude stáť, respektíve kedy, lebo už to mešká ten projekt. Malo to byť od 1. januára.

Robert FICO /Smer-SD/, predseda vlády SR
--------------------
Prečo sa pýtate, koľko to bude stáť? Prečo sa nespýtate, koľko na tom zarobíme?

Braňo DOBŠINSKÝ, moderátor
--------------------
Dobre, tak miliardu ste povedali, čiže od tej miliardy koľko odpočítame?

Robert FICO /Smer-SD/, predseda vlády SR
--------------------
Opakujem, že náklady budú podstatne nižšie ako bude zisk, ktorý získa štát týmto spôsobom. Pretože ja nechcem teraz hovoriť za znalcov a rôzne skupiny odborné, ktoré budú stanovovať hodnotu týchto súkromných zdravotných poisťovní. Na tomto procese pracujeme, je veľmi ťažký, nechceme v ňom urobiť žiadnu chybu, chceme sa vyhnúť tomu, aby opäť prišli nejaké návrhy na medzinárodné arbitrážne konania. Chceme to urobiť presne podľa Ústavy Slovenskej republiky, rešpektujúc aj zásady medzinárodného práva, aby, ak tento proces bude ukončený, nedošlo k žiadnemu napádaniu rozhodnutia štátu vyvlastniť súkromné zdravotné poisťovne.

Braňo DOBŠINSKÝ, moderátor
--------------------
A časový plán?

Robert FICO /Smer-SD/, predseda vlády SR
--------------------
Ja som hovoril o tom s ministerkou, tá legislatíva je veľmi komplikovaná. Ja si myslím, že významný posun urobíme na prelomu roku 2013-2014, pokiaľ ide o ďalšiu prípravu.

Braňo DOBŠINSKÝ, moderátor
--------------------
Čiže rok 2014 môže byť ten?

Robert FICO /Smer-SD/, predseda vlády SR
--------------------
Ja by som bol veľmi rád, keby rok 2014 bol rokom, kedy sa príjmu prvé rozhodnutia vo veci vyvlastnenia súkromných zdravotných poisťovní.

Braňo DOBŠINSKÝ, moderátor
--------------------
Ešte zostaňme chvíľku pri rezorte zdravotníctva, lebo úplne najaktuálnejšou dnešnou udalosťou z hľadiska zdravotníctva je povedzme aj ten návrh, opozícia chce odvolávať ministerku zdravotníctva. Dôvodom je ten takzvaný vrtuľníkový tender. Len pre poslucháčov dvoma vetami. Časť Slovenska nemala leteckú záchrannú službu asi 5 dní, ak si dobre pamätám, kvôli tomu, že došlo k sklzu pri tom tendrovaní. Nezlyhalo ministerstvo zdravotníctva v tomto prípade? Stojíte si teda za ministerkou zdravotníctva, takto sa vás spýtam politicky?

Robert FICO /Smer-SD/, predseda vlády SR
--------------------
Čo je cieľom odvolávania v parlamente? Opozícia veľmi dobre vie, že celá schôdza z jej strany bude opäť o vylievaní vedier špiny na vládu. O nič iné nejde. Ak si zoberieme návrh na odvolanie mojej osoby, tak tento návrh bol sprevádzaný najmä zo strany predkladateľov a najmä pána Lipšica obrovským množstvom urážok, ponižovania členov vlády. Toto je cieľ aj v prípade ministerky zdravotníctva, pani Zvolenskej, ktorá má moju plnú podporu. Považujem túto schôdzu Národnej rady za úplne míňanie času, pretože bude to opäľ jedno hnusné divadlo z pohľadu opozície. Ja by som sa vôbec nečudoval poslancom Smeru, keby opäť odišli z takejto schôdze a nenechali sa urážať. Takže je to len a len zbytočné divadlo, zbytočné. Nakoniec, keď sa bude hlasovať, tak tam nebudú ani všetci opoziční poslanci. Je to o ničom. Predsa existujú iné kontrolné orgány, dá sa všetko preveriť, či niekto zlyhal alebo nezlyhal.

Braňo DOBŠINSKÝ, moderátor
--------------------
A malo by sa to v tomto prípade preveriť?

Robert FICO /Smer-SD/, predseda vlády SR
--------------------
Ale veď nech sa kontroluje, veď ja nie som tu teraz policajt nad celým štátom. Ak má niekto pocit, že bol porušený zákon, na každé porušenie zákona na Slovensku existuje nejaký kontrolný orgán. Ja teraz neviem, či to je Úrad pre dohľad nad zdravotnou starostlivosťou. Niekto to musí mať na starosti. A ja nebudem nikdy podporovať porušovanie zákonov ani zo strany mojej vlády. Takže nech robia kontrolu tí, čo majú robiť, ale nie tieto politické cirkusy, ktoré ako vidíte pokračujú na každodennej báze.

Braňo DOBŠINSKÝ, moderátor
--------------------
Poďme teraz k verejným financiám a konsolidácii. Krátka predelová reportáž.

redaktorka
--------------------
Mierne zníženie deficitu verejných financií na 2,8% ruka v ruke s lepšími platmi pre zamestnancov štátu, rast reálnych platov, ekonomické oživenie, či zastavenie rastu nezamestnanosti. To všetko sľubuje vládny návrh rozpočtu na budúci rok. Pokračuje premiér Robert Fico.

Robert FICO /Smer-SD/, predseda vlády SR
--------------------
Je to určite rozpočet pokrízový. Tento rozpočet je východiskom k tomu, aby sme sa konečne na Slovensku nadýchli.

redaktorka
--------------------
Pred finálnym zverejnením rozpočtu pritom vláde chýbalo približne 800 miliónov eur. Tie sa našli aj vďaka šetreniu vo verejnej správe, či lepšiemu výberu daní. Hlavná časť konsolidácie verejných financií však zostala na strane príjmov a to až v pomere 5:1. Podľa inštitútu INESS to znamená, že vláda namiesto škrtania nepotrebných výdavkov vyťahuje peniaze od firiem a ľudí. Analytik Ján Dinga pripomína, že vláda navyše balansuje nepríjemne blízko tretej hranice dlhovej brzdy.

Ján DINGA, analytik
--------------------
Deficit verejných financií je viac ako dve miliardy eur a nedá sa to teda spraviť bez drastických škrtov vo verejných financiách. Vláda sa preto tejto hranici snaží všemožne vyhnúť neštandardnými opatreniami.

redaktorka
--------------------
Analytik medzi tieto neštandardné opatrenia radí najmä takzvané superdividendy, ktoré chce vláda získať od štátnych podnikov. Navyše v platnosti zostáva aj mimoriadny odvod pre veľkých regulovaných hráčov. No najväčším prekvapením sú takzvané daňové licencie. Hoci minister financií Peter Kažimír vyhlásil, že žiadne vyššie dane nebudú, s.r.o. a akciové spoločnosti majú zasanovať štátnu kasu sumou 84 miliónov a to aj po zohľadnení zníženia firemnej dane o 1 percentuálny bod.

Braňo DOBŠINSKÝ, moderátor
--------------------
Pán premiér, vy sa dlhodobo verejne hlásite k tomu záväzku konsolidovať na budúci rok pod 3% HDP rozpočtový deficit. Na druhej strane, aktuálne minister financií bol v Bruseli. Žiada sa tu o takzvanú investičnú výnimku, kde krátky citát, Inštitút finančnej politiky: "Deficit bude v roku 2014 klesať, dôjde však k miernej štrukturálnej expanzii vo výške 0,2% HDP. V dôsledku toho Slovensko žiada uplatnenie takzvanej investičnej výnimky." Ako si to máme teda vysvetľovať? Lebo to odôvodnenie je, že má to podporovať rast.

Robert FICO /Smer-SD/, predseda vlády SR
--------------------
Pán redaktor, spájate veci, ktoré sú úplne nespojiteľné. Hovoríme o deficite v roku 2013 alebo v roku 2014?

Braňo DOBŠINSKÝ, moderátor
--------------------
2014.

Robert FICO /Smer-SD/, predseda vlády SR
--------------------
Dôležitý je rok 2013, kde musíme zabezpečiť deficit na úrovni 3% a v roku 2014 chceme ísť pod úroveň 3%. A je tu návrh z Európskej komisie, ktorý hovorí, že nemusíme napríklad ísť až na 2,5 alebo 2,4% deficitu za predpokladu, že 0,2 alebo 0,3% použijeme na veľké investičné projekty. Čiže 3% v roku 2013 a pod 3% v roku 2014 s tým, že časť z toho deficitu bude použitá na investičné účely.

Braňo DOBŠINSKÝ, moderátor
--------------------
Čo by to malo byť tie investičné účely konkrétne?

Robert FICO /Smer-SD/, predseda vlády SR
--------------------
Investičné účely môžte dodať do dopravy, môžte dodať na cesty, môžte dodať na železnice, môžte dodať do podpory priemyselných parkov.

Braňo DOBŠINSKÝ, moderátor
--------------------
Kam by ste to chceli dať, keďže žiadate o tú výnimku? Čo by to malo, cesty alebo čo?

Robert FICO /Smer-SD/, predseda vlády SR
--------------------
Dnes je obrovský tlak na finančné prostriedky v oblasti infraštruktúry napríklad, takže tieto peniaze by sa bez akýchkoľvek ťažkostí dokázali použiť v tomto sektore. Poďme ale k rozpočtu trochu inak, pretože rád by som na jednom príklade ukázal, že tie informácie, ktoré sa objavujú, nie sú práve vždy najkorektnejšie a najférovejšie. Viete, ja poznám jedného vzácneho človeka, pán redaktor, kardinála Korca, ktorý hovorí často veľmi peknú vetu: Pán Boh nás má všelijakých. A presne takto bude vyzerať diskusia o rozpočte, ako to predviedol včera pán Lipšic. Na tlačovej konferencii minulý týždeň som jasne povedal, že súčasťou rozpočtu Slovenskej republiky na rok 2014 je zmrazenie platov ústavných činiteľov a že to platí od roku 2009, keď sme to prvýkrát zaviedli do rozpočtu. Čiže v roku 2014 sa nebudú v žiadnom prípade valorizovať platy ústavných činiteľov. Je to v zákone, schválili sme to minulý týždeň. Pán Lipšic včera urobil tlačovú konferenciu a vykrikuje do sveta, že poslanci a pritom on je tiež poslanec, si chcú zvýšiť platy o 800 eur. Je to farizejstvo volajúce do neba. A ja len chcem povedať.

Braňo DOBŠINSKÝ, moderátor
--------------------
Nemáme ho tu.

Robert FICO /Smer-SD/, predseda vlády SR
--------------------
Nemusíme ho tu mať. Však sme to včera počuli a videli na vlastné oči. Ja len chcem povedať, že ak sa takto budeme baviť o rozpočte a o veciach, ktoré sa rozpočtu týkajú, tak opäť bude z toho taká opozičná fraška ako sme to videli v prípade môjho odvolávania alebo budeme to vidieť v prípade odvolávania pani Zvolenskej. Čo sú podstatné fakty pri rozpočte?

Braňo DOBŠINSKÝ, moderátor
--------------------
No, poďme sa baviť o iných veciach, o tých väčších číslach.

Robert FICO /Smer-SD/, predseda vlády SR
--------------------
Presne tak. Poďme sa baviť o rozpočte ako takom. Na jednej strane si uvedomujeme, ako je dôležité robiť poriadok vo verejných financiách a to sa nám aj podarilo. Mňa veľmi teší, že šetríme na úkor štátu. To, čo sa dnes deje v reforme ESO, ide o reformu miestnej štátnej správy, opäť vytvárame jednotné okresné úrady, to sú úspory, ktoré môžme rátať v stámiliónoch. Ďalej prichádza vynikajúca správa, pokiaľ ide o výber daní. My sme vždy mali odhady, sa to hovorilo dlhodobejšie, že napríklad len na DPH nám odchádza okolo 800 miliónov eur. My dnes môžme povedať, že už 15-20% z týchto zdrojov sme zachytili. Čiže robíme kroky a opatrenia, ktoré na jednej strane nám umožňujú konsolidovať verejné financie, ale na druhej strane aj získavame určité rezervy, ktoré môžeme konečne použiť, aby sme trochu uvoľnili také to tesné zovretie ekonomickej krízy, ktoré tu bolo. Ja neviem, či veľa štátov v Európskej únii zvyšovalo nejaké platy. Ja tu teraz môžem povedať s veľkou hrdosťou, hoci samozrejme ľudia majú predstavu, že by to mohlo byť podstatne, podstatne viacej, ale uvoľnili sme tlaky. Verejná správa, napríklad hasiči a ďalší, nemali platy zvyšované 4 alebo 5 rokov.

Braňo DOBŠINSKÝ, moderátor
--------------------
Tri, od roku 2010.

Robert FICO /Smer-SD/, predseda vlády SR
--------------------
Prvýkrát sme teraz pristúpili, je to mierne, samozrejme, že to je suma, ktorá ani nejako významne nezlepší životnú úroveň.

Braňo DOBŠINSKÝ, moderátor
--------------------
Ja to len doplním, 2% a inflácia za tie tri roky bola 10,1%.

Robert FICO /Smer-SD/, predseda vlády SR
--------------------
To je 16, hovorím teraz o, ale tak môžte dať len toľko, koľko máte. Môžte sa prikryť len takou perinou, na akú máte. Ale urobili sme rozhodnutie. Mohli sme kľudne povedať, že platy vo verejnej správe zostanú naďalej zmrazené a nepôjde sa do ich zvyšovania. Urobili sme to paušálnou sumou 16 eurami pre týchto ľudí. Dali sme učiteľom predsa 5% na stredných a základných školách, vysokoškolským účiteľom, dostali 16 eur plus 3%. Môžem s radosťou konštatovať, že našli sme aj nejaké zdroje aj na zvýšenie vianočného dôchodku alebo príspevku, ktorý sa pravidelne vypláca. Teraz ide to z nejakých 67 na 75 približne eur. Ja to číslo teraz presne neviem, ale keby som ho chvíľku hľadal, tak ho určite dostanem. Čiže ukázali sme, že je tu predpoklad na nadýchnutie sa. Máme dobré ukazovatele aj z hľadiska hospodárskeho rastu. Zdá sa, že Slovensko bude patriť medzi krajiny s najrýchlejšie alebo najdynamickejšou ekonomikou. To je veľmi dobré. Ukazuje sa, že naďalej držíme veľmi tvrdo infláciu. Veď inflácia bola teraz naposledy 1,1%. A je to určite kvôli tomu, že sa tak dôsledne venujeme cenám energií.

Braňo DOBŠINSKÝ, moderátor
--------------------
Je recesia, napríklad aj kvôli tomu.

Robert FICO /Smer-SD/, predseda vlády SR
--------------------
Ale pán redaktor, recesia a konjunktúra, môžte povedať akékoľvek slová. Slovensko už má hospodársky rast. Má. Ja netvrdím, že nemá nižšia spotreba vplyv na infláciu a že je tu aj nižšia výkonnosť ekonomiky. Ale predovšetkým najvýznamnejší podiel na zdražovaní, vždy tvorili tento podiel ceny energií. A ja môžem tu vyhlásiť znovu, plyn nepôjde hore v roku 2014. Vyhlásila toto niekedy predchádzajúca premiérka alebo vyhlásil toto niekedy pán Dzurinda? Pravicová vláda sa o to nikdy nestarala. Môžem konštatovať, sú tu odhady, ale musí rozhodnúť Úrad pre reguláciu, že pôjde dole cena elektrickej energie. Viete, že teplo sa nezvyšuje na budúci rok. My musíme aj takýmto spôsobom ľudí chrániť, ak nevieme im povedzme pridať viacej ako tých 16 eur alebo tých 5% tým učiteľom alebo viacej na tom vianočnom príspevku ako som to teraz pred chvíľou uviedol. Zo 66,39 euro na 75 eur ide hore vianočný dôchodok.

Braňo DOBŠINSKÝ, moderátor
--------------------
Ja vás ešte zastavím, že či aj, lebo ešte stále ostáva otvorená otázka, ja rozumiem jej ústavnému rámcu, ale stále je otvorená otázka zdravotné sestričky v súkromných zdravotníckych zariadeniach. Čiže nejde cez to vlak cez ten váš sľub, že teda áno, že pre sestričky v zdravotníckych zariadeniach vo vlastníctve štátu, respektíve VUC-iek?

Robert FICO /Smer-SD/, predseda vlády SR
--------------------
Pamätáte si, často hovorím aj vo vašej relácii, pán redaktor, že tu sa stretávajú dva významné záujmy. Je záujem štátu mať poriadok vo verejných financiách, plniť medzinárodné záväzky, hľadať peniaze tam, kde sú, to znamená dane, výber daní a podobne. Na druhej strane sú ľudia, ktorí sa chcú mať lepšie. A práve týmito rozhodnutiami, ktoré teraz robíme, čo je dosť výnimočné v európskom priestore, že vôbec v tomto období pristupujeme k niečomu, dávame najavo, že berieme vážne tento záujem ľudí mať sa trochu lepšie v tejto ťažkej dobe. Pokiaľ ide o sestričky, ja tú ponuku zopakujem ešte raz. Sestričky zdravotné, ktoré pracujú vo verejnom sektore, teda štátne zdravotnícke zariadenia, zdravotnícke zariadenia, ktoré patria a sú plne pod kontrolou VÚC a miest, poďme o tom hovoriť, aký má mať status zdravotná sestra, aké majú mať platy tieto zdravotné sestry, všetko. Ale ak je raz niekto zdravotná sestra a je zamestnaná v Pente, pretože napríklad Penta má nejaké nemocnice, vo finančnej skupine Penta, ako môže štát zvyšovať plat zdravotnej sestre, ktorá pracuje v Pente? Veď to je normálne, že tie ženy pracujúce vo verejnom sektore si pýtajú od svojho zamestnávateľa. V tomto prípade je to štát. Štát je zamestnávateľom zdravotných sestier, ktoré pracujú v zdravotníckych zariadeniach. A veľmi správne, ja som ženám nevyčítal, že sa postavili pred úrad vlády a domáhali sa svojich vecí. Veď áno, štát je zamestnávateľ, tak idú tam pýtať, kto ich zamestnáva. Ale ak Penta zamestnáva ľudí, tak nemôže prísť zamestnanec Penty pred úrad vlády a pýtať odo mňa zvyšovanie platov. Toto je vec, ktorá by sa mala realizovať pred centrálou Penty a nie pred úradom vlády. Ale aby som dokončil tú myšlienku, chceme ukázať veľkú mieru solidarity a záujmu vlády o ľudí tým, čo teraz robíme, pokiaľ ide o ceny, pokiaľ ide o mierne navyšovanie vecí. Ja si myslím,že kus roboty robí Ľubo Jahnátek, pokiaľ ide o kontrolu a kvalitu bezpečnosti našich potravín. Máme tu ďalšie plány do budúcnosti. Napríklad zvláštne je, ako rýchlo sa zabudlo na to, čo povedal Peter Kažimír, že ideme znížiť dane z príjmu pre právnické osoby z 23 na 22%. Keď sme povedali, že zvýšime z 19 na 23, všetci kričali, dobre, že tu neboli demonštrácie. Teraz hovoríme prvýkrát, lebo plníme sľub, že ak sa vylepší trochu ekonomika, začneme znižovať túto korporátnu daň smerom dole.

Braňo DOBŠINSKÝ, moderátor
--------------------
Začnete znižovať je čas priebehový, to znamená, že pripúšťate aj ďalší krok povedzme o rok o ďalšie percento?

Robert FICO /Smer-SD/, predseda vlády SR
--------------------
Ale veď to myslím, že Peter Kažimír povedal veľmi jasne, že pravdepodobne je nejaká optimálna úroveň dane z príjmu právnických osôb. Ja teraz nechcem pomenovať, že či je to 19, 20.

Braňo DOBŠINSKÝ, moderátor
--------------------
A môe to ísť späť na tých 19?

Robert FICO /Smer-SD/, predseda vlády SR
--------------------
No, máme ešte záujem, ešte máme záujem ísť ďalej dole. Dobre? Tak to teraz pomenujem v tomto okamihu. Ak výkonnosť ekonomiky to umožní, tak máme záujem ísť ďalej. Ja to považujem za vážne rozhodnutie. Toto je pokrízové rozhodnutie.

Braňo DOBŠINSKÝ, moderátor
--------------------
Čiže pardon, percento po percente povedzme?

Robert FICO /Smer-SD/, predseda vlády SR
--------------------
Napríklad. Ja ale teraz nechcem urobiť nejaký plán. Takýto plán teraz je, pokiaľ ide o jedno percento a toto je prejav, že sa správame pokrízovo. My musíme ukázať aj ľuďom, aj verejnosti, aj všetkým, že sme v situácii, kedy už začíname uvažovať aj trochu rozvojovo, že neuvažujeme iba tak reštriktívne, že kde nájsť peniaze. Ja som veľmi rád, že sa nám darí vo výbere daní. Tu treba pochváliť Finančnú správu, daňovákov, tu treba pochváliť podpredsedu vlády- ministra financií, lebo urobili v tejto oblasti kus roboty. To, čo sa deje, opakujem, v ESO, teda reforma miestnej štátnej správy, je tiež unikátne.

Braňo DOBŠINSKÝ, moderátor
--------------------
Dobre, ak dovolíte, ešte ostanem u tých daní, lebo asi nie každý majiteľ s.r.o. Bude teraz ministra financií chváliť. Hovorím teraz o daňových licenciách, ktoré by mali platiť teda dopredu vlastne všetky s.r.o., aj tie, ktoré povedzme v ten ktorý rok nevytvoria zisk. Áno, je to opatrenie, ktoré je napríklad v Rakúsku, v Cypre a tak ďalej, o čom sme informovali. Na druhej strane povedzme, pripúšťate, že sa môže stať predmetom rokovaní otázka, keď je nejaká s.r.o. v okrese Gelnica, Lučenec, kde je proste obrovská nezamestnanosť, ten človek si založí s.r.o., predáva tam topánky a tak ďalej a tak ďalej a ten prvý, druhý, tretí rok povedzme by negeneroval zisky, že by mohlo dôjsť k nejakej selekcii podľa odvetví, podľa regiónov, podľa takýchto záležitosti?

Robert FICO /Smer-SD/, predseda vlády SR
--------------------
Predstavme si fiktívne číslo, dobre, ja ho poviem fiktívne, aby ma niekto nechytal za slovo, že na Slovensku máme 100 000 spoločnosti. 60 000 z týchto 100 000 neplatí dlhodobo žiadne dane, dlhodobo neplatí žiadne dane.

Braňo DOBŠINSKÝ, moderátor
--------------------
No, neobhajujme optimalizáciu daní.

Robert FICO /Smer-SD/, predseda vlády SR
--------------------
No ale teraz nechcem sa dotknúť nikoho, ale keby sa urobila naozaj detailná kontrola nákladov, to je fyzicky nemožné v takomto obrovskom množstve spoločností s ručením obmedzeným a pozreli sme sa na to, čo všetko sa dáva do nákladov, garantujem vám, že sa používajú autá na súkromné účely, telefóny sa používajú, oblečenie sa tam dáva, dovolenky. No ale teraz ak je tak, ak vieme, že je tu obrovská snaha optimalizovať dane, teda aby som neplatil štátu dane a výsledkom je, že 60% spoločnosti dlhodobo neplatí žiadne dane, no tak sme povedali- poďme vyčistiť priestor. Veď predsa hovoríme o nejakej sume.

Braňo DOBŠINSKÝ, moderátor
--------------------
A nie je to hrubá sekera alebo veľká sekera? Lebo hovorím, môžu tu byť regióny, kde naozaj tí ľudia majú problémy.

Robert FICO /Smer-SD/, predseda vlády SR
--------------------
Môžme stanoviť kritéria. Predsa teraz nejde o to, aby sme povedali, že bude to 1 000 eur a bodka. Myslím si, že minister financií povedal, že poďme hovoriť o kritériách, ako to nastavíme. Po druhé, ak niekto zaplatí tých 1 000 eur, ale platí daň, tak sa mu to automaticky odráta. Čiže to je, toto je len proti firmám, kde je preukázateľne možno strach alebo obava, že optimalizujú a oberajú štát o dane. Ak, ako vy naznačujete, sú regióny a určite sú také firmy, ktoré jednoducho žijú zle, nemajú prácu v tomto okamihu a mali by sme ich ešte zaťažiť takouto daňou, dajme aj takéto kritérium, že pokiaľ ide o obrat, pokiaľ ide o počet zamestnancov, tie kritéria môžu byť hocijako nastavené, ale ja by som to opäť dal do popredia ako niečo, čo je vnímané ako snaha urobiť aký, taký poriadok.

Braňo DOBŠINSKÝ, moderátor
--------------------
Čiže pripúšťate nejakú takú diskusiu ešte o všetkých tých parametroch.

Robert FICO /Smer-SD/, predseda vlády SR
--------------------
Ale áno, myslím si, že pokiaľ ide o pokles dane z príjmu pre právnické osoby na 22%, to sme si povedali, aj rozhodli, takéto rozhodnutia musíme prijímať aj politicky. Najprv si musíme sadnúť politici a povedať, že ideme do toho na základe odborných podkladov, ktoré máme, ideme a teraz sa tieto rozhodnutia budú realizovať vo vláde a neskôr aj v parlamente, ale o tomto sa bude ešte určite pomerne veľa diskutovať.

Braňo DOBŠINSKÝ, moderátor
--------------------
Keď ste spomínali to ESO, tak ja sa opäť vrátim k otázke, ktorú som viackrát kládol. Teraz aktuálne sme informovali napríklad o tom, že sa zlučujú alebo idú sa zlučovať niektoré regulačné úrady, príde tam o prácu približne 50 ľudí. No na druhej strane ale ak sa plánuje v tom mieste ušetriť niekoľko stoviek miliónov, tie odhady sú zhruba také alebo prepočty ministra vnútra, tak tá otázka je dlhodobá a znie, že či to znamená, že sa bude zoštíhľovať štátny aparát povedzme tisícky a tisícky úradníkov.

Robert FICO /Smer-SD/, predseda vlády SR
--------------------
Nie, štátny aparát podľa môjho názoru dnes má nejaký počet ľudí, ktorý v ňom pracuje na miestnej úrovni. Hovoríme o teraz miestnej štátnej správe najmä. Našim cieľom je rozdrobenú miestnu štátnu správu, taký úrad, onaký úrad dať do jedného silného okresného úradu a verejnosť si dobre pamätá, ako okresné úrady s tými svojimi odbormi niekedy normálne fungovali. Okresný úrad bude najväznamnejšie reprezentant štátu na území okresu. Ďalej potrebujeme pomerne veľa pracovník terénnych. Keď som bol na opakovanom predstavovaní projektu ESO na ministerstve vnútra, minister vnútra mi jasne avizoval, že chce týchto ľudí použiť ako terénnych pracovníkov napríklad. Nám tu nájmä ide o úspory, pán redaktor, ktoré sú spojené s budovami a s obslužnými činnosťami ako sú autá, benzín, telefóny, pretože budú úrady koncentrované.

Braňo DOBŠINSKÝ, moderátor
--------------------
Čiže počítate s nejakým masívnejším predajom povedzme budov a priestorov a tak ďalej?

Robert FICO /Smer-SD/, predseda vlády SR
--------------------
Myslím si, že sa bude musieť minister rozhodnúť, aby sa zbavil prebytočného majetku, lebo štát nepotrebuje niektoré budovy takéto typu. Ale uznáte, že je jednoduchšie mať okresný úrad v jednej budove ako mať 7 alebo 8 úradov po meste. Tí úradníci chodia medzi sebou. Ale ja si myslím, že si to úradníci aj zaslúžia, pretože je tu taká nejaká predstava o štátnych úradníkoch a ja sa ich musím trochu zastať, že štátni úradníci zarábajú, ja neviem koľko peňazí. Som sa pýtal minule ministra práce Janka Richtera, že ľudia, ktorí robia na sociálnych úradoch, tak dostávajú platy 600 eur, 500 eur. Tak aby nebola predstava, že bavíme sa o ľuďoch, ktorí zarábajú 1 400, 1 500 eur.

Braňo DOBŠINSKÝ, moderátor
--------------------
Keď už hovoríme o tých, teraz o tom predaji napríklad, tak sa vrátim k tomu Telekomu. Je to už politicky rozhodnuté, že bude sa predávať Slovak Telekom?

Robert FICO /Smer-SD/, predseda vlády SR
--------------------
Povedali sme, že ak chceme získať nejaké aktíva a jedna zdravotná poisťovňa, ktorá bude pod kontrolou štátu, teda bude verejná zdravotná poisťovňa, je významné aktívum, tak na zabezpečenie takéhoto aktíva musíme sa vzdať nejakých aktív, ktoré jednoducho nevieme kontrolovať, nevieme ovládať. Teraz vám nepoviem, že Telekom, ale poviem príklad Telekomu, že v Telekome štát nekontroluje nič. V Telekomu, ak si dobre pamätám, má štát 49% a nemeckí Deutsche Telekom tam má 51%. Úplná kontrola, nechcem ísť teraz do detailov.

Braňo DOBŠINSKÝ, moderátor
--------------------
A nechcú vyplácať dividendy.

Robert FICO /Smer-SD/, predseda vlády SR
--------------------
Ja som absolvoval rokovania o dividendách opakovane, nebolo to najkrajšie rokovanie, pretože tie dividendy sú naše, napriek tomu sa k tým dividendám nevieme dostať. Odmieta nám ich väčšinový akcionár vyplatiť v tomto prípade. Takže toto je dobrý príklad, netvrdím, že to je ono, dobre, len toto je dobrý príklad štátneho aktíva, ktoré nám je nanič, pretože nedostávame z toho dividendy, máme to tam zmrazené všetko, nekontrolujeme ten podnik. Tak použime tieto peniaze, ale nie na to, aby sme tieto peniaze niekde odhodili alebo použili v spotrebe, ale na to, aby sme získali iné dôležité aktívum a to je v tomto prípade jedna zdravotná poisťovňa.

Braňo DOBŠINSKÝ, moderátor
--------------------
Peter Kažimír v tomto prípade hovorí o štátnom dlhu. Ale vrátim sa ešte k Telekomu. Je aj rozhodnuté, či sa bude privatizovať formou nejakého tendra alebo to pôjde /nezrozumiteľné/?

Robert FICO /Smer-SD/, predseda vlády SR
--------------------
To je ďaleko, toto je ešte pred nami, pretože my musíme najskôr naštartovať proces vyvlastnenia zdravotných poisťovní a popritom potom najideálnejšie by bolo, keby sa nám podarilo, ak takéto niečo bude a ak to pôjdeme urobiť, ak to nebudeme robiť na základe nejakého úveru alebo nejakej pôžičky, keby sme prvýkrát v histórii predali akcie takejto štátnej alebo pološtátnej firmy priamo na trhu s akciami, pretože tam je to najtransparentnejšie a nikto nemôže obviňovať vládu, že to bolo nejako špeciálne organizované.

Braňo DOBŠINSKÝ, moderátor
--------------------
Spomínam to aj preto, lebo minister financií práve v súvislosti s Telekomom hovorí, že by to slúžilo aj na zníženie dlhu. Tam povedzme na ten budúci rok je to už o dve desatinky pod tou ďalšou hranicou 57%, kde potom by hrozilo pri jej prekročení zostavenie vyrovnaného štátneho rozpočtu, čo ale len doplním, že vyrovnaný štátny by znamenal neuveriteľné škrty pre Slovensko.

Robert FICO /Smer-SD/, predseda vlády SR
--------------------
Ja vás všetkých milujem, pokiaľ rozprávate o dlhu Slovenskej republiky. Pán redaktor, v tomto roku bude dlh Slovenskej republiky 54,3%. V eurozóne v tomto roku dosiahne dlh 95,5%. My máme prakticky polovičku z dlhu, ktorý je v priemere v eurozóne. A medziročný rast dlhu v eurozóne od roku 2012 do roku 2013 je 4,9%, na Slovensku je to iba 2,2%.

Braňo DOBŠINSKÝ, moderátor
--------------------
Ale sledovali ste, čo sa dialo v Amerike teraz, dlhový strop a tie vyjednávačky?

Robert FICO /Smer-SD/, predseda vlády SR
--------------------
Ale viete, keď sa niekto baví o dlhu a sa o tom rozprávame často aj na zasadnutiach Európskej rady, lebo zase už nie je čoho sa chytiť, tak teraz sa chytíme nejakého čísla. A pýtajú sa ma, pán premiér, aký máte dlh na Slovensku? Hovorím 54,3%. A to, sa nemusíme o tom ani baviť, my máme 90, 100, 110%-ný dlh ako taký.

Braňo DOBŠINSKÝ, moderátor
--------------------
No len budúci rok 56,8. Keď to bude 57?

Robert FICO /Smer-SD/, predseda vlády SR
--------------------
No ale potom máme, definitívne začne klesať na úroveň 55,7 do roku 2016. To sú presné plány. Tak ako si plánujete deficity a musíte ten deficit dodržať, tak musíte.

Braňo DOBŠINSKÝ, moderátor
--------------------
Ale či to nie je strašne tenká hranice.

Robert FICO /Smer-SD/, predseda vlády SR
--------------------
Ale nie tenká. Máte 56,8 a potom idete na 55,7 a znovu to ide dole, dole. A stále ste v polovičnej úrovni dlhu eurozóny.

Braňo DOBŠINSKÝ, moderátor
--------------------
A čo keď sa rozhýbe zase trošku ekonomika myslím v eurozóne?

Robert FICO /Smer-SD/, predseda vlády SR
--------------------
Tak bude našou povinnosťou urobiť všetko preto, aby sme udržali, máme dlhovú brzdu. Predsa existuje ústavný zákon, za ktorý Smer- Sociálna demokracia zahlasovala. My rešpektujeme pravidlá, ktoré sú. No tak sa budú prijímať opatrenia. Ale prečo zase už teraz, chvalabohu sa to troška rozbehlo a už zase pozeráte na mraky, ktoré majú prísť niekedy, ja neviem, prečo by mali prísť. Však sa rozbieha ekonomika. Neplašme tých ľudí stále, že bude zase. Áno, zase tu je tendencia, no do čerta, tak tej vláde sa podarilo z toho nejako vysekať. To tak je, že do čerta, tej vláde sa podarilo z toho nejako vysekať, tak poďme teraz zase hovoriť katastrofické scenáre. Hovorím, prvýkrát sme sa mohli trošku nadýchnuť a hneď sme to ukázali aj v gestách, pretože nie je ľahké rokovať o zvyšovaní platov v tomto období. Nie je to ľahké a aj veľmi ťažko sa hľadajú finančné zdroje. Ale zvládli sme to, zvládli sme to. Ide rozpočet do parlamentu, zdá sa, že ekonomika bude rásť vyšším tempom budúci rok ako rástla tento rok. Vynikajúce správy stále prichádzajú, pokiaľ ide o výber daní, lebo všetky opatrenia, ktoré boli urobené, či to bola daňová Kobra alebo ďalšie veci, naznačujú, že to malo efekt. Napríklad aj bločková lotéria, o ktorej sa toľko rozprávalo. Bločková lotéria, viete, na čo je dobrá? Že ľudia začali masívne upozorňovať príslušné orgány na to, že niekto porušuje zákon, že nevydáva bločky alebo podobne. Nepamätám si to číslo, hovoril mi to minister financií, bola nejaká linka na nahlasovanie takéhoto nekalého správania sa predajcov, tak to bolo 16, 17. Dnes sú to stovky prípadov, kde ľudia hovoria, choďte tam, má tam falošnú pokladnicu, nevydáva bloky, vydáva len také tie predbežné bloky. Išlo hlavne o to, aby ľudia pochopili, že keď za niečo zaplatia, tak majú právo na ten blok a vedia, že potom aj zaplatí ten predajca príslušné dane a ďalšie veci.

Braňo DOBŠINSKÝ, moderátor
--------------------
Ja spomínam povedzme ten dlhový strop alebo tú ďalšiu hranicu aj kvôli tomu, že jednou z kritiky v rámci toho rozpočtu návrhu na budúci rok je, že postavili na mnohých jednorazových opatreniach od presunu ropy, zásoby ropy, cez povedzme takzvané superdividendy. To znamená, že podniky vo vlastníctve štátu si požičajú, aby vyplatili viac, čo ale znamená, že si zhoršia vlastné hospodárenie. Či to nejde príliš na hranu a potom keď sa náhodou niečo stane, tak naozaj nebude kam siahať?

Robert FICO /Smer-SD/, predseda vlády SR
--------------------
Pán redaktor, ja som nikdy nebol milovníkom ratingových agentúr. Nikdy som nebol milovníkom, ale vidíte, že sú to ratingové agentúry, ktoré stále vedia mimoriadne znepríjemniť život štátu, ak napríklad sa zhorší to hodnotenie krajiny v nejakej medzinárodnej ratingovej agentúre. Tak tu, ja teraz sa nechcem nikoho dotýkať, vytiahnete nejakého 23-ročného analytika a ten rozbúcha vládu krížom krážom, porozpráva, no práve vyšiel zo školy alebo možno je štvrtákom na ekonomickej univerzite, bude rozprávať analýzy a vy to uverejňujete, lebo 23-ročný analytik, to je presne to, čo potrebujeme na Slovensku. Do akej miery ste publikovali napríklad to, že v auguste ratingová agentúra Standard and Poor potvrdila stabilný výhľad ratingu Slovenska a agentúra Moody´s zlepšila výhľad ratingu na stabilný rating A2 stabilný? Dôvodom zlepšenia výhľadu ratingu, dôvody sú spojené s dôveryhodnou a úspešnou fiškálnou politikou, ktorá sa uskutočnila na Slovensku.

Braňo DOBŠINSKÝ, moderátor
--------------------
No samozrejme, že sme o tom my informovali.

Robert FICO /Smer-SD/, predseda vlády SR
--------------------
No ale viete, to je zaujímavé, že na jednej strane necháte, aj keď sme začínali túto reláciu, niekoho povedať na vládu bum, bum, bum, hlava - nehlava, všetko zlé. Prečo teda ste nedali popri tejto informácii aj správu, že toto je názor nejakého 23-ročného slovenského analytika, ale tu je ratingová agentúra, ktorá hovorí, že zlepšuje rating na A2 stabilný, lebo Slovensko robí dobrú fiškálnu politiku. Tak čo teda platí? 23-ročný slovenský analytik alebo platí medzinárodná agentúra, hoci mám k ním veľké výhrady, ale určujú tempo. Veď dnes sa zdá vo Spojených štátoch, že keby zobrali 3 áčka Spojeným štátom, tak Spojené štáty majú z toho veľký problém. Nie je to také zlé. Znovu opakujem, máme jeden z najvyšších hospodárskych rastov, máme jeden z najnižších verejných dlhov, držíme deficit, máme infláciu na úrovni 1,1%. Pristúpili sme k zvyšovaniu platov, miernemu, ale ukázali sme, že chceme prejaviť mieru solidarity. Chránime ceny energií. Ja už neviem, že čo ešte viacej máme samozrejme v tomto období robiť. Dá sa ešte viacej a ja verím, že ak to tempo hospodárskeho rastu bude dynamickejšie v roku 2014, tak budeme môcť urobiť ďalšie rozhodnutia vo vzťahu k ľuďom, myslím pozitívne rozhodnutia.

Braňo DOBŠINSKÝ, moderátor
--------------------
A ešte na záver by som sa chcel predsa len dotknúť jednej témy. Komjatice. To sa teraz stala z tejto dediny alebo teda z obce pomerne známe obec na Slovensku a to vďaka ministerstvu pôdohospodárstva. Príbuzní v širšom slede, ako aj rodáci z tejto obce pracujú na ministerstvo pôdohospodárstva, dokiaľ pochádza teda aj pán minister pôdohospodárstva, pričom problémom je, že išlo všetko o interné konkurzy. Dobre, vaša reakcia, toto vám nezaváňa rodinkárstvom a presadzovaním povedzme že súkromných osobných záujmov?

Robert FICO /Smer-SD/, predseda vlády SR
--------------------
Ja sa teraz nechcem nikoho dotýkať a kde robil brat Mikuláša Dzurindu?

Braňo DOBŠINSKÝ, moderátor
--------------------
Na železniciach.

Robert FICO /Smer-SD/, predseda vlády SR
--------------------
A pomerne vysoké postavenie tam mal, dobre? Mohol by som uviesť veľa príkladov, kedy súrodenci sa niekde objavili. Ja nechcem až tak ďaleko zachádzať. Bol americký prezident John Kennedy a jeho brat Róbert bol v jeho vláde ministrom. Vite si predstaviť, že by som si ja potiahol môjho brata do vlády? No však by ste ma roztrhali ako vlci za tri sekundy všetci. Minister musí sa, pokiaľ ide o najbližších spolupracovníkov, obkolesiť svojimi ľuďmi. A títo ľudia sú vymeniteľní okamžite ako minister odchádza. To sa týka aj predsedu vlády. Ale potom je nejaká iná kategória úradníkov, ktorí by nemali byť dotknutí parlamentnými voľbami a výmenou vlády. Dnes napríklad sa pracuje a to je ponuka na vyriešenie podobných stavov a javov, na ústavnom zákone o postavení zamestnancov štátnej a verejnej správy.

Braňo DOBŠINSKÝ, moderátor
--------------------
Čiže tou definitívou?

Robert FICO /Smer-SD/, predseda vlády SR
--------------------
Presne tak, musíme sa k tomu vrátiť, aby sme sa vyhli takýmto veciam. A opäť zrazu keď sa o tom bavíme, tak zistíme, že 32 ľudí rovnakým spôsobom prijal minister Simon, keď bol minister pôdohospodárstva.

Braňo DOBŠINSKÝ, moderátor
--------------------
A to je reakcia na Komjatice?

Robert FICO /Smer-SD/, predseda vlády SR
--------------------
No, je to reakcia na to, že aby sme vyčistili a povedali, tu jednoducho platí, že minister si môže zobrať blízky tím ľudí so sebou.

Braňo DOBŠINSKÝ, moderátor
--------------------
Čiže nakresliť hranice, kde sú tí blízki úradníci a kde sú štátni úradníci?

Robert FICO /Smer-SD/, predseda vlády SR
--------------------
Áno, presne tak. Viete, my si nezvykáme na niektoré veci, ktoré sú veľmi ťažko vnímateľné, ale pravdepodobne potvrdíte to, že keď sú napríklad voľby amerického prezidenta a niekto sa k tomu prezidentovi prihlási a dá mu peniaze na voľby.

Braňo DOBŠINSKÝ, moderátor
--------------------
Tak sa stane veľvyslancom. Teraz sa o tom aj písalo.

Robert FICO /Smer-SD/, predseda vlády SR
--------------------
No, stane sa veľvyslancom. A teraz si predstavte, prepáčte za výraz, že nejaký podnikateľ by poslal mne ako predsedovi vlády alebo strane by poslal 100 000 eur oficiálne, oficiálne by poslal 100 000 eur.

Braňo DOBŠINSKÝ, moderátor
--------------------
Ale to nemusí byť dobrá tradícia, nemusíme to napodobňovať.

Robert FICO /Smer-SD/, predseda vlády SR
--------------------
Ale tak to je, hovorím, sú rôzne modely, rôzne modely. A my by sme ho urobili veľvyslancom. Toto je model alebo kultúra európska. Ak sa objavujú rôzne pochybnosti takéhoto typu, že či je to morálne, nemorálne alebo neviem aké, tak urobme zákon a rozlíšme to. Ale ja musím dodať aj to B a to je pre mňa dôležité. Kampaň, ktorá sa spustila proti Ľubovi Jahnátkovi, je kampaň preto, lebo Ľubo Jahnátek začal veľmi tvrdo kontrolovať obchodné reťazce za nekvalitné a zlé potraviny, ktoré sú dávané našim ľuďom a na stole je niekoľko mimoriadne vysokých pokút, ktoré tieto obchodné reťazce majú dostať. Tak sa naplašili, pretože prvýkrát niekto od nich požaduje, aby nielen mali kvalitné veci, ale aby aj platili vysoké pokuty. Že je veľa podozrení, že to, čo sa deje voči Ľubovi Jahnátkovi a teraz sa nebavíme len o Komjaticiach, ale to je jednoducho organizovaná akcia proti ministrovi.

Braňo DOBŠINSKÝ, moderátor
--------------------
Ale tomu nerozumiem, lebo oni predsa nerobili personálnu politiku ministra.

Robert FICO /Smer-SD/, predseda vlády SR
--------------------
No počkajte, ja hovorím o kampani voči ministrovi pôdohospodárstva. Pokiaľ minister Ľubo Jahnátek neporuší žiadny zákon, pokiaľ minister Jahnátek bude pokračovať v tomto tvrdom boji v oblasti zdravých bezpečných potravín proti obchodným reťazcom, má moju plnú, plnú podporu, pretože neporušil žiadny zákon. Podobná prax sa vyskytovala v minulosti. Dobre, poďme na to reagovať ústavným zákonom a vyriešme to na večné veky. A ja budem takisto spokojný, aby sa podobné veci neopakovali a nemuseli sme si vyčítať, že tá vláda, onaká vláda, taká vláda. Len na Slovensku je iná kultúra.

Braňo DOBŠINSKÝ, moderátor
--------------------
Dobre a deadline toho zákona?

Robert FICO /Smer-SD/, predseda vlády SR
--------------------
No, pracuje sa na ňom, už robia ľudia na ňom, pretože robí aj na ňom aj úrad vlády. Teraz to tak expresívne poviem. To keby som prijal parametre, ktoré nastavujú slovenské médiá, najmä slovenské médiá, tak by som expresívne povediac musel vykántriť celú moju rodinu, všetkých mojich priateľov a spolužiakov. Žiadny môj spolužiak zo základnej školy, z gymnázia, z vysokej školy, nikto z mojej rodiny, nikto nesmie jednoducho nikde byť. Ale takto nefunguje svet. Svet funguje na tom, že ľudia, ktorí robia, potrebujú mať v tíme ľudí, ktorým dôverujú. A potom ostatní na iných úrovniach nech sú zastabilizovaní, nech majú definitívu. Ja s týmto mechanizmom určite súhlasím.

Braňo DOBŠINSKÝ, moderátor
--------------------
Dobre, bez ohľadu na média, ale ako nerozumiete povedzme tomu, že bežný človek, ktorý má problém zohnať prácu v tomto štáte, sa môže cítiť nahnevaný?

Robert FICO /Smer-SD/, predseda vlády SR
--------------------
Rozumiem všetkému a preto hovorím, že táto kampaň je voči Ľubovi Jahnátkovi vedená práve kvôli tomu, aký je tvrdý voči obchodným reťazcom. Ja som o tom presvedčený.

Braňo DOBŠINSKÝ, moderátor
--------------------
Toľko predseda vlády Robert Fico, ďakujem.

Robert FICO /Smer-SD/, predseda vlády SR
--------------------
Ďakujem za pozvanie a peknú sobotu a nedeľu.

Braňo DOBŠINSKÝ, moderátor
--------------------
No a podobne od mikrofónu praje aj Braňo Dobšinský.

30.11.2013
Rádio Slovensko
Sobotné dialógy s Robertom Ficom
30.11.2013    Rádio Slovensko    str. 01   12:10 Sobotné dialógy
            
Braňo DOBŠINSKÝ, moderátor
--------------------
Slovensko sa po župných voľbách opäť dostalo až do hľadáčika svetových médií. Banskobystrickým županom sa totiž stal Marián Kotleba, dlhoročne označovaný za extrémistu. Štandardná politická scéna si však nad jeho víťazstvom doslova umýva ruky a zodpovednosť odmieta. Odborníci však varujú a poukazujú na rastúcu voličskú apatiu a frustráciu vyplývajúcu z dlhodobého neriešenia aj rómskeho problému. Slovensko pritom čakajú neľahké časy. Napriek opätovnému naštartovaniu ekonomiky sa armáda nezamestnaných príliš nezmenšuje, no a prioritou vlády i naďalej zostáva ozdravovanie verejných financií, inak povedané uťahovanie opaskov. Dámy i páni, príjemné sobotné popoludnie, ako obvykle o tomto čase je tu priestor pre Sobotné dialógy tento raz s hosťom a predsedom vlády a šéfom strany Smer- Sociálna demokracia Robertom Ficom.

Robert FICO /Smer-SD/, predseda vlády SR
--------------------
Ďakujem pekne, všetkých pozdravujem.

Braňo DOBŠINSKÝ, moderátor
--------------------
No a pekný deň od mikrofónu želá aj Braňo Dobšinský. Doplním kvôli pracovným povinnostiam pozvaného hosťa prehrávame v piatok na obed. Pán premiér, začnem úplne aktuálne, začnem tým, že vo štvrtok oznámil Úrad pre reguláciu sieťových odvetví informáciu o tom, ako budú vyzerať ceny energií na budúci rok. Keď to zhrniem, tak ceny plynu zostávajú prakticky na rovnakej úrovni, teda nezdražie sa, cena elektrickej energie dokonca klesá, mierne bude rásť vodné, stočné. Problémom však zostávajú ceny elektriny pre podnikateľov. Ak dovolíte, krátka reportáž na úvod.

redaktorka
--------------------
Po ostrovných štátoch Európskej únie, ktorými sú Cyprus, Malta a Írsko má Slovensko najvyššiu cenu elektrickej energie. Podľa údajov Eurostatu na začiatku roku 2013 platil priemerný stredný podnikateľ za kilowatt hodinu zhruba 12,5 centa. Róbert Kičina z Podniakteľskej aliancie Slovenska.

Robert KIČINA, Podniakteľská aliancia Slovenska
--------------------
Pokiaľ by sme sa chceli dostať na úroveň priemeru Európskej únie, tak by slovenská elektrická energia pre podnikateľov musela klesnúť zhruba o 24% na úroveň 9,4 centu za kilowatt hodín.

redaktorka
--------------------
To, že patríme medzi najdrahšie krajiny pre podnikateľov, potvrdzuje aj Peter Mihók, predseda Slovenskej obchodnej a priemyselnej komory.

Peter MIHÓK, predseda Slovenskej obchodnej a priemyselnej komory
--------------------
To zvyšuje náklady firiem a znižuje tým pádom ich konkurenčnú pozíciu. Buď sa šróbujú mzdy, všetko vstupuje do nákladov a ten konečný náklad je základom tvorby cien.

redaktorka
--------------------
Splnili sme svoj sľub, že budeme brániť zdražovaniu v oblastí energií, reaguje premiér Robert Fico na rozhodnutie Regulačného úradu.

Braňo DOBŠINSKÝ, moderátor
--------------------
Pán premiér, takže okrem teda cien pre obyvateľstvo sú to aj ceny elektrickej energie pre podnikateľov, čo sa ale tiež týka obyvateľov, lebo ako na to podnikatelia upozorňujú, to sa potom premieta do cien tovarov. Aký máte teda odkaz pre nich? Ide to dole, je tam priestor na ďalšie znižovanie, aby to išlo aspoň na ten priemer EÚ?

Robert FICO /Smer-SD/, predseda vlády SR
--------------------
Predovšetkým si treba uvedomiť, že je tu určitá zodpovednosť za zdražovanie spôsobená divokou privatizáciou. Sú tu cudzí vlastníci distribučných spoločností, ktorí tlačia neustále ne zvyšovanie ziskov a preto táto otázka naozaj predovšetkým patrí tým politikom, ktorí súhlasili s privatizáciou týchto strategických podnikov. Ale toto je už je história a povinnosťou mojej vlády je s tým bojovať. Preto ja s veľkým potešením môžem konštatovať, že sme dodržali sľub, pokiaľ ide o domácnosti, pretože v prípade plynu sme zagarantovali, že SPP podá nulový návrh, teda že sa nebude zvyšovať cena plynu pre domácnosti v roku 2014, čo Úrad pre reguláciu aj potvrdil. A pokiaľ ide o elektrinu, vítam zníženie cien elektriny pre domácnosti. A pokiaľ ide o ten rozmer zníženia ceny pre podnikateľské prostredie, toto by som nechal na úrad, v akom rozsahu môžme pristúpiť v ďalších rokoch k znižovaniu. Ale aj toto už je zníženie, ktoré podnikateľský sektor určite pocíti.

Braňo DOBŠINSKÝ, moderátor
--------------------
Áno, zo štvrtého na šieste. Predsa len, samozrejme, má to mať v rukách nezávislý regulátor, ale ten vychádza aj z takých vecí, ja pripomeniem ďalší faktor, v Českej republike je to téma číslo jeden dlhé roky, fotovoltaika, podpora, ktorá predražuje elektrickú energiu, distribučky a podobne. Tam nevidíte priestor teda pre politiku štátu, teda vlády v tomto nejako zasiahnuť?

Robert FICO /Smer-SD/, predseda vlády SR
--------------------
Nechcem zaťažovať poslucháčov príliš odbornými diskusiami na túto tému, ale Slovensko neurobilo takú chybu s rozsahom výroby elektrickej energie z obnoviteľných zdrojov ako je napríklad fotovoltaika, pretože v Českej republike je taký obrovský rozsah výroby elektrickej energie z tohto zdroja, že to neúmerne tlačilo na ceny elektrickej energie. Na Slovensku to nie je až taká katastrofa. My naozaj sme stále uvažovali, aj uvažujeme, že či nenastaviť nové pravidlá pre fotovoltaiku. Ale momentálne vítame rozhodnutie Úradu pre reguláciu. Chcel by som dodať, že my sme vždy viedli taký súboj, pokiaľ tu bola ľavicová vláda, o rozsah regulácie. My si myslíme, že regulovať treba. Keby sme neregulovali, tak by sa mohlo stať to, že ceny nám prudko vyletia hore. Keby sme napríklad nechránili domácnosti, tak vieme, že zahraničný majiteľ SPP by okamžite podával návrh na zvýšenie ceny plynu pre domácnosti o 18 až 25%. Preto regulačný rámec, ktorý sme zaviedli, významné právomoci, ktoré sme dali Úradu pre reguláciu, významné právomocí, ktoré má dnes ministerstvo hospodárstva pri kontrole podkladov pri cenových návrhoch, toto všetko dnes vedie k tomu, že môžme dodržať sľuby, ktorý sme dali ľuďom na Slovensku, že ich budeme chrániť pred neúmerným zvyšovaním cien energií, za ktorým vždy stoja zahraniční privatizéri našich strategických podnikov. Je to dobré, pretože doba nie je ľahká. Ak si zoberieme mieru inflácie, tak tá bola v poslednom čase nameraná iba na úrovni 0,5%, teda miera zdražovania. Je to určite dané aj tým, že držme pod tlakom ceny energií a vytvárame také podmienky.

Braňo DOBŠINSKÝ, moderátor
--------------------
Plus nízky ekonomický rast.

Robert FICO /Smer-SD/, predseda vlády SR
--------------------
Samozrejme, to je všetko s tým spojené, aj spotreba, aj ďalšie veci. Len je to vždy predovšetkým o cenách energií, ktoré tvoria v tom košíku tých rôznych platieb ľudí jeden z najvýznamnejších podstatných faktorov. Preto znovu opakujem, toto je politika, ktorú sme robili. My sme pevne držali ceny energie aj v rokoch 2006-2010. Potom prišla pravicová vláda, okamžite to išlo hore. Naozaj pozrite si grafy, sme sa predsa o tom bavili, keď bola schôdza Národnej rady. Akonáhle bola pravicová vláda, ceny prudko stúpali, akonáhle sme nastúpili my a dali regulačný rámec silnejší, tak sa ceny zastabilizovali. To, čo sa udeje k 1. januáru 2014, považujem za veľký výsledok a za úspech regulačnej politiky, v ktorej musí táto vláda pokračovať.

Braňo DOBŠINSKÝ, moderátor
--------------------
Hovoríte vy. Nespochybňuje tie vaše slová teraz aj to, že ten náš regulátor má byť aj podľa zákona nezávislý?

Robert FICO /Smer-SD/, predseda vlády SR
--------------------
Ale veď on rozhodoval, my sme totiž, pán redaktor, urobili to, čo sme prisľúbili verejnosti, že SPP, kde sa snažíme ovládnuť matku, podá na rok 2014 nulové navýšenie. To sa aj stalo. My sme jednoducho potlačili zahraničného investora do kúta, nedali sme mu šancu predložiť cenový návrh od 18 do 25% zvýšenie, dali sme nulový návrh na ceny plynu pre domácnosti a regulačný úrad nezávisle rozhodol a sa s týmto návrhom stotožnil. Pokiaľ ide o elektrinu, tam nie je žiadna regulácia, pretože to nie je ako v prípade plynu pre domácnosti, tam rozhodol regulačný úrad tak, že využil svoje silné regulačné právomoci. Myslím, že aj pán predseda regulačného úradu odpovedal na viaceré otázky a povedal, že takéto rozhodnutia sú možné len vtedy, keď regulačný úrad vidí do čriev týchto strategických podnikov, môže si od nich pýtať relevantné informácie, môže skúmať, že či cenové návrhy, ktoré prichádzajú od strategických podnikov, spĺňajú všetky náležitosti a či nie sú nafúknuté. Je to dobrá regulačná politika a my v nej budeme určite pokračovať, pretože musíme chrániť slovenskú verejnosť pred neopodstatneným zvyšovaním cien energií. Naviac, uvedomme si, aká je miera prístupu slovenskej verejnosti k plynu. Veď dnes, možno teraz preženiem, ale je to asi 80% územia Slovenska, kedy ľudia majú prístup k plynu, ktorý používajú nielen na varenie, ale ho používajú často aj na kúrenie. Preto je to taký obrovský rozsah, že takéto rozhodnutia prakticky plošne chránia celú Slovenskú republiku a my si za nimi stojíme.

Braňo DOBŠINSKÝ, moderátor
--------------------
Dobre, ďalšia téma, už o pár dní možno alebo teda na tejto schôdzi parlamentu bude sa rozhodovať o rozpočte, teda zákone roka takpovediac. Takže zasa krátka reportáž na úvod.

redaktorka
--------------------
Na budúci rok sa žiadne ozdravovanie verejných financií nekoná. S takýmto hodnotením prišla postupne tak Európska komisia, Národná banka Slovenska, ale aj Rozpočtová rada. Ak si odmyslíme jednorázové nesystémové opatrenia, schodok vo verejných financiách dokonca rastie, upozorňuje člen Rozpočtovej rady Ľudovít Ódor.

Ľudovít ÓDOR, člen Rozpočtovej rady
--------------------
Konsolidačné úsilie je v roku 2014 záporné. Túto pauzu bude treba nahradiť v tých ďalších rokoch, ak chceme dodržať naše záväzky voči Európskej komisie, aj voči ústavnému zákonu.

redaktorka
--------------------
Udržateľná, no ešte tvrdšia konsolidácia si teda na nás počká, keď sa jednorazové opatrenia minú. Minister financií Peter Kažimír prestávku v konsolidácii priznáva. Slovensko si podľa neho potrebuje oddýchnuť.

Peter KAŽIMÍR /Smer-SD/, minister financií SR
--------------------
Aby sme nepoškodzovali ekonomiku opatreniami, ktoré možno nebudeme musieť urobiť, ak vyberieme viac peňazí.

redaktorka
--------------------
Prvoradým cieľom vlády však zostáva udržanie deficitu pod 3% výkonu ekonomiky. Podľa Národnej banky, či Rozpočtovej rady je to reálne, zatiaľ čo eurokomisia vidí náš budúcoročný deficit nad povolenou hranicou. Jej zástupca na Slovensku Andrej Králik.

Andrej KRÁLIK, zástupca Európskej komisie na Slovensku
--------------------
Európska komisia odhaduje, že v budúcom roku bude deficit verejnej správy na úrovni 3,2%. Konzervatívnejšie vnímame možný rozsah úspor.

redaktorka
--------------------
Z tohto dôvodu môže podľa nej slovenský dlh prerásť kritickú hranicu dlhovej brzdy, teda 57% HDP. Podľa ekonómov by to znamenalo výrazné škrty, či vyššie dane v mene náhleho povinného ozdravovania. Vláda však takúto možnosť rázne odmieta.

Braňo DOBŠINSKÝ, moderátor
--------------------
Pán premiér, takže ten návrh rozpočtu hodnotili tri zásadné a nezávislé a relevantné inštitúcie, Rozpočtová rada, Národná banka, teda centrálna banka a Európska komisia. A takpovediac ako cez kopírak to hodnotenie je, že tento rok je to v poriadku, ale čo sa týka budúceho roka a toho výhľadu, tak to dobré nie je, že sa vám akosi nechce konsolidovať.

Robert FICO /Smer-SD/, predseda vlády SR
--------------------
Pán redaktor, predovšetkým by som chcel povedať, že rozpočet, ktorý prijímame na rok 2014, neprijímame kvôli Bruselu. Rozpočet, ktorí prijímame na rok 2014 a ktorý predkladáme, prijímame preto, aby ako to povedal podpredseda vlády a minister financií, sme pomohli podnikateľskému sektoru, aby sa Slovensko mohlo nadýchnuť. Použijem, prepáčte, dve krátke slovné spojenia, ktoré použili tak čínsky premiér, ako aj americký prezident, s ktorými som hovoril pred pár dňami. Čínsky premiér vôbec nerozumel tomu, že o čom sa bavíme, o akom deficite 3%-nom, o akých škrtoch a postavil elementárnu otázku- a potom z čoho chcete financovať stavby, z čoho chcete robiť železnice?

Braňo DOBŠINSKÝ, moderátor
--------------------
Tak, oni majú trošku iné čísla.

Robert FICO /Smer-SD/, predseda vlády SR
--------------------
Ale ja teraz hovorím o tom, že vo svete sú dva rozdielne prístupy k boju proti kríze. Poznáte môj názor, ja som opakovane povedal, že to, čo predpísala Európska únia ako boj proti kríze, je kontraproduktívne, spomaľuje to hospodársky rast a zvyšuje to nezamestnanosť. A nikto sa dnes nečuduje v Európe, že máme vysokú nezamestnanosť v celej Európskej únii a nikto sa nečuduje aj tomu, že je spomalený hospodársky rast, lebo keď škrtáte, zosekávate a obmedzujete verejné výdavky, no tak nemôžete stimulovať hospodársky rast. Na druhej strane je prístup, ktorý dnes prezentujú napríklad Spojené štáty, bolo tiež predmetov rozhovorov, kde samotný americký prezident povedal, že úplne rozdielnu filozofiu majú v Spojených štátoch, skôr idú do toho, aby sa investovali veľké projekty, aby sa vytvárali nové pracovné miesta. Preto po tvrdom konsolidačnom úsilí, ktoré sme dokázali, urobili sme poriadok vo verejných financiách, garantujeme, že deficit bude pod 3% v roku 2013, čo bolo našim cieľom, dokonca sme znížili deficit aj v roku 2012, prichádza obdobie, kedy takisto splníme svoj záväzok a deficit bude na úrovni 2,9%. Vždy, keď sa shcvaľuje rozpočet, pán redaktor, tak počúvame vyjadrenia od opozície, od analytikov, že to je úplná katastrofa. Ale potom na konci roka.

Braňo DOBŠINSKÝ, moderátor
--------------------
Ale to sú relevantné informácie.

Robert FICO /Smer-SD/, predseda vlády SR
--------------------
Ako je možné,. Porovnajte vyjadrenia, ktoré opoziční predstavitelia a analytici hovorili na konci roku 2012 v súvislosti s rozpočtom na rok 2013. A kde sú tí opoziční poslanci a kde sú tí analytici?

Braňo DOBŠINSKÝ, moderátor
--------------------
Veď Rozpočtová rada, NBS.

Robert FICO /Smer-SD/, predseda vlády SR
--------------------
No ale veď ale to isté bolo hovorené, že to je neudržateľné, že to nedokážeme a zrazu všetci konštatujeme, že to tak je. Nemám s tým žiadny problém, dodržíme ciele, ktoré sme si dali v rozpočte, dodržíme ich, dobre? Ale znovu pripomínam ešte raz, nechajte na nás, akú štruktúru rozpočtu predložíme, ako to urobíme. Dodržíme deficit pod 3% v roku 2014.

Braňo DOBŠINSKÝ, moderátor
--------------------
Nechajte na nás znamená, že preberáte plnú zodpovednosť za to, keď to nevyjde?

Robert FICO /Smer-SD/, predseda vlády SR
--------------------
Pán redaktor, vidíte ešte niekoho iného okrem Smeru -Sociálnej demokracie vo vláde? Hovorím, nechajte na nás, na vládu Slovenskej republiky, akú štruktúru rozpočtu predkladá. My garantujeme tak ako sme to urobili v roku 2013, každý verí, myslím si, že už aj vy veríte, že splníme plán 3% deficit v roku 2013. Ale pán redaktor, uvedomte si, že to nie je iba o čísle 3%. Nerobme z čísiel nejaké posvätné kravy. Číslo 3% je dôležité a my ho v roku 2013 dosiahneme a dosiahneme ho aj v roku 2014. Ale my potrebuje trošku aj poľaviť v niektorých veciach. Každý len hovorí škrtiť, Pane Bože, komu máme už škrtiť?

Braňo DOBŠINSKÝ, moderátor
--------------------
Dobre, tomu rozumiem, dobre, dajte si rok pauzu.

Robert FICO /Smer-SD/, predseda vlády SR
--------------------
Počkajte, není rok pauzy, my už teraz napriek tomu, hovoríme o roku 2013 ešte, napriek tomu, že sme dodržali plánovaný deficit 3%, sme pristúpili k rozhodnutiam, ktoré sú v Európe nevídané, pristúpili sme k miernemu nárastu platov pre učiteľov, došlo 16 eur k zvýšeniu platov pracovníkov verejnej správy, uvoľnili sme vianočné dôchodky, ktoré sa zvyšujú o niekoľko eur. My sme povedali stačilo, ak nám vznikajú nejaké zdroje a o tých zdrojoch budem hovoriť, tak sa snažíme poskytnúť tieto zdroje ľuďom, lebo ľudia už nemôžu dlhodobo držať stále konsolidáciu na vlastných pleciach. A takto to bude aj v roku 2014, lebo máme lepšie príjmy.

Braňo DOBŠINSKÝ, moderátor
--------------------
Vy si dáte pauzu, lenže tú pauzu, to vám odkazuje Rozpočtová rada a NBS, ak si dáte pauzu, potom ju musíte dohnať.

Robert FICO /Smer-SD/, predseda vlády SR
--------------------
Pán redaktor, žiadna pauza nie je, žiadna pauza nie je.

Braňo DOBŠINSKÝ, moderátor
--------------------
Hovorí vám to NBS.

Robert FICO /Smer-SD/, predseda vlády SR
--------------------
To hovorili aj v roku 2012. Znovu opakujem, v roku 2014 bude deficit pod 3% a chcel by som slovenskej verejnosti ešte povedať, že sa nám mimoriadne darí, pokiaľ ide o príjmy do štátneho rozpočtu, predovšetkým zlepšeným výberom daní.

Braňo DOBŠINSKÝ, moderátor
--------------------
Ja vám to zacitujem, pán premiér. NBS vám hovorí, že ak teda to bude fungovať v roku 2014 podľa vašich predstáv, myslím vládnych, bude potrebné prijať dodatočné opatrenia v roku 2015 v objeme 0,6% HDP, to je 500 miliónov takmer a v roku 2016 takmer 926 miliónov, čo je vyše 1% HDP. To znamená, že ak si teraz dáte pauzu, potom ju budete musieť dohnať. Ja sa pýtam z čoho.

Robert FICO /Smer-SD/, predseda vlády SR
--------------------
Pán redaktor, to nás naozaj považujete za takých idiotov a hlupákov? Kedy sú parlamentné voľby?

Braňo DOBŠINSKÝ, moderátor
--------------------
2016.

Robert FICO /Smer-SD/, predseda vlády SR
--------------------
A prečo by sme my odkladali pauzu a potom v roku 2015 a 2016 prijímali drastické opatrenia? Lebo to nie je pravda. Lebo v roku 2014 bude deficit pod 3%, ja už neviem, ako to mám povedať.

Braňo DOBŠINSKÝ, moderátor
--------------------
Tak ako to urobíte?

Robert FICO /Smer-SD/, predseda vlády SR
--------------------
Takisto ako sme to urobili v roku 2013. Tomu tiež nikto neveril. Na konci roku 2012 zoberte si tie isté vyjadrenia a dnes sú všetci ticho. Ale dokázali sme to.

Braňo DOBŠINSKÝ, moderátor
--------------------
Mám odpoveď jednu, pán premiér. Jedna z odpovedí je napríklad druhý pilier. Z 9 na 4 ste išli a teraz to už nemôžte urobiť. Alebo to urobíte?

Robert FICO /Smer-SD/, predseda vlády SR
--------------------
Dosiahneme to tak, že máme podstatne lepší výber daní a máme obrovské úspory z reformy ESO. Na budúci týždeň budeme informovať slovenskú verejnosť, čo sa všetko urobilo pri boji proti daňovým únikom. To sú stovky miliónov eur, ktoré máme dodatočné príjmy do štátneho rozpočtu, plus obrovské úspory, ktoré nám donáša reforma ESO. To je to zužovanie miestnej štátnej správy, dávanie úradov do jedných celkov. Efektívna miestna štátna správa, tam sú obrovské zdroje a tým, že máme zdroje dodatočné, ktoré prichádzajú práve z veľmi tvrdého súboja proti daňovým podvodom a máme tieto úspory, rovnako máme úspory na úkor štátu, môžme garantovať, že deficit bude nielen pod 3%.

Braňo DOBŠINSKÝ, moderátor
--------------------
To stačí?

Robert FICO /Smer-SD/, predseda vlády SR
--------------------
Toto stačí, lebo máme nastavené ostatné príjmy. Rovnako si myslím, že v roku 2014 budeme takisto schopní pokračovať už aj v nejakých sociálnych opatreniach vo vzťahu k verejnosti.

Braňo DOBŠINSKÝ, moderátor
--------------------
Ale predsa len Európska komisia hovorí napríklad, čo sa týka ESA, že tomu neveria, tým číslam.

Robert FICO /Smer-SD/, predseda vlády SR
--------------------
Tak ale ESO donieslo už v tomto roku čísla, ktoré boli presne avizované. Viete, to je vždy tak, že aby bol niekto za každú cenu kritický, tak príde s čímkoľvek. Znovu opakujem, my garantujeme tak ako sme to dosiahli v roku 2013, veď máte dôkaz. A prosím neupodozrievajte nás z vecí, ktoré by išli proti nám. Prečo by sme si my teraz zobrali prestávku, keď potom v roku 2015 a 2016 budeme ľudí škrtiť. Naopak, to sa robí naopak.

Braňo DOBŠINSKÝ, moderátor
--------------------
No, parafrázujeme radu a NBS. Ale ja sa vrátim, vy hovoríte, že 2013. Okej, súhlasím, len vy ste napríklad ten konsolidačný balíček, ktorý ste prijímali, keď ste prišli do vlády po druhý raz, tak bol postavený napríklad aj na takých veciach ako rozsekanie druhého piliera a ďalšie opatrenia, ktoré sú ako oni hovoria jednorazové, neopakovateľné a chýba tam nejaké systémové veci.

Robert FICO /Smer-SD/, predseda vlády SR
--------------------
Pán redaktor, to, čo sme urobili v druhom pilieri, neviem, prečo spájate s konsolidáciou, pretože v druhom pilieri musíme predovšetkým chrániť ľudí, ktorí sa domnievajú, že sa naplní, ktorý im prezentovali správcovské spoločnosti pred kampaňou. Pamätáte sa, ako boli televízne šoty, ako dôchodcovia skáču na padákoch, ako sa vozia na drahých motorkách, že takéto švajčiarske dôchodky budú mať. Budú mať, nechcem povedať čo, pretože ak sa pozrieme na výnosy druhého piliera, je jasné, že tieto dôchodky budú podstatne, podstatne nižšie ako budú dôchodky zo Sociálnej sporiteľne. No tak ale to priznajme, toto treba priznať. Pán redaktor, neklamme tu verejnosť. Ak teraz sme videli, že druhý pilier je nanič, ale nechceli sme ho úplne zrušiť, museli sme urobiť opatrenia, na ochranu týchto ľudí, pretože títo ľudia mohlo sa stať, že by nemali žiadny dôchodok z druhého piliera a potom by pýtali od štátu peniaze, hoci by do Sociálnej poisťovne svoje peniaze neposielali. Tak teraz nerozprávajte, že sme to urobili kvôli konsolidácii. Urobili sme to preto, lebo je vážna hrozba.

Braňo DOBŠINSKÝ, moderátor
--------------------
Ale pomohla konsolidácii.

Robert FICO /Smer-SD/, predseda vlády SR
--------------------
Ale my sme to urobili preto, lebo je tu vážna hrozba, že z druhého piliera nebudú mať ľudia dostatočné dôchodky a budú odkázaní na pomoc štátu, hoci štátu neposielali peniaze do Sociálnej poisťovne.

Braňo DOBŠINSKÝ, moderátor
--------------------
Dobre, tomu rozumiem, ale ešte raz, to vám pomohlo v konsolidácii. Teraz vám pomohli nejaké superdividendy alebo pomôžu nejaké superdividendy, ktoré si podniky vezmú na úver a podobne. A ja sa pýtam, že keď dôjdu takéto zdroje, čo potom? Máme čakať vyššie dane, odvody?

Robert FICO /Smer-SD/, predseda vlády SR
--------------------
Prečo zasa strašíte? Nikto nechce, veď znižujeme dane, pán redaktor. Viete, to je tak nekorektné z vašej strany. Vy prídete teraz s tézou, že a zase príde zvyšovanie daní. Však my znižujeme dane. Veď predsa nikto o tom nehovorí. Z 23% daň z príjmu právnických osôb znižujeme na 22%. Ale to neexistuje, samozrejme, ale už strašíme celú verejnosť, v roku budúcom sa musia zvyšovať dane. Však my ich znižujeme a nie zvyšujeme, tak nevytvárajte obraz, že to tak nie je. Príjmy, ktoré sú nastavené do štátneho rozpočtu na rok 2014 nám zagarantujú pri existujúcich výdavkoch, že deficit bude nižší ako 3%. Verím, že budeme môsť robiť aj viaceré sociálne programy. Rátame, samozrejme, s tým, že hospodársky rast bude vyšší, my očakávame hospodársky rast jeden z najvyšších v eurozóne, tento hospodársky rast má byť niekde až na úrovni okolo 2% a v roku 2015 rátame s hospodárskym rastom pod 3%, čo už je niečo, čo nám môže pomáhať aj v boji proti nezamestnanosti. Ďalej si uvedomte, že v roku 2014 bude kumulovať používanie fondov Európskej únie, čo sú obrovské peniaze do chodu štátu. Ďalej sme rozbehnutí, pokiaľ ide o výber daní. Budeme mať o niekoľko sto miliónov eur viac na výbere daní, najmä na DPH. To sa nikdy nestalo. Viete, to je zase to isté, počkajte, ak dovolíte, to je to isté presne, kto povedal, že oceňuje výber daní? My sme prevzali v roku 2012 neexistujúci a nefunkčný daňový systém, lebo sa úplne rozpadol. Nielenže sme ho postavili na nohy za niekoľko mesiacov, ale dnes konštatujeme, že prvýkrát v histórii Slovenska sa reálne bojuje proti daňovým únikom, že sme možno už 20% z daňových únikov zastavili v roku 2013 a opatrenia, ktoré predstavuje dnes ministerstvo financií, či to bude ten elektronický výkaz od budúceho roku a podobne, bude viesť k ďalším obrovským príjmom do štátneho rozpočtu. Práve preto opakujem, neplašte prosím vás verejnosť, že niekto bude zvyšovať dane alebo odvody. Naopak, znižujeme. Neplašte verejnosť, že bude ešte horšie, naopak, urobíme všetko preto, aby sme udržali ceny energií, aby sme otvorili sociálny program, pretože ľudia si musia vydýchnuť od konsolidácie.

Braňo DOBŠINSKÝ, moderátor
--------------------
Čo keď ten rast nebude takýto a otázka, tam smerovala tá otázka, rast nebude taký, ako sa predpokladá, niekto nevie, čo bude o rok?

Robert FICO /Smer-SD/, predseda vlády SR
--------------------
Pán redaktor, musíme vychádzať z toho tak ako dnes si dovolí povedať Národná banka, že nám neverí, tak my zase na druhej strane hovoríme, že sa potvrdili odhady, pokiaľ ide o hospodársky rast v tomto roku. Zdá sa, že oživenie tu je mierne, jemné, nikto nie je nejaký veľký optimista, ale už vnímame toto oživenie. Preto v roku 2014 naozaj očakávame hospodársky rast na úrovni, ktorá bude jedna z najvyšších v eurozóne ako som už niekoľkokrát pripomenul. Preto my ideme do roku 2014 veľmi konštruktívne naladení, sme vládna garnitúra, ktorá už niečo za sebou má, vedieme normálny dialóg s Európskou komisiou, s ostatnými inštitúciami a preto ja nevidím dôvod na to, aby sme tu strašili slovenskú verejnosť, v jednom kuse len strašíme slovenskú verejnosť. Domnievam sa, že táto krajina je stabilná, je stabilná. Čo sa dá robiť, sa robí, pokiaľ ide o sociálne programy. Veď máme konkrétne výsledky. Zdražovali sme my niekedy diaľničné známky, pán redaktor? Ak niekto zdražoval diaľničné známky, tak to vždy bola pravica. My ich stále držíme pre osobné autá na tej istej úrovni. Zdražuje táto vláda alebo zdražovala energie? Nikdy to nerobila a nikdy to nebude robiť. Bola to táto vláda, ktorá došla s vianočnými dôchodkami, ktoré sa teraz valorizujú? Pustili sme po troch rokoch zmrznutia platov vo verejnej sfére? Komunikujeme s odborármI? Komunikujeme so zamestnávateľmi? Komunikujeme so ZMOS-om? Veď my sme v podstate za pracovným stolom od rána, 14, 15 hodín každý deň, aby sme niečo Slovenskej republike priniesli. Áno, sú aj nespokojní ľudia, ja si to plne uvedomujem, aj sme chyby urobili, len pre Pána Boha už prestaňte plašiť verejnosť, že bude zase horšie. No prečo by malo byť horšie?

Braňo DOBŠINSKÝ, moderátor
--------------------
To nie je plašenie, proste modelujem scenáre a pýtam sa.

Robert FICO /Smer-SD/, predseda vlády SR
--------------------
Však vždy len zlé scenáre. Zaujímavé je, že ešte nikto nemodeloval scenár, že by možno mohlo byť aj lepšie, stále len horšie.

Braňo DOBŠINSKÝ, moderátor
--------------------
Vy ho modelujete, tak vy máte svoju úlohu, ja svoju. Dobre, hovoríte stabilita, tak sa pozrime teraz na tú stabilitu aj z inej stránky, povedzme na to, ako dopadli župné voľby. Opäť krátka reportáž.

redaktor
--------------------
Marián Kotleba, meno nového banskobystrického župana zarezonovalo okrem domácich, aj v zahraničných médiách. Nemecký denník Die Welt hovorí o víťazstve pravicového extrémistu, americká televízia ABC o slovenskom neonacistovi. Jeho víťazstvo nepredpokladal pred voľbami žiaden politológ. Premiér Robert Fico jeho úspech v prvom kole dával za vinu pravici.

Robert FICO /Smer-SD/, predseda vlády SR, vyjadrenie po prvom kole župných volieb
--------------------
Toto je problém pravice, pretože nasadila absolútne neschopného kandidáta. Keby sme tam posadili vrece zemiakov za pravicu, tak toto vrece zemiakov získa lepší výsledok ako pán Kaník.

redaktor
--------------------
V druhom kole však v súboji s Mariánom Kotlebom neuspel ani úradujúci župan a podpredseda Smeru-SD Vladimír Maňka. Za víťazom zaostal o viac než 14 000 hlasov. Podporu si neudržal napríklad na Horehroní. V druhom kole volieb tu približne 70% hlasov získal Marián Kotleba. Premiér po voľbách vyhlásil, že zodpovednosť voči Maňkovi vyvodzovať nebude. Otvorená zostáva spolupráca Mariána Kotlebu s vlastným zastupiteľstvom, ostatnými županmi, ale aj vládou. Banskobystrický kraj má druhý najnižší prílev zahraničných investícií. Úloha župana pri ich získavaní pritom nie je zanedbateľná. Richard Díreš zo Slovenskej agentúry pre rozvoj investícií.

Richard DÍREŠ, Slovenská agentúra pre rozvoj investícií
--------------------
Samozrejme, v prípade, ak by išlo o veľkú investícii, tak by prípadní zahraniční investori rokovali aj so zástupcami vyššieho územného celku.

redaktor
--------------------
Málo investorov je jeden z faktorov, ktorý z banskobystrického regiónu robí lídra nezamestnanosti spomedzi všetkých krajov. Nemožnosť nájsť si prácu a nezáujem politikov o región boli podľa analytikov hlavnými z dôvodov, prečo tu Marián Kotleba vo voľbách získal prevahu. Oslovení v Polomke, kde získal 80%- nú podporu.

anketa
--------------------
Tu je už naozaj že bieda, bieda, druhá hladová dolina.

anketa
--------------------
Nikdy sa nesplnilo nič, už tu mala byť dávno cesta urobená, toto je zapadnutý kraj a politici sľubujú vtedy, keď ich treba voliť.

anketa
--------------------
Mladí ľudia nemajú možnosť zamestnať sa. Bieda je to. Platy sú slabé.

anketa
--------------------
Nulová zamestnanosť, bieda, len cigáňov podporujú a ešte budú vykrikovať na Kotlebu. Tak nech štát sa stará.

Braňo DOBŠINSKÝ, moderátor
--------------------
Dobre, pán premiér, čo odkážete teda tým 70 000 ľuďom, ktorí volili Mariána Kotlebu a ako sme mohli počuť, tak sa cítia frustrovaní, unavení, nahnevaní, necítia záujem politikov?

Robert FICO /Smer-SD/, predseda vlády SR
--------------------
Prebehli komunálne voľby alebo voľby do vyšších územných celkov, ktoré boli poznačené mimoriadne nízkou účasťou verejnosti. Prvý záver, ktorý treba urobiť z volieb do VÚC, je, čo urobíme s vyššími územnými celkami do budúcnosti. To je prvý záver, ktorý mňa ako predsedu vlády zaujíma. Myslím si, že je legitímne ponúknuť slovenskej verejnosti nový obraz vyšších územných celkov, zníženie ich počtu, zníženie počtu poslancov. Toto všetko je téma, o ktorej chcem hovoriť s opozičnými predstaviteľmi, pretože my musíme zatraktívniť vyššie územné celky, aby pri voľbách chodilo viac ľudí a vyberali si reprezentatívnych predstaviteľov.Po druhé, čo je veľmi dôležité, to je otázka právomocí a kompetencií vyšších územných celkov a vzťahu štátu, či to budú naozaj úplne nezávislé samosprávne kraje bez akejkoľvek kontroly štátu alebo štát podobne ako to je v Českej republike bude môcť vstupovať do rozhodovacích právomocí týchto samosprávnych prvkov. Voľby boli poznačené, ako som už povedal, mimoriadne nízkou účasťou. Ja môžem ale konštatovať a bol by som nerád, keby tento fakt sa opomínal, že z 8 krajov má županov Smer- Sociálna demokracia a v 6 krajoch máme aj väčšinu v zastupiteľstve. Myslím si, že väčšiunu si vytvorí aj pán Mikuš v Trnave, takže môžme hovoriť doslova o 7 krajoch, kde bude Smer-Sociálna demokracia z 8 krajov kontrolovať život v samosprávnych krajoch, vrátane Banskej Bystrice. Ja teraz tu nebudem nikomu robiť reklamu, ale na to, ako sa postaviť k určitým témam, ktoré sú tu 20 rokov horúce, to nie je téma, ktorá by bola horúca dva alebo tri týždne, na to treba ísť racionálnymi návrhmi a nie nejakou filozofiou krátky dvor a dlhý bič. My sme, pán redaktor, keď sa pýtate, že čo hovoriť ľuďom, ktorí sú nespokojní s rómskou otázkou, tak predovšetkým je treba odpovedať, že sme schválili napriek tomu, že pán prezident vrátil tento zákon naspäť do parlamentu, schválili sme zákon o dávke v hmotnej núdzi. Ja to dostanem do normálneho slovenského jazyka. Ten, kto je evidovaný ako nezamestnaný a nepoberá už dávku ako podporu v nezamestnanosti, ale poberá dávku v hmotnej núdzi, čo je niečo viac ako 60 eur, takýto človek bude musieť odpracovať 32 hodín verejnoprospešných prác v priebehu jedného mesiaca. Pokiaľ tieto podmienky nebude napĺňať, táto dávka sa bude krátiť, až odnímať s tým, že potom takýto ľudia ani nemôžu byť vedení v evidencii nezamestnaných.Je to tvrdý zákon, ale je to zákon, ktorý je už konečne potrebné uviesť do života. Ja som veľmi rád, že minister Richter pripravil alebo pripravuje 800 pracovníkov štátnej správy, ktorí budú kontrolovať, riadiť tieto verejnoprospešné práce. Rovnako som rád, že sme do tohto zákona dali aj podmienku bezúhonnosti, že ak niekto pácha v jednom kuse priestupky, ruší nočný kľud, znepokojuje svojich susedov, tak aj títo ľudia nebudú mať nárok na takúto pomoc zo strany štátu. Je ešte jedna vec, na ktorú budeme musieť pravdepodobne zareagovať a to je otázka, či niekto nenapadne tento zákon na Ústavnom súde, pretože niektorí tvrdia, že ide o nútenú prácu. My preto ponúkneme opäť na diskusiu, že či by sme nedoplnili Ústavu Slovenskej republiky, doplniť Ústavu a povedať, že zákon môže určiť podmienky ako je bezúhonnosť.

Braňo DOBŠINSKÝ, moderátor
--------------------
Kritizovala ho aj Viera Tomanová, to viete?

Robert FICO /Smer-SD/, predseda vlády SR
--------------------
Že zákon môže určiť podmienky ako je bezúhonnosť, že zákon môže určiť podmienky ako je napríklad vykonanie nejakých verejnoprospešných prác ako podmienku na vyplatenie dávok v hmotnej núdzi. Toto je normálna odpoveď, opakujem ešte, že s týmto zákonom sme prišli dávno predtým, ako boli voľby v Banskej Bystrici.

Braňo DOBŠINSKÝ, moderátor
--------------------
Dobre, pán premiér, to je jeden zákon. Ten problém ale butná celé roky, to je pravda, to nie je o vašej vláde, to je proste možno o celých možno desiatkach rokov. Máte, často to hovoríte aj v tejto relácii, 83 mandátov, nehanbíte sa za volebné víťazstvo, ktoré ste utrpeli alebo dosiahli, akokoľvek to nazveme a preto sa pýtam, čo mienite vyvodiť, akú lekciu z hľadiska tých problémov, ktoré viedli k tomu?

Robert FICO /Smer-SD/, predseda vlády SR
--------------------
No, určite by bolo veľmi nebezpečné, bolo by veľmi nebezpečné, pán redaktor, keby sme začali teraz preteky v formule 1 v najhlúpejších nápadoch, pokiaľ ide o riešenie rómskej otázky. Lebo prísť s akoukoľvek vecou je veľmi jednoduché, niečo povedať, no ale to zrealizujte. Viete, čo znamená zrealizovať zákon, o ktorom som teraz hovoril? To musí byť úzka spolupráca štátnej správy samosprávy. Samospráva, mestá a obce budú musieť povedať, aké práce títo ľudia budú môcť vykonávať. Týmto ľuďom budeme musieť zabezpečiť pracovné pomôcky.

Braňo DOBŠINSKÝ, moderátor
--------------------
Ja viem, ale ľudia chcú výsledky.

Robert FICO /Smer-SD/, predseda vlády SR
--------------------
No však ale veď o tom teraz práve hovorím, pracovné pomôcky. Ľahko sa dá zakričať, že vyžeňme Rómov zo Slovenska a ľahko sa dá zakričať čokoľvek iné. Toto je napríklad návrh zákona dnes už schválený, ktorý bude vyžadovať obrovské množstvo úsilia. Ale verím, že môže viesť k pomerne veľkému tlaku na ľudí, ktorí nie sú prispôsobiví, ktorí nežijú bezúhonný život, pretože aj tento príjem môže byť pre nich v nejakom okamihu dôležitý. Platí jedno pravidlo, ktoré musíme na Slovensku dodržiavať, najprv by mali byť povinnosti, potom by mali byť práva. Niektorí ľudia na Slovensku si to otáčajú a myslia si, že najskôr majú práva, až potom majú nejaké povinnosti. Odpovedáme veľmi konkrétne napríklad týmto zákonom. Znovu pripomínam, je to zákon, ktorý bol schvaľovaný ešte predtým, ako došlo k voľbám. Dodám aj druhú vec, idem ďalej, však samozrejme.

Braňo DOBŠINSKÝ, moderátor
--------------------
Lebo pán Pollák predstavoval nejakú rómsku reformu viac ako pred rokom alebo zhruba pred rokom, ak si dobre pamätám, tam bol celý komplex vecí. Teraz zas máme zákon o hmotnej núdzi. A čo ďalej? Myslíte, že je to všetko na správnom mieste, že robí, čo má? Lebo tie výsledky ľudia evidentne necítia podľa tých výsledkov volieb.

Robert FICO /Smer-SD/, predseda vlády SR
--------------------
Máte dva prístupy k riešeniu rómskej otázka a môžte si vybrať, dobre? Môžte si vybrať prístup európsky, ľudskoprávny, s ktorým nikdy nič nevyriešite. Jediné, čo vidíme, je to, aký obrovský tlak dnes vyvíjajú západné vlády veľké a silné ako je napríklad Francúzsko alebo Anglicko, ktoré nemajú problém vyháňať ľudí zo svojej krajiny, keď tam prídu. Na druhej strane robia všetko preto, aby od nás zo Slovenska získali ľudí inteligentných, to znamená tých, ktorí tu získajú dobré vzdelanie a potom tam pracujú vo Francúzsku a ich to nič nestojí tých Francúzov, pretože to vzdelanie zaplatila Slovenská republika. Toto je niečo, čo bude predmetom veľkej kritiky a veľkej hádky, pretože nemôže na jednej strane si vyberať Západ iba dobrých ľudí a keď tam príde niekto iný na základe pravidiel voľného pohybu v Európskej únii, tak potom tohto človeka vyhnať. To bude vľký súboj. Po druhé, pokiaľ ide o Slovensko, my musíme povedať v Európskej únii veľmi jasne, situácia s Rómami je tak neštandardná na Slovensku, dlhodobo zanedbávaná, že len neštandardné metódy pomôžu nakladať s touto otázkou. Čo urobí hocaká inštitúcia, vrátane mimovládnych organizácii na Slovensku, ak napríklad by sme povedali, že odnímeme rómskym rodinám deti, o ktoré sa nevedia starať a umiestnime ich do špeciálnych školských zariadení, aby vedeli, ako sam má umyť to decko, kde má spať, ako sa má najesť, že sa má učiť a že existuje aj iná perspektíva života ako v nejakej osade? Č budú kričať mimovládne organizácie, keď pristúpime k takémuto radikálnemu kroku? Opakujem, buď budeme organizovať semináre a konferencie a budeme hovoriť o ľudských právach, vtedy sa nepohneme z miesta,. Veď už tento zákon, ktorý som teraz spomenul, pán redaktor, o dávke v hmotnej núdzi už vyvoláva reakcie, že protiústavné a potom čo máme robiť? To naozaj sa máme pozerať na to, že tu je tretia alebo štvrtá generácia?

Braňo DOBŠINSKÝ, moderátor
--------------------
Ak dovolíte jedno číslo, že asi 200 miliónov malo v rokoch 2007-2013 ísť na riešenie rómskej otázky, vyčerpalo sa len 5% a tam boli projekty typu kurz tkania kobercov pre ženy, výsadby stromčekov, identifikácia ľudských zdrojov, nastupovanie na zástavky a podobne.

Robert FICO /Smer-SD/, predseda vlády SR
--------------------
Lebo nemalo význam míňať peniaze na rôzne rekvalifikácie, lebo to bolo úplne bezúčelné, to by bolo vyhadzovanie peňazí do vzduchu. Ja preto aj celkom schvaľujem, že sa peniaze len tak nevyhodili a použili sa pravdepodobne na nejaký iný účel. Čiže odpoveď je, buď pôjdeme do vecí radikálne a neštandardne a budeme na hranu ľudských práv a vo veľkom konflikte, vo veľkom konflikte s Európskou úniou alebo tento problém nastolíme na stole v Európskej únii a povieme dámy a páni, toto je európsky problém a ukážte, keď ste takí múdri, keď nás kritizujete kvôli akýmkoľvek rozhodnutiam, čo by ste s tým robili.

Braňo DOBŠINSKÝ, moderátor
--------------------
Čiže pôjdete do tých možných riešení, ktoré sú?

Robert FICO /Smer-SD/, predseda vlády SR
--------------------
Nepochybujte o tom, že po prvé odmietneme preteky v hlúpych názoroch a nápadoch, ale pokiľ budú systémové kroky ako napríklad bol zákon o dávkach v hmotnej núdzi, či je vážna systémová vec. Poďme sa baviť ďalej o tom, že či chceme, aby na Slovensku vyrastala ďalšia generácia neprispôsobivých ľudí alebo túto generáciu neprispôsobivých ľudí, tých najmenších vytrhneme z tohoto prostredia a ponúkneme im nejakú inú alternatívu. Musí ísť len o neštandardné riešenia.

Braňo DOBŠINSKÝ, moderátor
--------------------
Dobre, posledná otázka k tejto téme, politická. Keď si zoberiem čísla, tak váš podpredseda, podpredseda najsilnejšej vládnej strany, úradujúci župan, získal v druhom kole o 3 000 hlasov menej ako v prvom kole, opustili ho de facto vlastní voliči. Stále je podpredseda. Znamená to, že Smer necíti žiadnu zodpovednosť za to, čo sa v Bystrici stalo?

Robert FICO /Smer-SD/, predseda vlády SR
--------------------
Pán redaktor, máte zlú matematiku. Teraz samozrejme sa nechce hádať o číslach, ale dobre viete, že v prípade podpredsedu Maňku v prvom kole mal širokú podporu strán, vrátane KDH. Tak sa teda pýtam, keď všetci boli takí veľkí demokrati po prvom kole a všetci kričali, že jasné, ideme podporovať Vlada Maňku, lebo je to potrebné, tak potom kde sú hlasy od pána Kaníka? Ešte raz, veď všetci kričali, že ideme podporovať Vlada Maňku, aby vyhral v druhom kole, všetko politické strany.

Braňo DOBŠINSKÝ, moderátor
--------------------
To podpredseda Smeru nedokáže?

Robert FICO /Smer-SD/, predseda vlády SR
--------------------
Pán redaktor, ešte raz, vy sa pýtate, predsa v prvom kole bol Vlado Maňka kandidátom viacerých politických strán a mali aj rovnaké kandidátky na poslancov už keď išiel nejaký predstaviteľ pravice a zaškrtol toho svojho poslanca, tak automaticky škrtal aj Vlada Maňku. V druhom kole sa vykašľali na Vlada Maňku a nechali ho v tom samého. Preto neverím ani pol slova pravicovým stranám, lebo sa ukázalo, že v druhom kole sa vykašľali na Vlada Maňku, vykašľali, dokonca si poviem aj to, že veľa pravicových voličov volilo Kotlebu. Ale to je ich problém. To je ich problém, to je problém pravice. A kde sú tie hlasy? Opakujem predsa tu boli nejaké hlasy po pánovi Kaníkovi z SDKÚ. Kde je celé KDH? Ja rešpektuje výsledky volieb, rešpektujem, aj ste možno počuli moje stanovisko, ja nebudem spochybňovať nikoho, kto je v priamych voľbách zvolený či už za župana, prezidenta, primátora alebo starostu. Je dnes na zastupiteľstve v Banskej Bystrici, aký mechanizmus spolupráce nájdu.

Braňo DOBŠINSKÝ, moderátor
--------------------
Ako vlastne budete, lebo bude napríklad K8, prídu rokovať o nejakých väčších projektoch, viete si predstaviť, že si s ním sadnete, budete sa s ním rozprávať?

Robert FICO /Smer-SD/, predseda vlády SR
--------------------
Je to župan ako ktorýkoľvek iný. A čo mám teraz, ja neviem, povedať? Je to župan ako ktorýkoľvek iný a ja si myslím, že je povinnosťou Banskobystrického samosprávneho kraja, teda parlamentu, ktorý je úplne inak zložený, aby našiel cestu spolupráce. Pretože akékoľvek žabo-myšie vojny by nemali žiadny význam. Preto ja verím, že sa nejaká spolupráca nájde a Banskobystrický kraj bude šľapať ďalej.

Braňo DOBŠINSKÝ, moderátor
--------------------
Čiže politicky nebudú žiadne dôsledky z toho u vás, myslím v strane?

Robert FICO /Smer-SD/, predseda vlády SR
--------------------
Nevidím dôvod, aby som teraz pristupoval, viete, vy sa ma pýtate na to, že či vyvodím zodpovednosť v situácii, kedy sme vyhrali 6 žúp z 8, ale sa nespýtate pán Freša, ktorý prehral kopu poslancov, prehral na celom Slovensku, nespýtate sa pána Figeľa, ktorí prehrali všetko, nespýtate sa pána Bugára, ktorý dohromady nič nemá, nič sa nespýtate, lebo tam takáto otázka nie je na mieste. No keby som mal ja odvolávať Vlada Maňku, tak potom ani jeden z predsedov politických strán, ktorí sú dnes v opozícii, by nemal právo byť tam, kde je.

Braňo DOBŠINSKÝ, moderátor
--------------------
Tie preferencie hovoria jasne sami za seba, takže, myslím teraz ako popularity alebo preferencie hlasov voličov keby boli parlamentné voľby, viete, čo myslím. Ale predsa len ešte spýtam sa k tomuto, je v hre aj možnosť zrušenia druhého kola? Lebo ono vzniklo veľmi účelovo svojho času.

Robert FICO /Smer-SD/, predseda vlády SR
--------------------
Voľby sú za nami, ďalšie voľby budú až o 4 roky, tak preto by som ja teraz nešpekuloval. Je to na diskusiu, čo urobíme s vyššími územnými celkami a ja pripúšťam, že budeme presadzovať nižší počet nižších územných celkov. A že či z toho potom vyjde na povrch aj iný spôsob voľby župana, že to bude v jednom kole, to v tom okamihu naozaj neviem, to je príliš, príliš ďaleko.

Braňo DOBŠINSKÝ, moderátor
--------------------
Nedá sa ešte obísť alebo teda nechcem ešte obísť ani vašu prekvapivú návštevu Spojených štátoch. Čo bolo dôvodom? Lebo tá návšteva bola takpovediac zo dňa na deň, pre verejnosť myslím.

Robert FICO /Smer-SD/, predseda vlády SR
--------------------
Všetko, čo sa tejto vláde podarí pozitívne, je prekvapujúce, alarmujúce, šokujúce.

Braňo DOBŠINSKÝ, moderátor
--------------------
Nevedel som ani ja, tak sa preto pýtam.

Robert FICO /Smer-SD/, predseda vlády SR
--------------------
Áno,l viete, to tak už je. Keď je zle, tak veľmi rýchlo viete všetci nám to hodiť na chrbát a povedať za toto zodpovedá vláda a zodpovedala za to večné veky. Keď sa stane niečo pozitívne, tak to všetkých šokuje, alarmuje, je to podozrivé a neviem aké. Slovensko je dnes, pán redaktor, dôveryhodná krajina. Slovensko je krajina, ktorá je vnímaná v rámci Európskej únie, ale aj sveta ako štát, ktorý vie plniť svoje záväzky a vie držať slovo. Keď predseda vlády Slovenskej republiky povie cudziemu partnerovi, že toto platí, tak to platí. Z toho titulu ja si veľmi vážim, že navštívil Slovensko prvýkrát v histórii francúzsky prezident pán Hollande, veď to nebolo tak dávno a bol tu. Ja si rovnako vážim, že pred pár dňami som sa stretol v Rumunsku na veľmi významnom bilaterálnom stretnutí s čínskym premiérom. To isté sa týka ja návštevy Bieleho domu. Ja teraz tu nebude rozoberať ani detaily, ani nič podobné, jednoducho je to prejav dôveryhodnosti krajín k Slovensku, už som teraz hovoril o Číne, hovoril som o Francúzsku, hovoril som o Spojených štátoch, máme tu množstvo iných príkladov, veď prakticky som absolvoval stretnutia so všetkými možnými.

Braňo DOBŠINSKÝ, moderátor
--------------------
Dozvieme sa ešte niečo prekvapivé, zaujímavé o tejto návšteve, ktoré budete prezentovať?

Robert FICO /Smer-SD/, predseda vlády SR
--------------------
Všetko sme povedali, čo bolo treba o tejto návšteve. My sme predsa jasne komunikovali, že Slovenská republika je krajina, ktorá je členským štátom Európskej únie, členským štátom NATO, máme veľký záujem na euroatlantických vzťahoch, ale ja súčasne budem stále opakovať dookola to isté že svet má štyri svetové strany, má juh, má aj sever, má aj východ a našou povinnosťou je orientovať sa aj na tieto krajiny. Nezabúdajme na to, že Európa sa zamilovala sama do seba a prehráva ten súboj s niektorými regiónmi sveta. Našou povinnosťou je pozerať sa do krajín ako je Vietnam, teraz sa budú možno niektorí smiať, ja hovorím aj o Mongolsku. Mongolsko zažíva dnes obrovský hospodársky postup. Naviac, ja som stretol nedávno poslancov tejto krajiny a z nich štyria rozprávali plynule po slovensky alebo po česky. Aj preto som otvoril na stretnutí s českým premiérom otázku, spoločne sme o tom hovorili, vráťme sa k téme Made in Czechoslovakia, lebo vy si myslíte že nejakí Mongolci vedia alebo nejakí Afričania, že Československo sa rozdelilo? Ale poznajú tú značku spred 20 rokov. A veľmi vítam postoj českého premiéra, ktorý povedal, že vôbec by mu nevadilo, keby sme spolu promovali takúto značku spoločnou návštevou napríklad Mongolska, Vietnamu, niektorých afrických krajín a vrátili sa k zaužívanej spolupráci ešte vtedy medi bývalým Československom a takýmito krajinami. Toto je cesta, ako pomáhať. Už nebuďme tak všetci zamilovaní len do toho Západu, svet je aj na východ, svet je aj na sever, svet je aj na juh. A nerobte teraz z toho, že sme boli v Spojených štátoch, že snáď vybuchla atómová bomba. Bola to pracovná návšteva Spojených štátov, ja si ju vážim, rovnako si ju vážim ako si vážim stretnutie s francúzskym prezidentom, s čínskym premiérom alebo si ju budem rovnako vážiť, ak sa nám podarí stretnutie s ruským premiérom pánom Medvedevom a prezidentom pánom Putinom.

Braňo DOBŠINSKÝ, moderátor
--------------------
Neodpustím si úplne na záver, nemožno to teda čítať aj ako neoficiálny štart vašej prezidentskej kampane?

Robert FICO /Smer-SD/, predseda vlády SR
--------------------
Zvláštne, že všetci hovoríte o prezidentskej kampani a o prezidentovaní okrem mňa. Ja sa tejto témy vôbec nedotýkam, takže pokiaľ nebude nejaké vyjadrenie, ja nemám žiadny dôvod sa dotýkať prezidentskej kampane. Vy si myslíte, že americký prezident a americký viceprezident, s ktorými som súčasne rokoval, nemajú nič iné na práci ako mne pomáhať v prezidentskej kampani?

Braňo DOBŠINSKÝ, moderátor
--------------------
To určite nie.

Robert FICO /Smer-SD/, predseda vlády SR
--------------------
Tak potom nepýtajte sa takúto otázku.

Braňo DOBŠINSKÝ, moderátor
--------------------
Toľko predseda vlády Robert Fico, ďakujem za účasť.

Robert FICO /Smer-SD/, predseda vlády SR
--------------------
Ďakujem pekne za pozvanie a pekný víkend.

Braňo DOBŠINSKÝ, moderátor
--------------------
Podobne od mikrofónu želá aj Braňo Dobšinský.

11.1.2014
Rádio Slovensko
Sobotné dialógy s predsedom vlády
11.1.2014    Rádio Slovensko    str. 01   12:10 Sobotné dialógy
            
Branislav DOBŠINSKÝ, moderátor
--------------------
Slovensko oslávilo nový rok opäť so spoločnou európskou menou, eurom. Aká bude jeho budúcnosť, ako i ďalšia podoba Európskej únie však stále napriek finančným krízam ostáva nejasné. Do nového roka sme vstúpili aj s nádejou na ekonomické oživenie. Povinnosť ozdravenia verejných financií však zostáva i naďalej vládnou prioritou. Napriek hegemónii vládneho Smeru však kritici poukazujú na absenciu zásadných reforiem, ktoré Slovensko nevyhnutne potrebuje či už v oblasti vedy a školstva, ako aj zásadného riešenia rómskej otázky, či penzijného systému. Už o pár mesiacov pritom politici zvedú zápas o prezidentskí palác. Do súboja sa pritom prihlásil rekordný počet kandidátov vrátane predseda vlády. Dámy i páni, príjemné sobotné popoludnie, ako obvykle je tu čas sobotných dialógov tento raz s predsedom vlády Robertom Ficom. 

Robert FICO /Smer-SD/, predseda vlády SR
--------------------
Ďakujem za pozvanie a želám pekný deň každému, kto počúva toto rádio. 

Branislav DOBŠINSKÝ, moderátor
--------------------
Podobne sa k tomu pripája aj moderátor Braňo Dobšinský. Pán premiér, začnem trošku nekontroverzne takou tou témou, ktorú som avizoval aj v úvode. Euro, eurozóna. Sme súčasťou toho jadra Európskej únie teda už len tým, že platíme eurom. No, za uplynulých pár rokov absolvovali ste to vy, absolvovala to Ivety Radičová, ako premiéri ste sa zúčastnili obrovského množstva rôznych summitov, kde sa neustále rieši, čo, aká bude budúcnosť Európskej únie., napriek tomu, že tu boli rôzne eurovaly, záchrany Grécka, Portugalska, Írska a tak ďalej, stále tá podoba nie je jasná, stále nie je nejaká jasná dohoda, čo ďalej, či to má byť nejaká transferová únia, federalizovaný systém, kde nám Brusel bude takpovediac kecať do rozpočtu alebo to zostane v tejto podobe a stále budú nejaké eurovaly. Ako to vidíte vy? Smeruje to a prípadne by ste to podporili ako tú federalizáciu, výraznú federalizáciu Európskej únie?

Robert FICO /Smer-SD/, predseda vlády SR
--------------------
Začal by som, pán redaktor, tým, že nie je povinnosťou novinára začať vždy diskusiu kontroverzne, keď ste povedali, že nebudete kontroverzný na úvod. Naopak, mne často chýba v slovenskom mediálnom priestore priestor na konštruktívny dialóg a som rád, že začíname touto témou. Osobne sa domnievam, že euro a jeho zavedenie počas mojej prvej vlády je projekt úspešný a nakoniec aj zmena eura alebo slovenských korún na euro v určitom pomere bola veľmi výhodne vyrokovaná v roku 2009. A preto nemám teraz dôvod po 5 rokoch čokoľvek kritické vo vzťahu k euru hovoriť. Myslím si, že podnikateľská sféra, ale aj ľudia museli oceniť, že odpadáva množstvo rôznych prekážok, pokiaľ išlo o výmenu peňazí, cestovanie a aj celkovo je Slovensko členom eurozóny. To je silný klub v rámci celej Európskej únie. Keď sa však pýtate na Európsku úniu ako takú, toto je problém Európskej únie ako taký a ja ho často otváram na rokovaniach Európskej rady. My tam prijímame často historické rozhodnutia, ale ako keby niektorým lídrom chýbal normálny, štandardný, ľudský jazyk, v ktorom by tieto rozhodnutia sme ponúkli verejnosti. Čo teraz poviem, tak za tým si stojím. Bola to práve kríza, ktorá viedla Európsku únia k rozhodnutiu, ktoré by Európska únia predtým nikdy neprijala. Ako príklad by som uviedol bankový dohľad. Dobre vieme, že čo bolo problémom v kríze, že banky si robili, čo chceli, požičiavali krížom krážom, správali sa nezodpovedne. Výsledok tohto je, že dnes máme jednotný európsky bankový dohľad alebo dozor, ktorý vykonáva Európska centrálne banka a dnes môžeme kontrolovať cez európske štruktúry všetky veľké banky, pozerať sa im do čriev, ako sa správajú, čo robia a veľmi preventívne pôsobiť pre prípad, že by sa opäť mala objaviť vlna krízy. Toto by nikdy krajiny Európskej únie neodsúhlasili, pokiaľ by nebola kríza. Alebo uvediem dokončenie bankovej únie alebo uvediem koordináciu rozpočtov. Nikdy by nesúhlasili krajiny v minulosti, že budú komunikovať s Európskou komisiou obsah vlastného národného rozpočtu. Stále si myslím, že Európska únia veľmi citlivo je v hrane, aby sme neprekročili to, čo je pre mnohých už neprekročiteľné, príliš veľké zasahovanie do vnútorných záležitostí štátu. Ja som takisto povedal, že tiež mám nejaké červené čiary. Pre mňa by červenou čiarou bolo, keby niekto v Bruseli povedal, že nielen že s nami budete komunikovať štátny rozpočet, ale my vám ho tu budeme aj schvaľovať. Tak to by už určite Slovensko v žiadnom prípade nesúhlasilo. 

Branislav DOBŠINSKÝ, moderátor
--------------------
Čiže vlastne stopka federalizácii z vášho pohľadu?

Robert FICO /Smer-SD/, predseda vlády SR
--------------------
No, osobne sa domnievam, že Európa potrebuje hlbšiu integráciu, to znamená hlbšiu spoluprácu členských štátov, ale odtiaľ- potiaľ, keď to mám po slovensky povedať. Znovu pripomeniem, že Slovensko vníma rozhodujúcich hráčov Nemecko a Francúzsko a povedali sme si a je to naša línia zahranično-politická, že sa vždy budeme správať v Európskej únii tak, aby sme boli v centre diania. Nech sa čokoľvek udeje v Európskej únii, tak Slovensko musí byť tam, kde to jadro Európskej únie zostane pohromade. Je to predovšetkým Nemecko, ktoré je ťahúňom Európskej únie a ktoré je garanciou takéhoto vývoja do budúcnosti. 

Branislav DOBŠINSKÝ, moderátor
--------------------
Dobre, prepáčte, odtiaľ potiaľ hovoríte, tomu rozumiem, ale to odtiaľ potiaľ je vlastne de facto súčasný stav a ten súčasný stav je aj o tom, že euroval pre Grécko, euroval pre Írsko, euroval pre Portugalsko a tak ďalej a tak ďalej, no a ak dôjde platiteľom trpezlivosť ako už pomaly začína dochádzať, myslím napríklad Nemecko, tak presne nastolia tú otázku. Buď budeme môcť v úvodzovkách kecať do tých rozpočtov alebo si to plaťte sami. 

Robert FICO /Smer-SD/, predseda vlády SR
--------------------
Možno opäť sa málo informovala verejnosť, my sme sa významne posunuli, pokiaľ ide o riešenie krízových situácii v konkrétnych členských štátoch, najmä v bankovej sfére. Bol schválený mechanizmus, ako bude postupovať Európska únia v prípade, že by nejaký bankový systém v niektorej krajine opäť zlyhával. A som veľmi rád, že na prvom mieste musia platiť majitelia týchto bánk. Teda ak bude treba nejaké peniaze dať dohromady, na prvom mieste sú to majitelia bánk. A keď sa pozrieme na vývoj Európskej únie v poslednom období, my sme svedkami budovania bankovej únie a tá už je v podstate dokončená. Pracujeme na fiškálnej únii, pracujeme na hospodárskej únii, veľa sa hovorí o sociálnej únii a kroky, ktoré boli urobené, rozhodnutia, ktoré boli prijaté v posledných mesiacoch, sú naozaj historické, nedajú sa porovnať s ničím, čo bolo predtým. Necítim už taký chaos a niekedy aj takú bezradnosť, akú sme cítili na začiatku krízy. Dnes sú to systémové kroky, ktoré predkladá na rozhodnutie Európskej rady, teda premiérom, ktorí sa pravidelne stretávajú, Európska komisia. Vidím slušnú spoluprácu medzi parlamentom a Európskou radou. Čiže dnes pôsobí Európska únia ako inštitúcia, Európska rada ako inštitúcia, ktorá presne vie, čo robí a kam ide. A je to predovšetkým cesta hlbšej integrácie. Áno, ste to pomenovali veľmi presne. Je nespokojnosť veľkých štátov, ktoré museli zaplatiť obrovské peniaze a hovoria, že ak máme mať na chrbáte ťarchu celej Európskej únie, tak chceme viac hovoriť do správania sa ostatných štátov, pokiaľ ide o spoločné európske veci. Lebo nech si každý robí doma, čo chce, ale ak to začne ohrozovať euro, ak to začne ohrozvať celú Európsku úniu, vtedy tí hráči majú právo čosi do toho povedať. Ale toto je integrácie, s ktorou ja ako predseda vlády Slovenskej republiky nemám problém, je to prospešná integrácia aj pre Slovensko. 

Branislav DOBŠINSKÝ, moderátor
--------------------
No napokon tak začala americká revolúcia, to znamená, že ak platím dane, tak mám nejaká právo hovoriť do toho, ako sa míňajú. Dobre, poďme domov. Lebo reformy potrebuje nielen Európska únia a eurozóna, ale aj Slovensko a tu sa chcem trošku pristaviť u toho, kde sa momentálne dnes. Sme takpovediac v polovici vášho vládnutia premiérskeho a jedna vec je ozdravovanie verejných financií, druhá vec je to, že máte 83 mandátov v parlamente. To víťazstvo vo voľbách bolo obrovské. Máme vládu jednej strany, ktorá tu vlastne nebola od roku 1989. To nie je pejoratívne, to je konštatovanie. No a napriek tomu také tie zásadnejšie reformy, spomeniem školstvo, spomeniem rómska otázka, zdravotníctva, kde stále je viac peňazí a tie výsledky nie sú stále lepšie, nejaké absentujú. A moja otázka znie, že či má Smer, vy, obavy alebo politických následkov alebo prečo? 

Robert FICO /Smer-SD/, predseda vlády SR
--------------------
Nemôžem s vami súhlasiť, pretože rozhodnutia, ktoré prijímame, sú rozhodnutia, na ktoré nemal nikto odvahu. Pán redaktor, musíme hneď na úvod povedať, že keď sme nastúpili v apríli 2012 do vlády, systém daní nefungoval. A hovorme to veľmi jasne. Jednoducho ľudia z SDKÚ doslova a do písmena zdeklasovali daňový systém. My sme nemali elementárne informácie o daniach, o príjmoch, o ničom. To, čo urobilo ministerstvo financií a Finančná správa v oblasti daní, pokiaľ ide o výber daní, boj s dańovými únikmi, výber DPH, momentálne nové prístupové veci. 

Branislav DOBŠINSKÝ, moderátor
--------------------
Fajn a ďalej?

Robert FICO /Smer-SD/, predseda vlády SR
--------------------
No ja to teda dokončím. Tak toto je reforma par excelanc, pretože je to reforma, ktorá urobila definitívny poriadok v peniazoch, v daniach. Ak to porovnám s januárom, februárom, marcom 2012, tak môžem povedať, že sme zachránili do slova a do písmena daňový systém. Idem ďalej. Urobili sme mimoriadne dôležité rozhodnutia v penzijnom systéme, veď predsa sme povedali, že druhý pilier je absolútne nezaujímavý, hovorím ten sprivatizovaný, ako ho sprivatizovala pravicová vláda, vôbec nevynáša a je dnes preukázané, že ľudia budú mať podstatne nižšie dôchodky, ak ich budú realizovať z druhého piliera ako ich budú realizovať zo Sociálnej poisťovne. Urobili sme vážne rozhodnutia. Zmenili sme pomery, predsa sa urobili rozhodnutia, pokiaľ ide o priemerný vek z hľadiska výšky. 

Branislav DOBŠINSKÝ, moderátor
--------------------
Ste si adoptovali ten návrh ešte Jozefa Mihála. 

Robert FICO /Smer-SD/, predseda vlády SR
--------------------
Pán Boh nás ochraňuj, keby sme sa správali ako navrhovali niektorí. Čiže ja len vám dávam príklady. Ja môžem teraz pokračovať ďalej. Robíme momentálne obrovskú reformu miestnej štátnej správy. Veď sme zrušili všetky krajské úrady, zrušili sme špecializovanú krajskú štátnu správu, dávame dohromady silné okresné úrady, dávame dohromady úrady. Ja môžem pokračovať. 

Branislav DOBŠINSKÝ, moderátor
--------------------
Dobre, pozastavím sa u jednej oblasti špeciálne, lebo určite sa s tým stretávate aj na tej rade solidarity, keď chodíte po Slovensku a podobne, školstvo. Nedávno tu boli výsledky testov PISA, kde no postupne začíname vychovávať takzvaných funkčných analfabetov v stále vyšších množstvách. Trh práce ukazuje, že absolventi sú tam výraznou mierou neumiestniteľní a spomeniem len príklad, v samotnej školskej správe alebo v správe o stave školstva samotné ministerstvo konštatovalo, že ten systém je na hrane efektivity a ak sa má trošku zlepšiť, musia do neho sa naliať peniaze. Napriek tomu sa stále ten sľub, tá garancia tu neexistuje, ten systém je taký, aký je a je za hranou efektivity aj podľa samotného ministerstva. 

Robert FICO /Smer-SD/, predseda vlády SR
--------------------
Takže predovšetkým sa vrátim k vášmu tvrdeniu na úvod, že nemáme odvahu na reformy. Povedal som vám veľmi jasne príklady, aké obrovské reformy táto vláda robí. Pokiaľ ide o školstvo, urobili sme rozhodnutie, na ktoré nemala odvahu predchádzajúca vláda a pristúpili sme k zvýšeniu platov. Napriek tomu, že je ťažké obdobie a zvyšovanie platov sa nestretáva u ľudí, ktorí robia vo firmách a nie sú štátnymi zamestnancami s veľkou podporou, tak sa urobilo rozhodnutie aspoň na aké- také stabilizovanie postavenia učiteľa. 

Branislav DOBŠINSKÝ, moderátor
--------------------
Aké- také, lebo ten pomer. 

Robert FICO /Smer-SD/, predseda vlády SR
--------------------
Pán redaktor, ale to zase sme pri tej istej téme. Vy si myslíte, že ja by som nedal učiteľovi ešte viacej peňazí? Máme to, čo máme a to rozdávame. Ja predsa stále opakujem, že akékoľvek zvyšovanie platov robíme, tak sú to do určitej miery niekedy len symbolické sumy. Urobili sme to, pretože boli zmrazené platy. Nikto učiteľom nič nechcel dať. My sme s nimi rokovali, prijali sa konkrétne rozhodnutia, ktoré garantujú, že ten plat učiteľa by mal byť vyšší ako je priemerný zárobok v národnom hospodárstve. Ja by som tu začal. Predovšetkým si hovorme o tom, že aké má postavenie učiteľ, či dostatočne si vážime učiteľa, pretože v minulosti učiteľ to bolo povolanie, ktoré vzbudzovalo obrovský rešpekt. Ja si myslím, že je povinnosťou vlády, je povinnosťou štátu, aby nielen prostredníctvom finančného ohodnotenia, ale určite aj spoločenského hodnotenia verejnosti dávala vláda najavo, že učiteľ je povolanie, ktoré je veľmi dôležité pre túto krajinu. Domnievam sa, že robíme ďalšie rozhodnutia typu, keď minister školstva odmieta dávať rozhodnutia alebo povolenia na vytváranie ďalších a ďalších súkromných škôl. Školstvo sa nejako vyvíjalo za posledných 20 rokov. Máme obrovské množstvo súkromných škôl, máme verejný sektor, máme školy, ktoré patria cirkvám a je pravda, že tento systém školský je schopný vyprodukovať obrovské množstvo absolventov stredných a vysokých škôl, ktorí sa nevedia umiestniť. Ale založila moja vláda 17 odborov na politológiu? Teraz preháňam. No však do toho už ideme. Veď predsa začíname hovoriť o určitých limitoch, začíname hovoriť, že nepotrebuje táto krajina niekoľko tisíc politológov. 

Branislav DOBŠINSKÝ, moderátor
--------------------
Dobre, osobná otázka, pán premiér. Myslíte si, že Dušan Čaplovič je naozaj človek na tom správnom mieste ako minister školstva, že na takú veľkú výzvu ako je to školstvo dneska na Slovensku, má? 

Robert FICO /Smer-SD/, predseda vlády SR
--------------------
Pokiaľ ide o Dušana Čaploviča, je to človek, ktorý je neuveriteľne zanietený a prichádza s návrhmi a realizuje veci, ktoré sú pre školstvo dôležité. Má absolútne moju plnú dôveru. To, že si ho bulvárne média vybrali ako človeka, na ktorom sa tieto bulvárne média s prepáčením za výraz odbavujú, toto ja nebudem komentovať. Myslím si, že to je človek na svojom mieste. 

Branislav DOBŠINSKÝ, moderátor
--------------------
Ja som nehovoril o bulvári, skôr som rozmýšľal. 

Robert FICO /Smer-SD/, predseda vlády SR
--------------------
Ja viem, že idú po ńom od rána do večera, je to až smiešne niekedy ale to tak s bulvárom niekedy na Slovensku býva. 

Branislav DOBŠINSKÝ, moderátor
--------------------
Dobre, skúsim ďalšiu oblasť. Teraz opäť to bolo nie tak dávno, mali sme tu výsledky volieb do vyšších územných celkov a asi najzaujímavejší z hľadiska výsledkov bol výsledok v Banskobystrickom kraji. No a všetky možné analýzy ukazujú, že je to dôsledok aj toho, čomu sa hovorí rómska otázka, aby som to nenazval rómsky problém, lebo to neznie dobre. Rómska otázka. Za celé to obdobie, čo to má pod palcom splnomocnenec pán Pollák, prišiel jeden zákon, hmotná núdza, hovorilo sa o nejakých 10 krokoch, ak si dobre pamätám. Trošku málo, nemyslíte?

Robert FICO /Smer-SD/, predseda vlády SR
--------------------
Pokiaľ o rómsku otázku, je možno naivné sa domnievať, že nejakým zákonom alebo nejakým opatrením vyriešime rómsku otázku. Pán redaktor, buďme úplne otvorení k slovenskej verejnosti a povedzme, že vnútroštátne, vnútropoliticky Slovensko nie je schopné rómsku otázku vyriešiť. Hovorme to veľmi jasne a veľmi otvorene. 

Branislav DOBŠINSKÝ, moderátor
--------------------
Dobre. Vy sa teda nebojíte, že ten problém bublá?

Robert FICO /Smer-SD/, predseda vlády SR
--------------------
Je dnes mimoriadna situácia a mimoriadna situácia vyžaduje mimoriadne opatrenia. Akonáhle by sme prišli s nejakými opatreniami takéhoto typu, tak hneď nás napadnú ľudskoprávni svetuškári a zažalujú nás na všetky medzinárodné inštitúcie, ktoré existujú. Ja uvediem príklad. Prišli sme so zákonom, ktorý hovorí, že dávku v hmotnej núdzi dostane len ten človek, ktorý odpracuje niekoľko hodín do mesiaca verejnoprospšných prác. 

Branislav DOBŠINSKÝ, moderátor
--------------------
Čiže nútená práca de facto. 

Robert FICO /Smer-SD/, predseda vlády SR
--------------------
No a už sme tu. Už sme tu. Čiže ľudia, ktorí chodia do roboty alebo ktorí by chceli chodiť do roboty, ale nemôžu, lebo buď sú chorí alebo sú nezamestnaní, ale nie dobrovoľne, tak títo ľudia platia dane. Peniaze sa niekde kolektujú. A teraz z týchto peňazí v rámci princípu solidarity poskytujeme peniaze aj cez dávku v hmotnej núdzi, ktorá predstavuje niečo viacej ako 60 eur mesačne. A my sme povedali, že aj tých 60 eur mesačne, ktoré človek dostane, by malo byť niečím podmienené, slušným správaním, musí tam byť neaká miera zásluhovosti. A prišli sme so zákonom a povedali sme, že musí odpracovať v spolupráci s primátormi a starostami, je na to vyčlenených asi 800 pracovníkov štátnej správy, ktorí to majú kontrolovať a robiť s tým, musí niečo pre tú spoločnosť urobiť. A vy hneď a to v dobrom hovorím, je reakcia, že nútená práca. A už počúvam. 

Branislav DOBŠINSKÝ, moderátor
--------------------
Dobre a chápete ten druhý pohľad? Lebo to je /nezrozumiteľné/ a tí ľudia si z toho niečo kúpia, čo majú zomrieť od hladu? 

Robert FICO /Smer-SD/, predseda vlády SR
--------------------
Ale veď ja nechcem, aby zomreli od hladu, veď predsa ja tvrdím, že tých 60 eur majú dostať, ale prečo by nemohli za tých 60 eur 8 hodín do týždňa niečo urobiť verejnoprospešné? Čo je na tom zlého? Prečo takýto návrh zákona, ktorý bol schválený v parlamente, je okamžite atakovaný na Ústavnom súde?

Branislav DOBŠINSKÝ, moderátor
--------------------
Máte 83 mandátov, máte obrovskú moc. 

Robert FICO /Smer-SD/, predseda vlády SR
--------------------
Však sme to urobili, ten zákon sme schválili a berieme na seba zodpovednosť, dokonca tvrdíme, že tento zákon nie je protiústavný a budeme musieť takýmto spôsobom tlačiť aj na ľudí. Podľa nás je veľmi veľa ľudí takto na dávke v hmotnej núdzi a pracuje v zahraničí. A je evidovaný na Slovensku ako nezamestnaný. Čiže chcem trošku aj vyčistiť veci, ktoré sa týkajú evidencie nezamestnaných a musíme tých ľudí tlačiť aj do slušného správania sa. Prečo máme dnes toľko problémov medzi Rómami a ostatnými obyvateľmi? No lebo sa Rómovia často správajú zle. 

Branislav DOBŠINSKÝ, moderátor
--------------------
Dobre, čo ďalej? Lebo ten zákon to nevyrieši. 

Robert FICO /Smer-SD/, predseda vlády SR
--------------------
Počkajte, zákon povedal veľmi jasne to isté, že viažeme vyplácanie dávky v hmotnej núdzi aj na slušné správanie sa. Tam sa bude skúmať, že či priestupky boli spáchané alebo neboli spáchané priestupky. Musíme s tým niečo urobiť. Najlepšie by bolo, keby sme dnes mohli tej najmenšej rómskej generácii, ktorá nám vyrastá, ukázať, že sa dá žiť aj inak. Môžme tie deti vytrhnúť z toho prostredia a dať ich do špeciálnych škôl? 

Branislav DOBŠINSKÝ, moderátor
--------------------
No ak si myslíte, že je to správne, máte moc, spravte to. Váhate. 

Robert FICO /Smer-SD/, predseda vlády SR
--------------------
Pán redaktor, ja som raz vyhlásil, že poďme obmedziť rodinné prídavky na tri alebo na štyri deti. Skoro ma roztrhali medzinárodné organizácie, že to je protiprávne, protiľudské. KDH kričalo, tí kričali, hentakí kričali. Veď už teraz zákon, ktorý zavádza poriadok, pokiaľ ide o dávku v hmotnej núdzi, ide opozícia napadnúť na Ústavný súd. 

Branislav DOBŠINSKÝ, moderátor
--------------------
Ak si myslíte, že to je správne. 

Robert FICO /Smer-SD/, predseda vlády SR
--------------------
Toto bolo jedno vážne rozhodnutie, ktoré sme urobili. Podľa mňa je potrebné si povedať, že ľudia a hovorme teraz aj o Rómoch, Rómovia nemajú len práva, oni musia mať aj nejaké povinnosti. A preto opakujem znovu. Ak je situácia mimoriadna, je treba použiť mimoriadne opatrenia. Mňa napríklad mrzí, pán redaktor, čo sa stalo teraz s ombudsmankou v súvislosti s rómskou otázkou. 

Branislav DOBŠINSKÝ, moderátor
--------------------
Chcel som sa na to akurát pýtať. 

Robert FICO /Smer-SD/, predseda vlády SR
--------------------
Ale tak počkajte, tak ja v tomto musím súhlasiť s Robom Kaliňákom, s ministrom vnútra a podpredsedom vlády, že keď niekto porušuje zákon, robí zle, vyrušuje ostatných, ak niekto kradne, ak niekto nie je schopný ani elementárny základný poriadok si zachovať, no tak musí prísť legálny nástroj nátlaku v podobe donucovacích prostriedkov. Čo vy ste nevideli v televízii, videli ste niekedy v Nemecku, vo Francúzsku, v Taliansku alebo niekde inde ako vie zasiahnuť polícia, keď je nejaká demonštrácia, niekto robí neplechu a porušuje zákon? 

Branislav DOBŠINSKÝ, moderátor
--------------------
A viete, ako často tam potom padajú aj policajné hlavy. 

Robert FICO /Smer-SD/, predseda vlády SR
--------------------
Pán redaktor, zásah, o ktorom sa bavíme teraz, bolo normálne použitie donucovacích prostriedkov. Ja nechápem, prečo keď niekto použije to, na čo je oprávnený podľa zákona, má byť okamžite perzekuovaný, napádaný. Ale počkajte, tak teraz koho ideme chrániť? Ideme chrániť ľudí, ktorí sa nevedia vopchať do kože, ľudí, ktorí si nevedia ani upratať okolo vlastného domu, ľudí, ktorí jednoducho často kradnú, vyrušujú, ideme týchto ľudí chrániť alebo ideme za každú cenu útočiť na políciu, že použila donucovacie prostriedky? Veď nech sa to prešetrí, na to sú predsa normálne orgány, ale prečo pani Dubovcová chodí politikárčiť? Prečo robí z toho politiku? Ja chápem, že to je opozičná politička, ktorá došla z SDKÚ. Zvolili si ju vlastní opoziční v tom čase, ja to rešpektujem. Ale prosím vás, nech neútočí na policajtov, nech nespochybňuje všetko, čo sa v tomto štáte deje. Veď aj tí Rómovia musia mať nejaké povinnosti a musia rešpektovať, že sa okolo nich niečo deje. Veď to vidíte, tá situácia už je nezvládnuteľná. 

Branislav DOBŠINSKÝ, moderátor
--------------------
A to sa vám zdalo ju nevypočuť?

Robert FICO /Smer-SD/, predseda vlády SR
--------------------
Na vláde mala vôbec byť. Ten materiál ona si vyžiadala od Prezídia Policajného zboru a zákon hovorí veľmi jasne. Ak nie je spokojná so stanoviskom prezídia, tak sa obráti na nadriadený orgán. Nadradený orgán je ministerstvo vnútra. Pani Dubovcová politikárči. V tomto mal minister vnútra Kaliňák absolútnu, ale absolútnu pravdu. 

Branislav DOBŠINSKÝ, moderátor
--------------------
Dobre, ale predsa len, je to ombudsman, je to predsa len ústavná funkcia. 

Robert FICO /Smer-SD/, predseda vlády SR
--------------------
Pán redaktor, keď sa vrátime k tejto otázke, ešte jednu vec, lebo stále ako vytvárame tu a to sa mi nepáči, ľudia na Slovensku vedia, aký je rómsky problém a niektoré média, niektorí politici sa snažia zmeniť pohľad ľudí na rómsku problematiku., lebo tí ľudia s tými Rómami žijú, nie tí novinári alebo tí, ktorí o tom hovoria. Bol som niekoľko rokov, pán redaktor, predsedom väzenskej komisie. A poznám všetky väznice na Slovensku. Dobre viete, že sa neeviduje, kto je Róm a kto nie je Róm. Toto sa jednoducho nerobí. Ja vám garantujem, že každý druhý odsúdený alebo vo výkone trestu odňatia slobody, každý druhý vo výkone trestu odňatia slobody je Róm. Ak si zoberieme, že aká je miera populácie, štatisticky sa samozrejme veľmi málo prihlásilo. 

Branislav DOBŠINSKÝ, moderátor
--------------------
Ale teraz si nebudeme kriminalitu pliesť s farbou. 

Robert FICO /Smer-SD/, predseda vlády SR
--------------------
Počkajte, ja teraz hovorím o niečom inom. Hovorím o tom, že ak tu máme 10% obyvateľov približne rómsku populáciu a týchto 10% nám tvorí polovičku väzenskej populácie, tak to o niečom ako hovorí. Ja takisto uznávam sociálne korene kriminality a v tejto téme sa naozaj veľmi dobre vyznám, často sú to násilné trestné činy, často sú to veci, ktoré sa /nezrozumiteľné/. 

Branislav DOBŠINSKÝ, moderátor
--------------------
Dobre. Viete si predstaviť narodiť sa v Letanovskom mlyne, vyrastať 13-ročnej matke z 13 detí?

Robert FICO /Smer-SD/, predseda vlády SR
--------------------
Opakujem ešte raz, podporíte nás? A teraz ide aj o slovenské média. Podporíte vládu, keď príjme mimoriadne opatrenia vo vzťahu k Rómom? Išli urobiť policajti poriadok medzi Rómov a novinári kritizujú vládu, novinári kritizujú políciu. Akonáhle sa štát pokúsi niečo urobiť. 

Branislav DOBŠINSKÝ, moderátor
--------------------
To je cena za odvahu urobiť to, čo si myslím, že je správne. 

Robert FICO /Smer-SD/, predseda vlády SR
--------------------
Ale však sme urobili zákon, aj ten kritizujú všetci. Už opozícia ho ide napadnú na Ústavný súd. Robíme krok za krokom. Ale medzinárodne som o týchto témach veľakrát hovoril aj na rôznych poradách v zahraničí. To je téma, ktorú Slovensko nemôže samo zvládnuť. Buď bude mať podporu zahraničia a zahraničie pochopí, že čo máme organizovať semináre, konferencie? Veď toľko sa len na chlebíčkoch a na malinovkách minulo na konferenciách o Rómoch na Slovensku, že sa za to neviem čo všetko mohlo urobiť. Aj sa robia vážne kroky, robia sa škôlky pre rómske deti, dobre viete, že je tam veľká pomoc, sú tam terénni pracovníci, ale na druhej strane musia byť aj nejaké povinnosti. Čiže ja si stojím za týmto zákonom. Prvý krát sme takýto zákon prijali, lebo vždy bol problém, že to je nejaká nútená práca. Nie je to nútená práca. Ak niekto dostáva od štátu peniaze, veď čo od neho chceme? Aby 8 hodín do týždňa pomohol niečo v obci. 

Branislav DOBŠINSKÝ, moderátor
--------------------
To je nútenie. 

Robert FICO /Smer-SD/, predseda vlády SR
--------------------
Aké nútenie?

Branislav DOBŠINSKÝ, moderátor
--------------------
Dobre, nechajme to na výklad Ústavného súdu. 

Robert FICO /Smer-SD/, predseda vlády SR
--------------------
Ja teda predpokladám, že Ústavný súd to vyrieši, ale ja si stojím za tým, že v tomto smere je treba urobiť poriadok. 

Branislav DOBŠINSKÝ, moderátor
--------------------
No ak svojim tempom to bude riešiť, ako zvykne, uvidíme. Premostím tému, ktorú sme tu spomenuli, myslím pani Dubovcovú, na trošku inú tému a to sa týka, opäť sa vrátim k tomu, máte 83 mandátov, je to, bolo to obrovské víťazstvo. Na druhej strane tá kritika voči alebo táto téma, myslím pani Dubovcová, sa stala kritikou aj preto, lebo Smeru sa vyčíta, že nemá chuť diskutovať, nechce čeliť kritike a spomeniem pár príkladov. Šéf NKÚ, myslím voľba šéfa NKÚ, spomeniem práve tento príklad, nechcela vláda vypočuť pani Dubovcovú, teraz sme o tom hovorili, takže sme si to vysvetlili alebo miesto, ktoré je prirodzene na diskusiu, teda parlament, tak Smer tie diskusie, napríklad ja neviem, nebankové subjekty, Gorila a tak ďalej a tak ďalej, ako platformu na diskusiu vy to odmietate. Prečo? 

Robert FICO /Smer-SD/, predseda vlády SR
--------------------
Opäť tu sa vytvára obraz, ktorý nezodpovedá realite. Pán redaktor, nemôžte len tak plácnuť do vzduchu, že ideme sa baviť o nebankových subjektoch, o úžere. Dobre? Ja som tiež v opozícii pôsobil pomerne dlhé roky a vždy som sa snažil, keď bola nejaká téma, tému dotiahnuť do konca, snažil som sa predložiť konkrétny návrh zákona, veľa návrhov zákona mi prešlo aj ako opozičnému, lebo to boli zákony, ktoré som dával tak, aby za  ne museli hlasovať aj vládni poslanci. Nemôžte prísť len tak, že my chceme mimoriadnu schôdzu o nebankových subjektoch a neboli na nič pripravení. Schválili sme vo vláde teraz vážne rozhodnutia ohľadne úžery. 

Branislav DOBŠINSKÝ, moderátor
--------------------
Ale prečo by parlament nemohol diskutovať?

Robert FICO /Smer-SD/, predseda vlády SR
--------------------
Ale nech diskutujú teraz. Veď vláda preloží návrhy zákonov, vláda predložila kompletný program, ako bojovať, ale nech diskutujú k téme, keď je pripravená. Nestačí len tak prísť a povedať, že chcem hovoriť o nebankových subjektoch a nevie, čo má k tomu povedať. Na to je predsa exekutíva. 

Branislav DOBŠINSKÝ, moderátor
--------------------
Nie je legitímne, aby parlament bol pôdou na diskusiu? Kde inde potom?

Robert FICO /Smer-SD/, predseda vlády SR
--------------------
Ale veď predsa o tom to je. Vláda pripravila a povedala, že ide robiť zásadné opatrenia v boji proti úžere. Návrh zákona ide do parlamentu a v parlamente budú všetci o tomto návrhu zákona diskutovať. A môžu diskutovať aj o úžere ako takej. Ja som vysvetlil, myslím si, s pani Dubovcovou ešte raz, pani Dubovcová porušila zákon, pretože sa tlačila na vládu. Mala ísť na ministerstvo vnútra, ale k tomu sa nechcem vracať. Ja mám na to svoj vlastný názor, myslím si, že je veľká chyba, ak budeme za každú cenu útočiť na policajtov na Slovensku. A NKÚ, to beriem zase ako novoročný žart. 

Branislav DOBŠINSKÝ, moderátor
--------------------
Krátky taký zvuk alebo teda výrok spred niekoľkých rokov, to bolo leto 2010 a povedal ho v tom čase Pavol Paška, podpredseda Smeru, Sociálnej demokracie. 

Pavol PAŠKA /Smer-SD/, podpredseda strany v roku 2010
--------------------
Pre opozíciu samozrejme, aby sme vedeli cez tieto úrady kontrolovať túto vládnu moc. Minimálne je obvyklé mať kontrolu. Je to Úrad pre verejné obstarávanie, Protimonopolný úrad, Najvyšší kontrolný úrad, Úrad pre ochranu osobných údajov a iné centrálne orgány štátnej správy. Ale pri tej arogancii, s ktorou som sa stretol pri dnešnom rokovaní, je ťažko povedať, čo sa stane, pretože pre ľudí, ktorí dnes preberajú moc, slová neznamenajú a sľuby neznamenajú nič. 

Branislav DOBŠINSKÝ, moderátor
--------------------
Takže to bol Pavol Paška, po tom stretnutí, keď sa formulovala Radičovej vláda. 

Robert FICO /Smer-SD/, predseda vlády SR
--------------------
Pán redaktor, my sme v roku 2010 sa bavíme, tento citát alebo tento príspevok je z roku 2010, keď Smer vyhral parlamentné voľby s 34%. 34% a suverénnym spôsobom sme vyhrali voľby. Rozhodli sa ostatné malé strany, že budú ignorovať víťaza volieb a urobili pravicový zlepenec, ktorý dopadol tak, ako dopadol. To je ich zodpovednosť. Ako najväčšia strana s 34% sme sa domáhali, že by sme mali byť zastúpení v Národnej rade minimálne dvoma podpredsedami Národnej rady. Dostal som odpoveď, že je po voľbách, prehrali ste, zvykajte si. Dali sme my opozícii dvoch podpredsedov Národnej rady? Už ste na to zabudli? Kedy vládna koalícia, vládna väčšina dala opozícii dvoch podpredsedov Národnej rady? Dnes je to predstaviteľ myslím s Obyčajných ľudí a dnes je to predtaviteľ Kresťanskodemokratického hnutia, ktorí sú podpredsedami Národnej rady. Idem ďalej. Hovoril pán Paška o úrade pre verejné obstarávanie. Kto stojí na čele Úradu pre verejné obstarávanie? Na čele Úradu pre verejné obstarávanie stojí pani Záborská, ktorá bola vybraná na úrade vlády u pani Radičovej. Opäť silné postavenie v národnej rade, Úrad pre verejné obstarávanie má opozícia pod kontrolou. A prosím na tému NKÚ ani nežartujme, pretože predseda NKÚ nebol zvolený. Je tam stále pán Jasovský, pretože opozícia nie je schopná dať kandidáta. Ako je možné, že opozícia príde s kandidátom a kandidát dostane 15 hlasov? Tak potom sa nevedia dohodnúť. A našou úlohou nie je riešiť opozičné sváry. My čakáme na návrh opozície. Opozícia musí prísť s návrhom človeka, musí byť na ňom dohodnutá, opozícia ho musí predsa podporiť. Potom to nie je opozičný kandidát. Tak keď ho nechcú, nech povie opozícia, že to nechceme. Takže nehovorte, že tu niekto používa nejakú silu alebo niečo podobné. Správame sa absolútne štandardne. Ja by som možno postavil túto otázku, že ako to vyzerá alebo vyzeralo v župe predchádzajúce volebné obdobie bratislavskej, keď Smer mal kopu poslancov a ani jeden nebol v nejakej komisii alebo v nejakom výbore. 

Branislav DOBŠINSKÝ, moderátor
--------------------
Teraz tam mal Fitza, ak sa nemýlim. 

Robert FICO /Smer-SD/, predseda vlády SR
--------------------
Fitz, takže to je trošku iné meno ako moje. Takže aby sme si to upresnili ešte raz, správame sa v týchto veciach úplne štandardne, opozícia má k dispozícii všetky kontrolné orgány, všetky kontrolné páky, ktoré má mať a neurobili sme nič, čo by znížilo alebo zúžilo tento kontrolný priestor opozície. 

Branislav DOBŠINSKÝ, moderátor
--------------------
Dobre, ešte sa chcem spýtať, čo sa týka. 

Robert FICO /Smer-SD/, predseda vlády SR
--------------------
Prepáčte ešte, aj nakoniec ten splnomocnenec vlády pre národnostné menšiny sme dali priestor, bol tam pán Nagy a potom ho z politických dôvodov stiahli. Kľudne ho tam mohli dať. Nerozumiem, prečo ho stiahli. 

Branislav DOBŠINSKÝ, moderátor
--------------------
Tak asi to vnímajú inak. 

Robert FICO /Smer-SD/, predseda vlády SR
--------------------
Splnomocnenec vlády pre rómsku otázku je predsa opozičný poslanec. 

Branislav DOBŠINSKÝ, moderátor
--------------------
Uvidíme, ako dlho, už sa ozývajú rôzne šumy. Ale dobre. Poďme ešte teda k jednej veci, ktorú sa chcem spýtať, čo sa týka korupcie, ale konkrétnu vec. Aktuálne nedávno sa uzavrela kauza, o ktorej sme v tejto relácii veľmi veľakrát hovorili, myslím emisná kauza, schránka Interblue a tak ďalej a tak ďalej. Pamätáme si to mnohí. Opäť sa na to ale chce pozrieť generálny prokurátor pán Čižnár a v tejto súvislosti to polícia uzavrela s tým teda, že nič, akurát tam zostalo visieť vo vzduchu nejaké papiere, ktoré dostala, mala dostať podľa medializovaných informácii slovenská polícia, respektíve ministerstvo vnútra zo Švajčiarska a ktoré hovoria o tom, kam ten tisk putoval. Lebo cez bankové účty sa to dá všetko zistiť, teda orgány činné v trestnom konaní. Myslíte si, že slovenská verejnosť má právo dozvedieť sa teda nielen tú trestnoprávnu zodpovednosť, ale aj tú koncovku, teda že kto vlastne zarobil na tom obchode, ktorý politicky dopadol tak, ako dopadol? Teda vy ste vtedy zobrali niekoľko ministrov. 

Robert FICO /Smer-SD/, predseda vlády SR
--------------------
Pán redaktor, ak si pamätáte, tak počas mojej prvej vlády padali hlavy ministrov za SNS ako gaštany zo stromu každý druhý deň, pretože absolútne príslušní ministri nezvládali na danom ministerstve. Nevedeli absolútne zvládnuť ani komunikáciu, bolo málo informácii, to bolo rozhodnutie, ktoré patrilo ministerstvu životného prostredia, ktoré v tom čase ovládala Slovenská národná strana. Ale nechcem sa k tomu vracať do minulosti. Chcem len povedať, že dnes sme svedkami toho, že v Španielsku myslím je trestné stíhanie kvôli predaju emisných limitov. Viem, že Česká republika vôbec nedostala tie peniaze, ktoré mala dostať za predaj emisných limitov. A ak to porovnáme, tak Slovensko a tá suma, ktorá na Slovensko prišla napríklad v porovnaní s Českou republikou, v porovnaní so Španielmi, lebo to je reálna suma, tá reálne prišla, tam viem, že ostatné krajiny mali s tým problém. Idem ďalej a poviem, že predsa tu dva roky od roku 2010 do roku 2012 bola pravicová vláda. A ak tento prípad, ktorý bol tak zneužívaný voči nám, voči mojej prvej vláde, mala vláda Ivety Radičovej plne pod kontrolou, mohla ho prešetriť, ak tvrdili a stále tvrdia opoziční poslanci dookola to isté, dookola to isté, pýtam sa preboha, prečo za tie dva roky neprišli a nepovedali, že tu bol spáchaný nejaký trestný čin? Ja nie som policajt, ani vyšetrovateľ. 

Branislav DOBŠINSKÝ, moderátor
--------------------
To od vás nechcem, ale či si myslíte, že verejnosť má právo, ak polícia má alebo teda pán Kaliňák má?

Robert FICO /Smer-SD/, predseda vlády SR
--------------------
Samozrejme, aj ja by som chcel vedieť takisto ako v spise Gorila sa hovorí o mnohých veciach, rád by som tiež vedel, či to je pravda alebo to nie je pravda. Je pravda, že si pán Hrušovský delil 200 miliónovo korún s niekým alebo to nie je pravda? To sa nikto pána Hrušovského nepýta. A preto ja by som veľmi rád vedel, že aké bolo pozadie, teda ak si to Slovenská národná strana a ministri organizovali, aké bolo pozadie. 

Branislav DOBŠINSKÝ, moderátor
--------------------
Čiže malo by sa to zverejniť? 

Robert FICO /Smer-SD/, predseda vlády SR
--------------------
Ak máme informácie nejaké, tak to pustíme von, ja nemám s tým žiadny problém. Pán redaktor, ja napríklad vítam, v tomto okamihu vítam a to len potvrdzuje, aký postoj k veciam zaujíma generálny prokurátor. Veď generálny prokurátor nemal problém povedať, áno, pozriem sa na zásah policajtov. A všetci tvrdia, že to je Ficov človek, Ficov spolužiak, tak nikdy nič neurobí. Povedal teraz, že ideme sa pozrieť na to, že či polícia postupovala správne pri preverovaní tohto prípadu predaja emisných limitov. A opäť to urobil ako nezávislý generálny prokurátor. Nechajme ich, nech pracujú, ja som vždy za to, pretože ak sa niekde niečo stalo, nech sa o tom verejnosť dozvie. 

Branislav DOBŠINSKÝ, moderátor
--------------------
V tejto relácii zaznel párkrát taký pokyn zverejniť emisnú zmluvu, dokonca si to pamätám práve v tejto kauze. Poďme teraz uzavrieť dnešnú reláciu tým vašim rozhodnutím, to znamená takpovediac presedlanie z kresla predsedu vlády do kresla hlavy štátu. Prvá otázka, ktorá sa mi natíska, keď som to oficiálne počul, je, že vy ste v roku, teda keď boli voľby posledné, kandidovali ako šéf Smeru do parlamentu, ako predseda strany. Boli tu nejaké volebné sľuby. Potom ste sformovali vládu, ktorá mala nejaký vládny program, na základe ktorého vládnete a na základe ktorého dostala dôveru od poslancov v parlamente. A sme v polovici volebného obdobia. Ak sa vám to podarí, teda to presedlanie do prezidentského paláca, kto bude za vás dávať ten odpočet tých sľubov a vládneho programu, ak teda vy nie? 

Robert FICO /Smer-SD/, predseda vlády SR
--------------------
Môžem sa pozrieť každému priamo do očí a budem hovoriť, že domácu úlohu, ktorá sa očakávala odo mňa a od mojej vlády, sme si splnili. Nastupovali sme v roku 2012, viete, v akom stave bol politický systém, už som spomínal, že nám nefungoval ani daňový systém. 

Branislav DOBŠINSKÝ, moderátor
--------------------
Ale vládny program snáď ešte nie je hotový. 

Robert FICO /Smer-SD/, predseda vlády SR
--------------------
Počkajte, ja hovorím teraz, že čo bola naša domáca úloha v nejakom okamihu. Domácou úlohou bolo zastabilizovať politický systém. Dnes je Slovensko vnímané ako jedna z politicky najstabilnejších krajín v Európe a to sa aj potom odráža pri rôznych hodnoteniach našej krajiny. Ďalej chcem povedať, že sme zvládli ekonomickú a finančnú stabilizáciu. My sme urobili poriadok vo verejných financiách. Dokázali sme udržať deficit pod 3% a dokonca sme v minulom roku hospodárili tak, že o miliardu sme minuli menej ako sa plánovalo. A okmžite sa to ukázalo na medzinárodných finančných trhoch všade, že to vnímajú ako veľmi dobré kroky a dáva nám to vysoký kredit. Robia sa postupne kroky, pokiaľ ide o nezamestnanosť, toto je najväčší problém Slovenska, ale je zostupný trend, už to ide dole. Myslím si, že desatina za desatinou percenta. 

Branislav DOBŠINSKÝ, moderátor
--------------------
Ale stále ešte zostáva veľa práce. Je to fér voči tým voličom odísť z tej rozrobenej práce?

Robert FICO /Smer-SD/, predseda vlády SR
--------------------
Viete, myslím si, že prichádza obdobie, kedy úloha prezidenta bude úplne iná ako si niekto myslí. Ak si myslíte, že úloha prezidenta je iba chodiť a reprezentovať krajinu, tak je to veľký omyl. Keď si zoberiete právomoci prezidenta, prezident môže výrazne pomáhať vláde a parlamentu. 

Branislav DOBŠINSKÝ, moderátor
--------------------
Chcete byť silný prezident ako je Miloš Zeman? 

Robert FICO /Smer-SD/, predseda vlády SR
--------------------
Ja hovorím o tom, že chcem byť aktívny prezident a chcem veľmi aktívne, ak to vyjde samozrejme, využívať právomoci, ktoré dnes Ústava Slovenskej republiky prezidentovi dáva. Je tu jednoducho predstava, s ktorou sme prišli a je tu aj nejaká vízia výkonu prezidentskej funkcie. Slovensko potrebuje naďalej stabilitu a spoluprácu troch najvyšších ústavných činisteľov. Nie je predsa možné, aby sme počúvali od niektorých kandidátov, že sa chcú biť s vládou, že chcú protiváha. 

Branislav DOBŠINSKÝ, moderátor
--------------------
Zostaňme u vás, pán predseda. 

Robert FICO /Smer-SD/, predseda vlády SR
--------------------
No ale chcem tým povedať, že ja sa domnievam, že úlohou prezidenta nie je byť súperom vlády, úlohou prezidenta je spolupracovať s vládou. Úlohou prezidenta je spolupracovať s parlamentom. Čiže idem kandidovať preto, lebo som v najlepšej politickej kondícii, mám 49 rokov, neodchádzam ani do dôchodku a ani nejdem zavŕšiť svoju politickú kariéru, pretože funkcia prezidenta nie je na zavŕšenie kariéry. Idem v plnej kondícii, neutekám, splnil som si niektoré veci, ktoré som si predsavzal, pokiaľ ide o poriadok v oblasti financií, konsolidácie a podobne a chcem ponúknuť tejto funkcii všetko to, čo som sa naučil v politike. Lebo nemôžte ísť do prezidentskej funkcie a tam sa učiť. Mám dnes možnosti priamo osobne komunikovať, telefonovať s mnohými európskymi, svetovými politikmi. To je neuveriteľne dôležité pre prezidenta a pre krajinu, že môžete s niekým neformálne komunikovať. Mám veľké skúsenosti z politického systému. Predsa sme integrovali politický systém na Slovensku a dnes je Smer mimoriadne stabilná a silná politická strana a táto stabilita je bezprostredne zabezpečená bez ohľadu na to, aké bude rozhodnutie voličov v marcových voľbách. 

Branislav DOBŠINSKÝ, moderátor
--------------------
Dobre, čiže neutekáte, hovoríte dobre. Osobná otázka, je teda, lebo predsa len predseda vlády je na Slovensku, to máme takmer kancelársky systém, veľmi silná politická funkcia alebo teda verejná funkcia. Prezident takú moc nemá reálnu. Je toto vaše rozhodnutie o povedzme že únave z vládnutia? 

Robert FICO /Smer-SD/, predseda vlády SR
--------------------
Vôbec nie. Je to predovšetkým o tom, že funkcia prezidenta naberá na obrovskom význame a dobre,a k porovnáme možno právomoci prezidenta a premiéra z hľadiska Ústavy, tak možno tá váha by išla v prospech premiéra. Ale prezident ako aktívny politický líder môže nabrať taký rozmer a takú dôležitosť v spoločnosti, že sa to potom nebude merať cez právomoci, ale cez prirodzenú autoritu, cez spôsob komunikovať, viesť sociálny zmier. 

Branislav DOBŠINSKÝ, moderátor
--------------------
Niečo ako Miloš Zeman, takto? 

Robert FICO /Smer-SD/, predseda vlády SR
--------------------
Nie, ja nebudem nikoho kopírovať, ja nechcem o nikom hovoriť. Každý prezident má svoj vlastný štýl. Ja hovorím o aktívnom využívaní tých právomocí, ktoré sú v Ústave Slovenskej republiky. Dnes som to povedal aj na tlačovej konferencii, zopakujem to aj tu. Nikdy nebol úmysel, ani zámer, ani nie je žiadny zámer posilňovať právomoci prezidenta. Zámerom Smeru pri ponuke na kandidáta je ponúknuť človeka so skúsenosťami, ktorý je schopný viesť dialóg so sociálnymi partnermi. Myslím si, že toto všetko by človek mala mať automaticky už v sebe a nie sa to učiť až počas výkonu prezidentskej funkcie. 

Branislav DOBŠINSKÝ, moderátor
--------------------
Dobre a čo hovoríte na kritiku niektorých vašich protikandidátov, že kandidujete ako predseda vlády, čo nie je povedzme z hľadiska rovnosti šancí celkom fér. 

Robert FICO /Smer-SD/, predseda vlády SR
--------------------
Pán redaktor, čokoľvek sa v tejto krajine stane negatívne, tak prichádza otázka na mňa. Myslím si, že tých nevýhod, ktoré sú spojené s fungovaním ako predsedu vlády je podstatne viac ako tých výhod, pretože nesiem každodennú plnú zodpovednosť a povedal som, že ju budem niesť do posledného okamihu až do rozhodnutia voličov. Každý deň vykonávam prácu predsedu vlády a každý deň som vystavovaný aj nepríjemnostiam rôzneho typu a rôzneho charakteru. Myslíte si, že pridáva na popularite, keď musíte ísť riešiť mŕtvych vojakov do Afganistanu? Myslíte si, že na popularite vám pridáva, keď musíte vysvetľovať kauzu alebo prípad, za ktorý zodpovedala Slovenská národná strana pred 7 rokmi? Predseda vlády má svoju prácu, ja ju budem robiť, nenechám sa vôbec vyrušovať kampaňou, ani antikampaňou proti mne, ja budem tú kampaň robiť najmä po večeroch a po víkendoch. Preto by som skôr povedal, že je to nevýhoda ako výhoda kandidovať z pozície predsedu vlády. 

Branislav DOBŠINSKÝ, moderátor
--------------------
Dobre, ešte to uzavriem aj vzhľadom povedzme na to, pozeral som si to vaše najnovšie video a v tejto súvislosti sa chcem opýtať na jednu vec. Nedávno na Slovensku vzbudilo pomerne veľmi búrlivú a aj dosť kontroverznú reakciu pastiersky list biskupov, myslím tým najmä tie slová o kultúre smrti, nositeľoch a tak ďalej a tak ďalej, asi to všetci poznáme. Vy ste v tom videu hovorili o tom, že ste teda katolík. Aký máte vy postoj k tomu listu? Sú tie slová v ňom, teda biskupov, podľa vás správne alebo nie? 

Robert FICO /Smer-SD/, predseda vlády SR
--------------------
Pán redaktor, bol by som nerád, že hovoríme teraz o niečom, o čom veľkán časť slovenskej verejnosti nevie. Využijem tento priestor a poviem to jednou vetou. Áno, ja som urobil rozhovor, ktorý je zverejnený na internete a v tomto rozhovore som hovoril o mojom detstve. A okrem iného som konštatoval a povedal som, že som žil a vyrastal a dedine a v rodine, kde bolo veľmi silné katolícke zázemie. Povedal som, že v rodine sme mali kňazov, rádové sestry a povedal som, že ako každý dedinský chalan, som bol pokrstený, potom som išiel na vsäté prijímanie a potom som absolvoval birmovku. Nič iné som nepovedal. A dnes z toho niekto robí ja neviem čo. Jednoducho to je fakt. To sú normálne fakty, ktoré tak ako ktokoľvek iný, kto žil na dedine, absolvoval, tak som ich absolvoval aj ja. Áno, potvrdzujem, rodina predovšetkým z maminej strany je veľmi alebo bola veľmi silne orientovaná. 

Branislav DOBŠINSKÝ, moderátor
--------------------
Dobre a teraz tá téma. Lebo naozaj katolícka cirkev má svoj vplyv, veľký vplyv na Slovensku. 

Robert FICO /Smer-SD/, predseda vlády SR
--------------------
Vždy som bol za to, pretože Ústava Slovenskej republiky hovorí veľmi jasne, že Slovensko je demokratická krajina, ktorá nie je viazaná na žiadnu ideológiu, ani na náboženstvo. Preto som bol za korektné vzťahy medzi štátom a cirkvami. Ale vždy som pripomínal aj katolíckej cirkvi, pokiaľ začala zasahovať do záležitostí štátu a do politiky. Mne napríklad sa nepáči, keď niekedy prichádzajú odporúčania zo strany katolíckej cirkvi, že koho má niekto voliť alebo koho niekto nemá voliť. Ale pokiaľ sa katolícka cirkev vyjadruje k témam, ktoré sú pre cirkev dôležité, áno, jednoducho problém homosexuálnych partnerstiev je téma, ktoré je pre cirkev dôležitá, zaujímavá a potrebuje k tomu niečo povedať. Cirkev sa veľmi často vyjadruje k umelému prerušeniu tehotenstva. Ale to je názor cirkvi. Na druhej strane môj názor je, že v niektorých veciach katolícka cirkev môže mať pravdu, v niektorých veciach podľa mňa pravdu nemá. Ja napríklad veľmi jasne teraz poviem, že považujem zákon o umelom prerušení tehotenstva za správny, ktorý máme na Slovensku. A keby sme išli do tohto zákona a menili ho, tak naše ženy budú chodiť kvôli potratom do zahraničia alebo sa tu urobí na Slovensku čierny trh, kde tieto zákroky sa budú robiť v podstatne horších podmienkach. Veď žena sa môže rozhodnúť, či áno alebo nie. Ale o tom teraz nechcem hovoriť. Čiže napríklad v tomto mám diametrálne odlišný názor od katolíckej cirkvi. Preto nehovorte, že no pán Fico, vy ste katolík, tak čo teraz si myslíte o pastierskom liste? Ja som hovoril fakty z detstva, ktoré tam boli. Som predseda vlády, mám eminentný záujem, lebo si vážim. 

Branislav DOBŠINSKÝ, moderátor
--------------------
Napríklad či ten list podľa vás, lebo tam sa tiež hovorí o nejakých odporúčaniach. 

Robert FICO /Smer-SD/, predseda vlády SR
--------------------
Veľmi si vážim a znovu to zopakujem, veľmi si vážim úlohu, ktorú cirkvi na Slovensku zohrávajú, lebo nemáme iba jednu cirkev, ti cirkví je viac. Mám s cirkvami veľmi dobrý, štandardný dialóg ako predseda vlády a chcem, aby pokračoval ďalej bez vzájomného zasahovania si do našich kompetencií a právomocí. Ale pokiaľ budem aj ja cítiť, že tu prichádzajú nejaké odporúčania, tak to už považujem za niečo, čo nie je celkom správne. Preto odporúčanie, ak sa aj objavilo v takomto liste, že koho máme voliť alebo nemáme voliť na základe hodnotových otázok, pretože cirkev má nejaké hodnotové otázky veľmi jasne vyriešené, toto už považujem za zasahovanie alebo za prekročenie niečoho, čo by cirkev mala hovoriť. Cirkev môže povedať, páči sa mi toto, toto, podporujem toto, toto, toto a toto. 

Branislav DOBŠINSKÝ, moderátor
--------------------
Čiže tie vzťahy trochu ochladli? 

Robert FICO /Smer-SD/, predseda vlády SR
--------------------
Nie, nie, vôbec nie. Ja si myslím, že je dôležité, to sa stane, aj katolícka cirkev alebo iné cirkvi môžu mať niekedy výhrady, keď niečo urobí vláda, môže sa stať, veď sa aj niekedy stalo, že mali pocit, že sme niečo prekročili, tak nám to povedali. Ja mám obrovský záujem a ja verím, že dôjde aj k stretnutiu s Konferenciou biskupov. Dobre viete, že som bol na medzinárodnom podujatí. Ja mám obrovský záujem, aby cirkvi na Slovensku mali normálny priestor na pôsobenie, vážim si, čo na Slovensku robia a chcem, aby to bola dobrá komunikácia so štátom. Ale znovu, Slovensko je demokratická krajina, ktorá nie je viazaná na žiadnu ideológiu, ani na žiadne náboženstvo. 

Branislav DOBŠINSKÝ, moderátor
--------------------
To je vlastne citát z Ústavy. Ďakujem predsedovi vlády Robertovi Ficovi. 

Robert FICO /Smer-SD/, predseda vlády SR
--------------------
Ďakujem aj ja za pozvanie a všetko dobré. 

Branislav DOBŠINSKÝ, moderátor
--------------------
No a pekný zvyšok víkendu od mikrofónu praje aj Braňo Dobšinský.

22.3.2014
Rádio Slovensko
Slovensko volí prezidenta
22.3.2014    Rádio Slovensko    str. 01   12:10 Sobotné dialógy
            
Braňo DOBŠINSKÝ, moderátor
--------------------
Dámy i páni, príjemné sobotné popoludnie tento raz nielen pri rozhlasových prijímačoch, ale aj pred televíznymi kamerami. Výnimočne témou dnešných Sobotných dialógov totižto bude prvý a predpokladám, že aj dlho očakávaný duel dvoch prezidentských kandidátov, z ktorých jeden už o pár dní sa stane novou hlavou Slovenskej republiky. Takže v štúdiu už vítam Roberta Fica. 

Robert FICO, kandidát na prezidenta
--------------------
Ďakujem pekne a pekný deň. 

Braňo DOBŠINSKÝ, moderátor
--------------------
A Andreja Kisku.

Andrej KISKA, kandidát na prezidenta
--------------------
Dobrý deň prajem. 

Braňo DOBŠINSKÝ, moderátor
--------------------
Pekný deň od mikrofónu želá aj Braňo Dobšinský. Ešte dôležité upozornenie pre divákov, aj poslucháčov. Tento duel predhrávame po vzájomnej dohode oboch kandidátov kvôli pracovným povinnostiam jedného z kandidátov v sobotu ráno. Diskusia však bude odvysielaná presne tak ako reálne prebehla bez akýchkoľvek zásahov. Takže páni, in medias res. Začnime témou vysoko aktuálnou a predpokladám, že aj pre vás oboch dôležitou, Krym. Vieme, čo sa tam stalo. Myslím, že obidvaja sa zhodnete na tom, že ide o porušenie medzinárodného práva, agresiu Ruska. Témou dňa sú ale sankcie, respektíve ako na to reagovať. Pán Fico, zatiaľ sa Európska únia nedohodla na nejakých zásadnejších myslím ekonomických celoplošných sankciách. Myslíte si, že dá sa reagovať na to, čo dnes Rusko robí bez toho, aby to Rusko povedzme ekonomicky pocítilo? 

Robert FICO, kandidát na prezidenta
--------------------
Ja nechcem povedať, že som úplne konzistentný v názoroch, pretože ak ide o porušenie medzinárodného práva, tak to hovorím veľmi jasne a otvorene ako som to povedal pri Iraku. Dokonca som dal pokyn na stiahnutie vojakov z Iraku. To isté som hovoril o Kosove a teraz to hovorím aj o tom, čo sa deje na Ukrajine. Ide o politický spor, na ktorý nemôžeme reagovať ekonomickými sankciami. Dal som urobiť štúdiu a slovenské firmy mi poslali informácie, čo by to znamenalo pre Slvoensko, keby boli zavedené ekonomické sankcie. My si musíme chrániť svoje vlastné národné záujmy a takto si ich chránia aj veľké štáty ako je Nemecko alebo Francúzsko. Preto si myslím, že sme dosť ďaleko od uloženia ekonomických sankcií Ruskej federácii a skôr budeme pozerať na dobrú hospodársku spoluprácu medzi Európskou úniou, Ruskou federáciou a ak budú nejaké sankcie, budú mať skôr charakter politických. 

Braňo DOBŠINSKÝ, moderátor
--------------------
Dobre, ale otázkou je, či toto nemôže znamenať, že Rusko sa nezastaví a pôjde ďalej. Namodelujem situáciu- Pobaltie. 

Robert FICO, kandidát na prezidenta
--------------------
Máme červenú čiaru a o tom bol ten summit veľmi dôležitý. Červená čiara je, že pokiaľ by došlo k ďalším pokusom o porušovanie medzinárodného práva, tak Európska komisia je oprávnená predložiť na schválenie už iné sankcie ako len politické. 

Braňo DOBŠINSKÝ, moderátor
--------------------
Pán Kiska, vy si myslíte, že toto je naozaj hodnotový spor, kde už je nutné na ruský spôsob správania sa, nazvime to takto, reagovať tvrdo, to znamená celoplošnými ekonomickými sankciami? 

Andrej KISKA, kandidát na prezidenta
--------------------
Tak nikto z nás nevidí do Putinovej hlavy, nevieme, čo sa v nej deje, neviem, pokiaľ, kde by to všetko mohlo smerovať. V každom prípade tak ako povedal pán premiér, my musíme, sme súčasťou Európskej únie, musíme hovoriť rovnakou rečou a ak sa rozhodneme prijať sankcie, ak sa rozhodnú prijať sankcie aj takí veľkí partneri naši ako Nemecko, Francúzsko, musíme hovoriť ako Európska únia jednou rečou, pretože v opačnom prípade to pravdaže nebude mať na Rusko, keby sme konali len krajiny ako sme my. 

Braňo DOBŠINSKÝ, moderátor
--------------------
Čiže kopírovať postoj veľkých, hej?

Andrej KISKA, kandidát na prezidenta
--------------------
Dohodnúť sa, dohodnúť sa spolu a hovoriť spolu jasnou spoločnou rečou. 

Braňo DOBŠINSKÝ, moderátor
--------------------
Dobre. Zásadnou otázkou znie, že ako toto mení európsku politiku. Ukazuje sa, že ten hlas Európy nie je tak rešpektovaný, nie je tak vážny, ako si možno zaslúži vzhľadom na vyspelosť tohto kontinentu, HDP a tak ďalej a tak ďalej. Vytvára to alebo tlačí to správanie sa Ruska na povedzme väčšiu integráciu Európskej únie, aby bola jednotnejšia a rešpektovanejšia? Pán Fico. 

Robert FICO, kandidát na prezidenta
--------------------
Chcem len povedať, že nie celkom súhlasím s názorom, že musíme. Nemusíme nič. My musíme koordinovať naše postoje s Európskou úniou, s Európskou komisiou, ale máme právo na suverénne názory. Napríklad máme právo na suverénny názor v prípade Kosova. Tu je medzi nami, medzi mnou a pánom Kiskom veľký rozdiel. Pán Kiska hovorí o tom, že Kosovo treba uznať, čo považujem za obrovské riziko pre Slovenskú republiku. Ja tvrdím, že Kosovo nemôžeme uznať, pretože by to znamenalo obrovské ohrozenie územnej celistvosti Slovenskej republiky. Napríklad bol iný názor na Irak v niektorých štátoch, ktoré sú členské štáty Európskej únie, napriek tomu som sa postavil a povedal som, v Iraku došlo k porušeniu medzinárodného práva a musíme stiahnuť vojakov. Európska únia predovšetkým sa musí starať o to, aby fungovala do budúcnosti. Integrácia tu nie je preto, aby sme odolávali politickým sporom mimo územia Európskej únie, je tu na to, aby krajiny, ktoré sú súčasťou Európskej únie, lepšie spolupracovali a únia bola efektívnejšia. 

Braňo DOBŠINSKÝ, moderátor
--------------------
Čiže podľa vás toto bude tlačiť k väčšej integrácii, čo sa deje povedzme v Rusku?

Robert FICO, kandidát na prezidenta
--------------------
Nie, toto nemá s integráciou nič spoločné. Integrácia v Európskej únii sa deje preto, aby únia ako celok podstatne bola efektívnejšia v hospodárskej súťaži s ostatnými regiónmi sveta. 

Braňo DOBŠINSKÝ, moderátor
--------------------
Pán Kiska, podľa vás zaslúži si Európa väčšiu váhu, väčší hlas povedzme aj vzhľadom na to, aký má ekonomický potenciál a tak ďalej a prekážkou je možno tá rozdrobenosť?

Andrej KISKA, kandidát na prezidenta
--------------------
Určite áno. Ja nesúhlasím s premiérom v tom, že by sme sa nemali v prvom rade dať tieto, aby Európska únia vystupovala spoločne a my ako jej súčasť hovorili tou istou rečou. Pretože ak sa niekto domnieva, že len Slovensko svojim hlasom zmení zásadne zahraničnú politiku Ruska alebo niečo sa stane zásadného, tak to určite sa nestane. My sme členmi Európskej únie a ako Európska únia by sme mali spoločným, jasným a jednotným hlasom hovoriť. A vtedy dokážeme pomôcť riešiť túto situáciu, ktorá na Ukrajine je. Vrátim sa ešte ale ku Kosovu. Pán premiér, pravdaže máme zásadný názor a pravdaže s vami nesúhlasím, pretože Kosovo s výnimkou krajín a našej krajiny uznali už všetky, všetky krajiny Európskej únie včítane aj tých, na ktoré sa tak vy rád odvolávate ako je Nemecko a Francúzsko. 

Braňo DOBŠINSKÝ, moderátor
--------------------
Chcete reagovať?

Robert FICO, kandidát na prezidenta
--------------------
Kto hovorí, že treba uznať Kosovo v slovenských podmienkach alebo v podmienkach Rumunska alebo v podmienkach Španielska, potom naozaj nechápe základne elementárne pravidlá fungovania politiky. 

Andrej KISKA, kandidát na prezidenta
--------------------
Pán premiér, ak vy porovnávate a chcete porovnávať Kosovo so situáciou na Slovensku, tak potom ako rozprávame absolútne rozdielnou rečou. 

Robert FICO, kandidát na prezidenta
--------------------
Kto hovorí o uznaní Kosova, hovorí o ohrození územnej celistvosti Slovenskej republiky. 

Andrej KISKA, kandidát na prezidenta
--------------------
Kto hovorí o Kosove, hovorí o tom a kto ho neuznáva, hovorí o tom, že nerozumie tomu, čo sa tam presne deje, ako to vzniklo a absolútne porovnáva dve neporovnateľné veci a to je situácia maďarskej menšiny na Slovensku a toho, čo bolo v Kosove. 

Braňo DOBŠINSKÝ, moderátor
--------------------
Poďme ďalej. Využijem tému, o ktorej sme teraz hovorili, myslím teda Rusko, Krym a tak ďalej. Pán Kiska, vy sa profilujete ako nepolitik. Máte na tom postavenú v zásade aj kampaň. Prišli ste z nepolitického prostredia, pokiaľ viem, v politike ste sa neangažovali, neboli ste starosta, primátor, minister, poslanec a tak ďalej a rovno mierite alebo chceli by ste zamieriť do prezidentského paláca. Otázka znie, že či toto, lebo politika je tiež remeslo, má svoje pravidlá nepísané, písane, ale skôr nepísané, či to nepovažujete ako za hendikep, keďže tie pravidlá vôbec neovládate, neboli ste ich účastníkom? Prečo vlastne by sme mali mať prezidenta, ktorý sa bude de facto učiť?

Andrej KISKA, kandidát na prezidenta
--------------------
Tak v prvom rade treba povedať, že skutočne ja som presvedčený o tom, že človek, ktorý do politiky vchádza, dokonca vchádza na tú najvyššiu funkciu prezidenta, by mal tie skúsenosti mať. Skutočne by ich mal mať, mal by veľmi dobre rozumieť ekonomike, mal by veľmi skutočne dobre rozumieť, ktoré veci zamestnanosť zvyšujú, ktoré neznižujú. 

Braňo DOBŠINSKÝ, moderátor
--------------------
To je politika.

Andrej KISKA, kandidát na prezidenta
--------------------
Ale to má totiž veľký súvis, pretože na to, aby boli dobré politické rozhodnutia, človek ale musí rozumieť veciam, musí rozumieť tomu, nemôže politik prijímať rozhodnutia bez toho, aby vedel, čo reálne tvorí pracovné miesta. Potom dochádza totiž presne tá situácia, aká je dnes, že tí, ktorí tí pracovné miesta tvoria, ktorí tvoria najviac pracovných miest, 70% pracovných miest, živnostníci, malí a strední zamestnávatelia, z tých si vláda spravila svojich nepriateľov. Takže ja len dokončím, takže tieto skúsenosti človek musí mať. Pravdaže ich tieto musí mať. 

Braňo DOBŠINSKÝ, moderátor
--------------------
Ak dovolíte, by som s vami polemizoval, lebo poviem známy príklad Winston Churchill, britský premiér, ktorý bol od ministra financií, cez ministra miestneho rozvoja, až po lorda admirality, teda ministra námorníctva, čo znamená, že politik nemusí mať konkrétne odborné skúsenosti, skôr je to o manažovaní tých vzťahov. Tam sa učíte. 

Andrej KISKA, kandidát na prezidenta
--------------------
Presne o tom hovorím. Totiž ako manažér som mal tisícky zamestnancov, mal som stovky dodávateľov a veci riadenia, manažovania, riadenia krízových vzťahov, dohody, ja som ich riešil denne. Ja som ich riešil denne. My sme mali vyše milióna zákazníkov, my sme mali, ja som každý deň mával porady od rána do večera, kde som riešil, dohadoval veci a presne túto skúsenosť a veľmi rád ju ponúkam aj teraz občanom Slovenskej republiky. Skúsenosti z ekonomiky, znalosť toho, čo skutočne v zdravotníctve sa deje, čo sa deje v našej sociálnej oblasti, čo sa na Slovensku skutočne deje. O tom hovorím a ten základný dôvod, prečo ja som do tej politiky vošiel, bolo hlavne to rozhorčenie z toho, že tí politici, ktorí tam roky sedia, o týchto problémoch hovoria, ale ich neriešia. Keď pôjdete na Slovensko, tie skutočné problémy skutočných ľudí neriešia. A to bol ten dôvod toho vnútorného rozhorčenia. Ja som si povedal áno, ja do tej politiky vojdem a vyskúšam pomôcť našej krajine. 

Braňo DOBŠINSKÝ, moderátor
--------------------
Dobre, pán premiér, u vás asi hovoriť o nejakej neskúsenosti v rámci politiky by bolo trošku odvážne. Vy, pokiaľ viem, do roku ´92 ste poslancom Národnej rady, vtedy ešte za SDĽ. Zakladali ste vlastne dnes najsilnejšiu vládnu stranu. Ste jej de facto otec, ste jej líder, ste jej tvár. A tiež chcete byť prezidentom. Ale pointa prezidenta je byť aj, a sám to tu modelujete vo viacerých rozhovoroch, nadstraníckosť. A moja otázka znie, ako sa dá po vyše 20 rokoch v straníckej politike, top politike, dokonca potom, ako ste predseda strany, ktorú zakladáte, zrazu od tej strany odstrihnúť a byť nadstranícky?

Robert FICO, kandidát na prezidenta
--------------------
Uvedomme si, že v týchto voľbách ľudia budú voliť prezidenta do zlého počasia. Za humnami máme možno pravdepodobnosť vojenského konfliktu, na Slovensku máme tiež predovšetkým na pravej politickej scény nástup extrémizmu, rôznych zvláštnych politických síl. A bude potrebné, aby prezident spájal. Mňa mrzí, že kandidáti, vrátane pána Kisku, hovoria o tom, že chcú v podstate robiť opozíciu vláde, že chcú nahrádzať opoziční strany, chcú nahrádzať parlament. Toto nie je úloha prezidenta. Prezident má predovšetkým hľadať riešenia tam, kde sa ťažko dosahuje dohoda. Napríklad keby som bol prezident, tak začnem diskutovať s politickými stranami na tému, aké má byť územnosprávne členenie, lebo sa nevedia dohodnúť. Ale niekto ich musí dávať dohromady. 

Braňo DOBŠINSKÝ, moderátor
--------------------
Čiže taký manažér v podstate. 

Robert FICO, kandidát na prezidenta
--------------------
Áno, presne tak. Musí byť pozitívny, musí mať predovšetkým tendenciu spolupracovať, tendenciu ísť ďalej. V tomto je moja vízia prezidentského úradu a sú tu mnohé témy, kde treba napríklad dosahovať ústavnú väčšinu. Možno budeme opäť musieť meniť Ústavu Slovenskej republiky a politické strany sa ťažko vedia dohodnúť. Ale ja som už preukázal vo svojom politickom živote, že viem dosahovať aj dohody. Veď my sme boli v opozícii a sme zahlasovali za ústavný zákon o dlhovej brzde. Teraz sme dosiahli dohodu ohľadne návrhu ústavného zákona, ktorý rieši veľké reformy v oblasti súdnictva. Bol som v opozícii, ale vedel som, že musím podporiť vstup do Európskej únie. Čiže ja už v svojom živote som ukázal veľa príkladov, kedy som schopný sa postaviť mimo straníckej pozície a ponúknuť riešenia, ktoré sú nadstranícke?

Braňo DOBŠINSKÝ, moderátor
--------------------
Čiže viete sa odstrihnúť od Smeru?

Robert FICO, kandidát na prezidenta
--------------------
Každý prezident, ktorý sa stane prezidentom, musí byť nadstranícky. Ale pochopiteľne, že ja mám silné sociálne cítenie a toto silné sociálne cítenie by vo mne ako prezidentovi zostalo. 

Braňo DOBŠINSKÝ, moderátor
--------------------
Predsa len, tu si v rámci kampane sa rozprávame o všeličom, ale jedna podľa mňa dosť podstatná otázka zostala stále nezodpovedaná. V prípade, že by ste sa stali prezidentom, tak prestávate byť premiérom. Padá vláda, príde nová vláda a volič, občan nevie, stále nevie, kto povedie vládu Smeru. A toto je podľa mňa dosť zásadná kapitola v rámci rozhodovania sa voliča. Čiže aké bude to meno? Podľa mňa dlžíte to meno verejnosti. 

Robert FICO, kandidát na prezidenta
--------------------
Predovšetkým ja nie som zvolený prezident. Budem veľmi rád, ak mi ľudia dajú dôveru a môžem všetkých ubezpečiť, že je zachovaná maximálna kontinuita. Je zachovaná kontinuita v tom, že ak by mi ľudia dali dôveru a stal by som sa prezidentom, tak by pokračovala vláda, ktorá by plnila programové vyhlásenia vlády, ale najmä bola by to vláda, ktorá by išla cestou takou ako hovorí Ústava Slovenskej republiky. Že Slovensko je síce trhová ekonomika, ale je to trhová ekonomika, ktoré je sociálne a ekologicky orientovaná. Podstatný odkaz pre voličov mojich a aj pre občanov Slovenskej republiky je- nech bude akékoľvek rozhodnutie 29. marca, je zabezpečená kontinuita, stabilita, plnenie programového vyhlásenia a predovšetkým rešpektovanie Ústavy Slovenskej republiky. 

Braňo DOBŠINSKÝ, moderátor
--------------------
To nespochybňujem, ale predsa len uznáte, že ja neviem, ten volič, keď bude stáť pred tou urnou, tak možno bude vnímať inak, keď si namodeluje, že predsedom vlády bude, ja neviem, Pavol Paška alebo Robert Kaliňák alebo Marek Maďarič. 

Robert FICO, kandidát na prezidenta
--------------------
My sme vygenerovali za tých 15 rokov existencie Smeru generáciu politikov, ktorí predtým neboli v politickej aréne a je si myslím, že dnes sú tu minimálne 4 kandidáti, ktorí prichádzajú do úvahy. Ale ja o tom nerád rozprávam, pretože ja môžem povedať takúto vec až vtedy, keď by som naozaj bol zvolený za prezidenta. Ja k tomu sa staviam s veľkou úctou. Tie 4 mená všetci dobre poznajú, som ich povedal. Sú štyria ľudia pripravení bez toho, aby som teraz dával akékoľvek poradie. Myslím si, že je pripravený veľmi dobre Robert Kaliňák, Peter Kažimír, Marek Maďarič a Pavol Paška. Z týchto štyroch ľudí sa rozhodnú štruktúry Smeru, že kto z nich bude premiér. Ale nehovorme o tom, to je hypotetické teraz. 

Braňo DOBŠINSKÝ, moderátor
--------------------
Dobre, čiže v tom poradí?

Robert FICO, kandidát na prezidenta
--------------------
Nie, ja som povedal, že bez akéhokoľvek poradia. 

Braňo DOBŠINSKÝ, moderátor
--------------------
Čiže nedostanem z vás tú odpoveď?

Robert FICO, kandidát na prezidenta
--------------------
Odpovedal som. 

Braňo DOBŠINSKÝ, moderátor
--------------------
Okej. Dobre, pán Kiska, téma kompetencií. Tie súčasné kompetencie podľa vás stačia alebo si myslíte, že keď nadviažem na to, čo hovoril Robert Fico, ideme do zlého počasia a naozaj povedzme česká politická scéna ukazuje veľmi zvláštne fenomény, aj Európska únia, Rusko teraz alebo hlas prezidenta by mal byť aj kompetenčne posilnený? 

Andrej KISKA, kandidát na prezidenta
--------------------
Tak ja som viackrát prehlásil a stojím si za tým názorom, že my by sme nemali posilňovať kompetencie prezidenta. Koncentrácia totiž moci v rukách jedného človeka vždy môže vyvolávať určité rizika, hlavne ak sa do tej funkcie by dostal človek, ktorý vďaka svojmu populizmu alebo vďaka tomu, ako na určité obdobie dokáže zmanipulovať ľudí, tak by nezastával tie skutočne názory alebo tie postoje, ktoré by sme na Slovensku potrebovali. Nesmieme zabudnúť, že pred 10 rokmi sme boli veľmi blízko toho, aby sa prezidentom stal pán Mečiar. Takže ja som proti posilňovaniu. Ja som presvedčený o tom, že prezident by si mal ctiť ducha a tradíciu Ústavy tak ako bola navrhnutá. My máme parlamentný systém moci, máme parlamentný systém moci a prezident by si to mal vážiť a nemal by sa snažiť si uzurpovať moc. 

Braňo DOBŠINSKÝ, moderátor
--------------------
Ale viete, že vlastne tá priama voľba sa tam dostala cez kampaň pred rokom ´98, čiže nie to je štandardný prvok. 

Andrej KISKA, kandidát na prezidenta
--------------------
Určite má prezident, prezident by sa v prvom rade mal byť aktívny, čo ja si myslím, že medzi nami dvoma určite v tomto rozpor nie je, ale obaja si predstavujeme funkciu prezidenta ako aktívneho prezidenta. Ale ja hovorím o funkcii prezidenta, ktorý sa opiera o autoritu. Opiera sa o autoritu, to znamená, že získa dôveru ľudí, že tam skutočne vošiel kvôli ním, že tam neprišiel ako predĺžená ruka niektorej politickej strany alebo finančných sponzorov, že tam skutočne vchádza len a len kvôli tomu, aby sa postavil na stranu ľudí, stále za nich a za nich tam zabojoval. A pokiaľ takto sa prezident dokáže postaviť za ľudí, potom sa aj ľudia postavia za prezidenta a spolu sa dá dokázať veľa. Ale to musí byť prezident s autoritou. Ľudia skutočne musia vedieť, že ten prezident tam vošiel len a len kvôli ním a len a len tam bude stáť za nimi. 

Braňo DOBŠINSKÝ, moderátor
--------------------
To deklaruje väčšina politikov pri kampani, musím povedať z mojich skúseností. Skúsim váš citát: „Ja si myslím, že úloha prezidenta bude významne narastať. Prezident sa stane v krátkom čase podstatne dôležitejšou politickou figúrou ako je premiér.“ To sú vaše slová z tohto týždňa, pán Fica. Ešte v januári ste ale deklarovali, že nechcete posilňovať kompetencie prezident, nechcete ísť touto cestou. A nie je v tom rozpor? Pretože naozaj podľa súčasnej legislatívy je postavenie premiéra na Slovensku veľmi silné, veľmi silné a postavenie prezidenta predsa len je také skôr ceremoniálne a je v časoch krízy alebo zahraničnej politickej. To znamená, ako si máme vysvetliť tie slová o tom, že bude podstatne dôležitejšou politickou figúrou ako je premiér?

Robert FICO, kandidát na prezidenta
--------------------
No preto, lebo som jasne popísal javy, ktoré sú tu, či už priamo na území Slovenskej republiky alebo blízko nás a ja visím úlohu prezidenta v tomto ako predovšetkým silného politického lídra a koordinátora, spolupracovníka, človeka, ktorý bude vytvárať priestor na okrúhle stoly, kde bude komunikovať nielen s politickými stranami, ale bude komunikovať aj so sociálnymi partnermi. Môže prísť aj téma ekonomická alebo sociálna, kde bude treba dať si zamestnávateľov, odborárov, mestá a obce, župy, všetko a musí s nimi hovoriť. Pretože ak je politik vo výkonnej funkcií ako som napríklad teraz ja, tak je celkom normálne, že jeho rozhodnutia musia spoločnosť rozdeľovať, rozdeľujú, lebo jeden má taký názor, druhý má taký názor. Preto som to povedal. Ale takisto chcem potvrdiť, že nikdy som nemal tendenciu, ani to nebudem robiť, aby došlo k posilňovaniu právomocí prezidenta. Prezidentom, hlavou Slovenskej republiky by mal byť skúsený človek, ktorý vie, komu má zavolať, s kým má komunikovať. Ja to môžem na summite ukázať teraz, bolo veľmi dôležité komunikovať. No tak jednoducho človek ide, ide za spolkovou kancelárkou Merkelovou, ide za francúzskym prezidentom. Ja si napríklad vážim, že niektorí z týchto ľudí mi priamo vyslovujú podporu. To len potvrdzuje, že sme rešpektovaná krajina. Nehovorím teraz o sebe, hovorím o krajine, že sme ako Slovenská republika rešpektovaná krajina v medzinárodnom prostredí. A už keď pán Kiska nahodil ten agresívny tón typu populista a Mečiar a podobne a viem, na koho smeroval, na mňa smeroval, tak aj ja niečo poviem. Pán Kiska, aj ja som robil v živote. Ja som tiež zastupoval Slovensko dlhé roky na Európskom súde pre ľudské práva, bola to ťažká a kvalifikovaná robota. Ja takisto nespochybňujem tom, že vy ste podnikateľ. Ale keď hovoríte o sebe a hovoríte to ako o cnosti, že ste podnikateľ, tak ľudia musia vedieť aj to, že ako podnikateľ a mám tu celý rad rozhodnutí, ste klamali ľudí. To sú rozhodnutia Obchodnej inšpekcie, ktoré potvrdzujú, že vo svojom podnikaní a mám tu celý rad, môžem ich teraz čítať a hovoriť, ste klamali ľudí. Vy ste to dokonca ani nepriznali, povedali ste iba, že ste dostali pokutu nejakých 15 000, keď ste mali tie firmy. Vy ste dostali pokutu vo výške viac ako 800 000 korún. A je tu veľmi veľa rozhodnutí, kde sa hovorí, že ste pri poskytovaní spotrebných úverov klamali ľudí. Čiže ak robíte z niečoho cnosť, tak musíte rátať s tým, že ľudia chcú vedieť, aká tá cnosť bola. Ak ja teraz hovorím, že som zastupoval Slovensko na Európskom súde pre ľudské práva a bola to ťažká, kvalifikovaná profesionálna robota, tiež môžete povedať naspäť, no tak dobre robili ste to, ale robili ste takéto chyby. Takže nepoužívajte tieto výrazy stále dookola, poďme sa baviť o víziách, nehovorte o populizme, nehovorte o Mečiarovi. Tu je Robert Fico. Tu som ja. Ja nie som ani Mečiar a nie som ani človek, ktorý by poškodzoval tejto krajine. Táto krajina je dnes rešpektovaná, táto krajina je dnes vnímaná ako seriózny, dôveryhodný partner. Táto krajina sa dostáva z krízy. A ja som robil 24 hodín denne preto, aby sa táto krajina z krízy dostala. A všetko to, čo som získal, som pripravený ponúknuť, som pripravený ponúknuť a spolupracovať. 

Andrej KISKA, kandidát na prezidenta
--------------------
Pán premiér, myslím si, že jedno, je v úvodzovkách asi jedno, kto by tu sedel na tejto stoličke, pretože to je vaša tá zbraň očierňovania a urážania. 

Braňo DOBŠINSKÝ, moderátor
--------------------
Skúste reagovať, lebo vy ste odvtedy na to nereagovali, myslím na tie obvinenia z nečestného podnikania a tak ďalej a tak ďalej. 

Andrej KISKA, kandidát na prezidenta
--------------------
Pravdaže veľmi rád. My sme počas nášho podnikania, veď som podnikal skoro 15 rokov, sme mali, sme vybudovali firmy, kde boli tisícky obchodných partnerov, státisíce zákazníkov a skutočne niekedy pri obrovskej firme a to sa môžete spýtať ktoréhokoľvek telekomunikačného operátora banky, sa vždy stanú chyby. Čo je veľmi dôležité, je, že ak sa takáto chyba, ak takáto chyba nastala, vždy sme vyvodili osobnú zodpovednosť, pokutu sme zaplatili a išli sme ďalej. A pracovali sme všetko preto, aby skutočne ten zákazník bol odškodnený. Čo je zásadný ale problém, je, že to sa v našom prípade stáva. To takto funguje normálny manažér v normálnej firme. Ale keď dochádza, ja neviem, ku kauze emisných zmeniek, kde stratí záhadným spôsobom 47 miliónov eur, tak z toho sa nikto nevyvodí osobná zodpovednosť, tieto peniaze nikto nezaplatí naspäť a stále tu nie sú. Takže ako manažér boli problémy, problémy som riešil a pokuty, pokiaľ boli, sme zaplatili a vždy sme zjednávali nápravu. 

Braňo DOBŠINSKÝ, moderátor
--------------------
Jasne, vy ste aj povedali, keď som sa vás pýtal ešte tuto v Slovenskom rozhlase, tak že keby sa našiel niekto, tak to odškodníte a kompenzujete. Dobre, ale myslíte si, že to je dobrý imidž pre prezidenta, hlavu štátu?

Andrej KISKA, kandidát na prezidenta
--------------------
Je to normálny imidž pre každého manažéra, ktorý riadi firmu. A to, že v tejto spoločnosti 1,3 milióna zákazníkov, ktorí sa tam neustále vracajú, keď skoro každá druhá domácnosť na Slovensku nakúpila cez Triangel, cez Quattro a si tieto systémy chvália ako fantastické niečo, čo v čase, keď banky odmietli poskytovať čokoľvek nákup na splátky, tak všetky tieto firmy fungovali a do dneska fungujú. A kúpila ich banka, banka ich vlastní dnes a sú to super firmy. 

Robert FICO, kandidát na prezidenta
--------------------
Pán Kiska, ja to nechcem spochybňovať, opakujem ešte raz, vy ste boli podnikateľ, ale idete do verejného života a verejnosť, je verejný záujem, chce vedieť, čo sa okolo dialo vašeho podnikania. Vy ste verejne povedali, že ste dostali jednu pokutu 15 000 korún, to ste povedali v Televízii Markíza a že nepamätáte sa na iné pokuty. Ale vy ste dostali pokuty za 880 000 korún. A čo je najhoršie, ja tu mám rozhodnutie Obchodnej inšpekcie, ktorá náhodne, jednoducho náhodne vám vyberali zmluvy, náhodne a pri každej náhodne vybranej zmluve, ktorú vám kontrolovali, konštatovali, že klamali ste spotrebiteľa zamlčovaním údajov, dávali ste ich do nevyrovnaného postavenia a tak ďalej.  Čiže ja len to chcem povedať, že nemôžete sa brániť tomu, ak niekto hovorí, vy na jednej strane tvrdíte, že ste boli perfektný podnikateľ, podnikali ste, zarobili ste veľké peniaze, áno, zarobili ste, lebo ste dávali nejaké úroky, nejako to fungovalo. Ale na druhej strane, ak sú tu desiatky rozhodnutí, ktoré hovoria, že ste pravidelne klamali spotrebiteľov pri poskytovaní úverov, tu sú už aj náhodne vybrané zmluvy, tak to musíte strpieť. Takisto ako vy mne môžete povedať nejaké zlyhania, ktoré som mal v politickej činnosti, tak aj vy musíte rátať s tým, že niekto prípade a povie, že toto nebolo príliš poctivé podnikanie, lebo tých rozhodnutí je strašne veľa. 

Andrej KISKA, kandidát na prezidenta
--------------------
Pán premiér, ale to tak nie je. 

Braňo DOBŠINSKÝ, moderátor
--------------------
Pardon, že vás preruším, ja len chcem pre poslucháčov, aj divákov upozorniť, aj vás obidvoch na čas. Robert Fico 15 minút, Andrej Kiska 17 minút ešte zostáva. Takže nech sa páči. 

Andrej KISKA, kandidát na prezidenta
--------------------
Ale pán premiér, pravdaže to je presne opačne. Opakujem, my sme boli seriózna firma, ktorá mala spustu zákazníkov a spustu obchodných partnerov a keď došlo k nejakej chybe, vyvodili sme osobnú zodpovednosť, pokuta sa zaplatila a išli sme ďalej. A tieto firmy dodnes úspešne fungujú. Ale keď sme pri tých otázkach, vy skutočne neodpovedáte na otázky. Tak ako nás kontroluje Obchodná inšpekcia a keď sa niečo stalo, tak sme za to vyvodili zodpovednosť, aj sme to poriešili a zaplatili a v prípade, ak zákazník bol poškodený, aj odškodnili. Ale tie otázky, ktoré vám kladú ľudia, ktoré vám kladie celé Slovensko, vy na ne odmietate odpovedať. Tak ako sa tu bojíte povedať, kto by bol premiérom po vás, všetci to čakajú, celé Slovensko to čaká a vy to nepoviete, vy pravdaže neodpoviete na otázku, či ste boli v kauze Gorila v byte na Vazovovej ulici, pravdaže nepoviete, kto zaplatí tých 47 miliónov eur, o ktoré sme prišli v emisnej zmenke. Vy tieto základné desiatky miliónov, stámiliónov eur, čo sa v našej spoločnosti stráca, tieto odpovede na tieto otázky nedávate. Tak tu nediskutujme o pár desiatkach tisícach eur, ktoré sme my zaplatili a všetko vyriešili. 

Robert FICO, kandidát na prezidenta
--------------------
Niekto nie je pod takou kontrolou ako som ja. 22 rokov som pod kontrolou celej slovenskej verejnosti a vždy politik dostane vysvedčenie, keď sa uchádza v parlamentných voľbách o dôveru ľudí. Neviem, prečo nechceme pochopiť, pán Kiska, elementárny princíp politiky. Každý, kto vstupuje do politického ringu, musí rátať s tým, že prídu situácie, kedy sa niekto bude pýtať na váš osobný život, bude sa pýtať na vaše podnikanie a na podobné veci. Ja nechcem nič iné, len celý spor vznikol tak, že v nedeľu ráno po prvom kole namiesto toho, aby mi pán Kiska zablahoželal, tak podal na mňa trestné oznámenie alebo že podáva trestné oznámenie a z niečoho ma obvinil. Tak ja som na to reagoval. Nič iné. Ja by som toto neotváral.

Braňo DOBŠINSKÝ, moderátor
--------------------
Tak sa nevracajme. Ale mimochodom teda, kto bude tým premiérom? 

Robert FICO, kandidát na prezidenta
--------------------
Povedal som, jeden zo 4 ľudí, ktorých som teraz pomenoval. Ale ja mám veľký rešpekt, pán redaktor, znovu si uvedomte, že som, dnes je dátum, ktorý je ešte 7 dní od prezidentských volieb. Ja musím mať rešpekt k ľuďom. Ako by to vyzeralo, keby som teraz začal rozprávať, že kto bude a aká bude vláda? To by znamenalo, že si nevážim to, ako ľudia rozhodnú v sobotu 29. marca. Ani celkom nechápem tieto otázky, pretože o tom treba hovoriť vtedy, ak tú dôveru dostanem. 

Braňo DOBŠINSKÝ, moderátor
--------------------
Dobre, poďme teda zmeniť tému. Krátko pár čísiel. V medzinárodnom testovaní PISA naši 15-roční žiaci skĺzli po prvý raz pod priemer vyspelých krajín OECD. Zhoršila sa matematická čitateľská gramotnosť, narastá počet žiakov, ktorí majú problém so zvládnutím prečítaného textu, čo je zásadná vec. Do testovania sme sa zapojili v roku 2003, vtedy sme boli v pásme priemeru. Páni obidvaja, kde to vidíte o 5 rokov povedzme v týchto výsledkoch, a ako by ste identifikovali kľúčový problém slovenského školstva z pozície prezidenta, čo by sa s tým dalo robiť?

Andrej KISKA, kandidát na prezidenta
--------------------
Môžem začať ja. Základné školstvo má jeden fundamentálny, základný problém v tom, že skutočne pozícia učiteľa, pozícia toho, kto je zodpovedný za výchovu našich detí, sa stala veľmi neatraktívnou. Mladí ľudia nechcú ísť za učiteľa, nechcú ísť. A my vieme, že pokiaľ nebudeme mať kvalitných učiteľov, tak proste nebudeme mať možnosť. Čiže v prvom rade je posilniť a vytvoriť všetko preto, aby sa skutočne funkcia učiteľa, pozícia učiteľa stala atraktívnejšou. A to s tým je spojená častá byrokracia, ktorá je na učiteľoch dávaná, ktorú treba odbúrať a pravdaže je v tom aj to, akú úroveň platu majú v porovnaní s ostatnými krajinami susediacimi, kde dosahujú. 

Braňo DOBŠINSKÝ, moderátor
--------------------
Čiže keď sa nemýlim, peniaze. 

Andrej KISKA, kandidát na prezidenta
--------------------
Nie, nie, nie, to nie je len o tom. Jeden učiteľ teraz mi napísal krásny list, kde hovorí- ja by som možno aj pracoval za menší plat, keby som nebol zahltený tou obrovskou byrokraciou a keby som mohol rozvíjať svoju kreativitu. Takže to je základné školstvo. Základné školstvo je o učiteľoch, o tých, ktorí tam sedia a je to o nich. 

Braňo DOBŠINSKÝ, moderátor
--------------------
Dobre a čo sa týka toho, tých čísiel? Povedzme, teraz sme pod tým priemerom, budeme o 5 rokov aspoň v pásme priemeru? 

Andrej KISKA, kandidát na prezidenta
--------------------
Tak pravdaže prezident neurčuje štátny rozpočet, prezident nenavrhuje zákony, ale pravdaže ako prezident by mal naliehať na vládu a na parlament, aby tú pozíciu učiteľa dostala tam, kde má byť, aby mladí ľudia, aby ľudia nám chceli za učiteľov ísť, aby sme mali kvalitných učiteľov. 

Braňo DOBŠINSKÝ, moderátor
--------------------
Dobre. Pán Fico, vy ako by ste identifikovali ten kľúčový problém a čo by ste s ním robili ako prezident?

Robert FICO, kandidát na prezidenta
--------------------
Prezident nemá exekutívne právomoci, ale hovorme o téme, keď už sme ju otvorili. Predovšetkým nie je žiadne tajomstvo, že sme pristúpili napriek tomu, že bola kríza, k zvyšovaniu platov pre učiteľov. Netvrdím, že to bolo nejaké brutálne zvýšenie, ale dali sme týmto krokom najavo učiteľskému zboru a statusu, že máme k nemu nejakú úctu a nejaký rešpekt. Veľmi ťažko je porovnávať platy na Slovensku a v Rakúsku. To by som nerád robil, pretože úplne z iných vychádzame podmienok ako to bolo v iných krajinách. Ale pokiaľ ide o školstvo, my sme nielen pristúpili k určitému ohodnoteniu, myslíme si, že by mal mať učiteľ vyšší plat ako je priemerný zárobok v národnom hospodárstve a k tomuto smerujeme, ale pre nás je najpodstatnejšie sa predovšetkým sústrediť na dve veci. A to ani tak nie je otázka byrokracie učiteľa. Treba vrátiť učiteľskému povolaniu normálnu vážnosť, pretože sme svedkami šikanovania učiteľov, správania sa detí, ktoré ani zďaleka som si ja nikdy nemohol dovoliť to, čo si možno dovoľujú dnes deti voči učiteľom. Možno musíme uvažovať o väčšej trestnoprávnej ochrane učiteľa, možno musíme uvažovať o ďalších krokoch právneho charakteru, ktoré dajú učiteľovi to, čo treba. Ja však vidím najväčší problém v strednom školstve, pretože máme stredné školstvo odtrhnuté od reality a neprodukuje nám takých ľudí, ktorých by sme potrebovali do praxe. Preto vítam, že sme teraz pripravili špeciálny zákon o takzvanom duálnom vzdelávaní, kde začína dochádzať k významnému prepojovaniu praxe, teda podnikov a študentov na stredných školách. A budeme tým vedieť, že čo prax naozaj potrebuje, aké typy remesiel, aké typy vzdelanie stredoškolského a to isté sa bude postupne vzťahov aj na vysoké školy. 

Braňo DOBŠINSKÝ, moderátor
--------------------
Dobre. Zmením tému, pardon, zmeníme tému. Zase čísla. Aktuálna výška rodičovského príspevku je dnes 203 eur. Minimálna mzda 352 eur. Čiže žena a matka s malým dieťaťom dostáva asi o necelých 50 eur menej ako je minimálna mzda. Je to podľa Andreja Kisku v poriadku, malo by sa to zmeniť a čo s tým môže urobiť prezident?

Andrej KISKA, kandidát na prezidenta
--------------------
Tak zlyhávanie štátu v oblasti sociálnej je skutočne akože obrovské. To nehovorím. 

Braňo DOBŠINSKÝ, moderátor
--------------------
Konkrétne ale poďme k tomuto. 

Andrej KISKA, kandidát na prezidenta
--------------------
Jasné, ja len situácia z charity, v ktorej robil, práve kde sú mamičky samé s deťmi a ešte napríklad to dieťa je choré, tak sa dostávajú do absolútnej, ale absolútnej, absolútnej chudoby. Takže ak je mamička sama s dieťaťom, určite je to plat, z ktorého sa v žiadnom prípade nedá vyžiť. Ale týchto problémov okrem mamičiek s deťmi je tu spústa, dôchodcov a tak ďalej, je tu spústa problémov, ktoré sa neriešili. Ale zase ja nebudem a myslím, že v tomto sa obaja zhodujeme, že prezident nenavrhuje teda štátny rozpočet, ale my máme. 

Braňo DOBŠINSKÝ, moderátor
--------------------
Nastavenie témy. 

Andrej KISKA, kandidát na prezidenta
--------------------
Presne a to je téma zle nastaveného sociálneho systému. 

Braňo DOBŠINSKÝ, moderátor
--------------------
Dobre. Pán Fico, vy si myslíte, že je v poriadku, že žena s malým dieťaťom dostáva menej ako minimálnu mzdu, malo by sa to zmeniť a považujete to za tému, ktorú by mal prezident otvárať? 

Robert FICO, kandidát na prezidenta
--------------------
Odmietam obraz, ktorý tu vytvára pán Kiska o Slovensku, že nič nefunguje. Toto jednoducho odmietam. A toto tu počúvam už od neho, ako nastúpil do tohto súboja. Na to by som mohol ja reagovať, že pán Kiska, prestaňte zneužívať charitu, pretože charita je vtedy charitou, keď ju robíte bez politických cieľov. A váš najbližší priateľ a dokonca svedok na svadbe a zakladateľ charity, ktorú robíte, povedal, že ste zneužili charitu na politické ciele. Takže nepoužívajte charitu v tomto súboji. Nemôžem povedať, že všetko je perfektné, ale my sme napríklad pristúpili v poslednom období po 3-ročnom zmrazení platov k navýšeniu platov. Ja som veľký zástanca rastu minimálnej mzdy a vždy budem, ale my môžeme sa prikrývať len takou perinou, akú máme. Tu sa veľmi ľahko príde do akejkoľvek relácie a povie sa- všetko je zlé a ja by som to urobil inak. Ja viem, aké sú reálne problémy ľudí. Ja sa s tými ľuďmi takisto každý boží deň stretávam, ale na rozdiel od pána Kisku, ktorý bez akejkoľvek zodpovednosti môže povedať, čo chce, ja môžem prijímať len rozhodnutia v rámci zodpovednosti, ktorú mám a možnosti ktoré mám. A urobili sme veľmi veľa. Ja si pamätám, ako sme zaviedli príspevok pri narodení prvého dieťaťa, druhého dieťaťa a tretieho dieťaťa a udržali sme ten príspevok. A to je vážna pomoc. Ak sa napríklad narodí v rodine dieťa a keď vám príde 800 alebo 900 eur. Ale my sme to zaviedli a hoci nás pravica tlačila to zrušiť, sme tieto sociálne veci jednoducho udržali.  Urobili sme veci, ktoré sa týkali napríklad vianočného príspevku. Koľko bolo kriku, že vianočný príspevok je vraj nesystémový alebo nejaký. A všetci ho nechali. Aj my ho naďalej podržiavame a budeme ho držať. A najpodstatnejšie je, ak si uvedomíme, aké sú cenové relácie, aké sú mzdové relácie na Slovensku, ja presne viem, aké sú platy, ja dobre viem, že najčastejší plat na Slovensku je od 500 do 600 eur. Ja dobre viem, že iba 11% ľudí na Slovensku zarába viacej ako 1100 eur. Ja dobre viem, že na Slovensku nie je ani jedno percento ľudí, ktorí by zarábali viacej ako /výpadok signálu/. Ale pokúšame sa pomáhať inak. Dnes sme prakticky na nulovej inflácii. Prečo? No lebo bojujeme za ceny. Dnes je otázka napríklad ceny energií. Nikdy keď bola pravicová vláda, vždy išli ceny energií hore. My sme tie energie držali a držíme ich stále. Aj preto môžem povedať, že Slovensko je na hranici inflácie a deflácie, čo je samozrejme pre ekonomiku dosť nepríjemný fakt, ale pre spotrebiteľa, pre človeka je to veľmi dobré. Takže nemôžem akceptovať, že všetko je zlé. Veď tu je nejaká kríza. Zase sa netvárme, že Slovensko je nejaký ostrov, ktorý ako tak fungoval bez akýchkoľvek možností. Nie. Tu je kríza, my z tejto krízy teraz vychádzame a robíme, čo sa dá. Aj pri omyloch, aj pri všetkom, čo s tým je spojené. Ale nesedím tu teraz a nerozprávam, že takto by to bolo, hentak by to bolo. Ja presne viem, ako to je a viem, aké možnosti dnes máme.

Braňo DOBŠINSKÝ, moderátor
--------------------
Hneď, pán Kiska, ešte doplním jednu vec. Vy ste, teraz prijímate posilnenie, ja to odcitujem zo zákone o rodine: „Manželstvo je zväzkom muža a ženy. Spoločnosť tento jedinečný zväzok všestranne chráni, napomáha jeho dobru.“ Vy ste to posunuli do Ústavy. Moja otázka znie aj pri tej predchádzajúcej, že teda materská alebo rodičovské, čo konkrétne, či to bude, čo prinesie rodinám, deťom, matkám, otcom? 

Robert FICO, kandidát na prezidenta
--------------------
My predovšetkým definujeme manželstvo, manželstvo a dávame mu ústavnú ochranu. Ja to považujem za veľmi dôležité. Aj v tomto máme s pánom Kiskom rozdielny názor, pretože pán Kiska je otvorene za registrované partnerstvo homosexuálov, ja mám na to iný názor. A dokonca pán Kiska ani nesúhlasil s tým, aby toto bolo v Ústave. Ja som za to, aby to bolo v Ústave, aby sme manželstvo pomenovali ako jedinečný zväzok muža a ženy. Tým aj dávame najavo, že rodina je niečo, o čo by sa táto spoločnosť mala opierať. Ale to nemá nič spoločné s ekonomicko-sociálnym pozadí. 

Braňo DOBŠINSKÝ, moderátor
--------------------
Čiže otvoriť túto tému povedzme posilnenia. 

Robert FICO, kandidát na prezidenta
--------------------
Áno, určite áno. Vždy, keď budú zdroje, ja som to povedal na vláde a budem to hovoriť aj tu, aj všade, ako náhle máme zdroje, ktoré môžeme rozdať, rozdajme tie zdroje. Ale momentálne bojujeme o vlastné prežitie, o konsolidáciu verejných financií. Aj tam sme dosiahli veľmi veľa. My si dnes požičiavame na medzinárodných trhoch alebo vieme uložiť dlhopisy na medzinárodných trhoch za najlepšie historické podmienky aké kedy boli. Aj preto možno pri hypotékach vidíme, že hypotéky dnes sú pre mladých ľudí zaujímavejšie z hľadiska úrokov. 

Andrej KISKA, kandidát na prezidenta
--------------------
Ja by som len rád reagoval, pretože predsa len pán premiér aj vyčerpal viacej na dve veci, ktoré povedal. Zneužívanie charity. Pán premiér, ja som robil v Dobrom anjelovi 8 rokov a to, čo som tam zažil, to je ten dôvod, prečo som do tej politiky sa rozhodol vojsť. A ja vám stále budem pripomínať, stále budem hovoriť o tom, ako štát zlyháva. Ako vy len rozprávate o tom, ako by sa problémy mali riešiť, ale ich neriešite. A tie prípady, s ktorými som sa stretol, s tými desiatkami, stovkami rodín, ktoré sa len a len kvôli tomu, že sa problémy neriešia, o problémoch sa len rozpráva, tak tie budem pripomínať. Budem hovoriť o zdravotníctve, budem o tom hovoriť, že zdravotníctvo zlyháva, budem hovoriť o tom, že nám nefunguje systém a budem hovoriť o tom, že je tu korupcia, hoci je vám to nepríjemné. Ja rozumiem, že je vám to nepríjemné, že vám hovorím skúsenosti z reálneho života, ale to hovoriť budem, pretože som to robil roky rokúce. Ešte zareagujem na tú rodinu. 

Braňo DOBŠINSKÝ, moderátor
--------------------
Ja len sa chcem spýtať, že a nie je to, je to podľa vás fér zaštiťovať sa Anjelom v politike?

Andrej KISKA, kandidát na prezidenta
--------------------
To určite nie, ale to je to presne, o čom treba hovoriť. Treba hovoriť o problémoch, ktoré sú, ktoré som zažil. A to sú presne tie problémy, ktoré to moje rozhorčenie vyvolali. A vrátim sa ešte k rodine. Pán premiér, ja som jasne povedal, prosím zase nezavádzajte a neklamte ako to zvyčajne robíte, ja som jasne povedal, že pre mňa základom rodiny je vzťah muža a ženy. Máme to uzákonené v zákone a keď to chceme dať do Ústavy, ja som za. Ale vždy som hovoril, že základom rodiny pre mňa je vzťah muža a ženy. Pravdaže, pre osoby rovnaké pohlavia, pokiaľ potrebujú z pohľadu zdravotných alebo z pohľadu dedenia mať určité úpravy, nech sa páči. Spravme túto úpravu, dajme túto možnosť. Ale základom rodiny, základom rodiny pre mňa je vzťah muža a ženy. A poprosím, už to neklamte opakovane v budúcnosti. 

Braňo DOBŠINSKÝ, moderátor
--------------------
Vidím, že ide boj o konzervatívneho voliča. Ale zostanem u vás, pán Kiska. Vy hovoríte, že registrované partnerstvá áno. To znamená úprava dedenia a tak ďalej, prste tie praktické veci. Ale hovoríte nie adopciám. Jednoduchá otázka. Podľa vás je deťom v detských domoch lepšie, keď zostanú v detských domovoch ako keď ich budú vychovávať povedzme dvaja homosexuáli, ktorí sa majú radi a žijú v harmonickom vzťahu?

Andrej KISKA, kandidát na prezidenta
--------------------
Ta to riešime dve rozdielne otázky. V prvom rade riešime tú otázku, prečo sú deti v detských domovoch, čo sú, mnohokrát sa dostávajú do detských domovov práve kvôli tomu, že neriešime ich sociálne problémy. To je jeden problém. A druhý problém riešime to, že máme mnoho párov na Slovensku, ktoré by si mohli deti adoptovať. A potom pravdaže čo sa týka adopcie, ja si nemyslím, že by tieto deti potom mali správne vzorce správania sa. Takže riešme v prvom rade, prečo sa tie deti do.

Braňo DOBŠINSKÝ, moderátor
--------------------
Pardon. Keby ste mali teda tú voľbu, že je dieťa v detskom domove alebo si ho adoptujú dvaja homosexuáli, ktorí sa majú radi a žijú v harmonickom vzťahu, tak by ste ho radšej nechali v detskom domove?

Andrej KISKA, kandidát na prezidenta
--------------------
Riešil by som detský domov, aby sa dieťa dostalo z detského domova do rodiny, či do pestúnskej starostlivosti alebo inej starostlivosti. Chcel by som, aby sa riešilo takouto cestou.

Braňo DOBŠINSKÝ, moderátor
--------------------
Áno, ešte pripomeniem čas. Robert Fico 8 minút 1 sekúnd a Andrej Kiska 12 minút 5 sekúnd. 

Andrej KISKA, kandidát na prezidenta
--------------------
Ja by som ešte predsa len, keďže mám toho času viacej a pán premiér tu ešte načrtol jednu tému, len jednu, pretože ja potrebujem reagovať, aby som aj ja len jednu otázku, pretože už otázka zdrojov. Pravdaže to, ak chceme riešiť učiteľov, potrebujeme peniaze. Ak chceme riešiť zdravotníctvo, potrebujeme peniaze. Ale na to, aby sme peniaze mali, potrebujeme, aby ekonomika fungovala. Pán premiér a za vás ekonomika stagnuje a to nie je že a nevyhovárajte sa prosím na Európsku úniu. Zamestnanosť, skutočný počet pracovných miest, sme jedna z mála krajín, kde tento počet klesá, možnosť, kde sa zamestnať. Všetky ostatné krajiny, Česko, Poľsko, tieto krajiny všetky v zamestnanosti rastú. Hovorme o tom, skadiaľ tie peniaze do ekonomiky dostať. 

Braňo DOBŠINSKÝ, moderátor
--------------------
Ale to nie je veľmi prezidentská téma.

Andrej KISKA, kandidát na prezidenta
--------------------
To nie je téma, ale bavíme sa o zdrojoch a bavíme sa o tom, prečo tie peniaze nie sú. A tam sú tie zlyhávania, o ktorých hovoríme a o tých zlyhávaniach, ktoré sa neriešia.

Robert FICO, kandidát na prezidenta
--------------------
Pán Kiska, pravdepodobne neštudujte veci, pretože Slovensko má jeden z najvyšších hospodárskych rastov v rámci Európskej únie. Slovensko je krajina, ktorá dosiahla pri konsolidácii verejných financií výsledok, ktorý nás vyradí z procedúry nadmerného deficitu. Slovensko je krajina, kde klesá nezamestnanosť. Takže nepridávajte sa k politikom, ktorí ako čím horšie, tak tým lepšie. Táto krajina má svoju históriu, táto krajina má svojich ľudí. Ale ak budeme tvrdiť, že nič nefunguje, tak potom urážame ľudí, ktorí pracujú v zdravotníctve, ktorí pracujú v sociálnej sfére, urážame učiteľov, urážame všetkých. Ja túto krajinu poznám ako vlastné vrecko, pán Kiska, pretože po tejto krajine chodím a tejto krajine som sa snažil dať všetko to, čo som jej mohol. Aj pri chybách. Opakujem, nikto nie je neomylný. Ale ako v tejto situácii ako predseda vlády odmietam tento obraz, ktorý tu vytvárate, pretože vy len všetko nihilizujete, nič tu nie je, nič tu nefunguje, jediné, čo tu je, je moja podnikanie, kde ste predávali práčky a teflónové panvice a potom je charita, ktorú ste zneužili. 

Andrej KISKA, kandidát na prezidenta
--------------------
Pán premiér, zase odbočujeme od témy. Ale toto, ale toto. Vy žijete v premiérskom svete, vy žijete uzavretý v svojich, vy žijete uzavretý, obklopený veľkým múrom. Choďte skutočne medzi ľudí, choďte sa porozprávať, príďte do Rimavskej Soboty, príďte do Svidníka, choďte skutočne medzi ľudí a rozprávajte sa s ľuďmi a rozprávajte sa s nimi, zažite ich reálne problémy, spýtajte sa ich. Pretože ja mám pocit, že my žijeme v rôznych svetoch. Vy hovoríte o svete, kde je fantasticky, kde sa nám všetko darí a ja hovorím o tom, že ľudia sú nespokojní, že ľudia nevidia tie reálne výsledky. Kde sú tie reálny výsledky, o ktorých stále hovoríte?

Braňo DOBŠINSKÝ, moderátor
--------------------
Skúsim to opäť prevziať do svojich rúk. Vrátim sa k tej téme, čo som sa pýtal.

Robert FICO, kandidát na prezidenta
--------------------
Prepáčte. 

Braňo DOBŠINSKÝ, moderátor
--------------------
Áno, krátko.

Robert FICO, kandidát na prezidenta
--------------------
Len musím povedať jednu vec, že takto nemôže fungovať aj diskusia. Viete, to je, na niektoré veci reagovať mne je to až také trápne, pretože len v rokoch 2006-2010 sme urobili 20 výjazdových rokovaní vlády do najťažších regiónov Slovenska. Prakticky každý deň som niekde. A teraz tu niekto príde a len tak vystrelí do luftu, že sedím za nejakým múrom a nič nerobím. To, či ako premiér robím alebo nerobím, o tom rozhodnú ľudia a nie vy, pán Kiska, a o tom rozhodnú v roku 2016, či som niečo urobil alebo neurobil. Áno, keď sa veľa robí a ja veľa robím, naozaj veľa urobím, urobia sa aj chyby. Ja si za týmito chybami jednoducho vidím, že keď robíte veľa aktivít, tak to môže priniesť aj nejaké zlyhania. Na druhej strane nemôžem povedať a nemôžem súhlasiť s vami, že nič tu nefunguje. Veď táto krajina má svoje osudy, táto krajina nejako ide. A prečo by som nepovedal čísla a výsledky, za ktorými si stojím? Ja viem, že ľudia sú na Slovensku nespokojní, viem, že veľmi veľa ľudí, je aj veľa nešťastí, že sú aj systémové zlyhania, ale robíme na nich. Ja nemám zlý úmysel. Ja nemám malé fide, ja mám bona fide. Pán Kiska, bona fide. Mám jednoducho vôľu pomáhať tejto krajine. Ale to je veľmi ľahko si sadnúť a niekde spoza plota na niekoho kričať. Ja viem, čo to je exekutívna zodpovednosť, viem, čo to je ísť na miesto tragédie a oznamovať príbuzným, ktorí tam stoja, že prepáčte, ale váš manžel práve zahynul v bani. Toto by som nikdy nechcel zažiť takúto situáciu, ktorá bola. Ja viem, čo to je ísť zobrať ťažko zraneného vojaka alebo mŕtveho vojaka do zahraničnej misie. Ja viem, čo to je ísť do fabriky, kde ľudia zarábajú 350 alebo 400 eur. Ja viem, čo to je stretnúť sa s rodinou, kde žijú možno rodičia s deťmi a nemajú dostatok finančných prostriedkov. Takže nehovorte mi tieto veci, že ja o ničom neviem a že žijem niekde v Bratislave.

Andrej KISKA, kandidát na prezidenta
--------------------
Ale ja vám to budem opakovať, ja vám to budem opakovať, pretože pýtajú sa ľudí, ako hodnotia vládu Roberta Fica. Zhoršenie pracovných príležitostí, zhoršenie situácie v zdravotníctve a podobne. A to je ten problém. Pretože pán premiér, vy ste išli za premiéra a dali ste nejaký sľub ľuďom, tak ho prosím vás naplňte, naplňte ho, pretože toto teraz vyzerá ako útek, ako útek pred zodpovednosťou, pretože skutočne ľudia sú tu nespokojní. A vy nenapĺňate tie sľuby, ktoré ste dali, s ktorými ste vošli.

Braňo DOBŠINSKÝ, moderátor
--------------------
Dobre, chcete reagovať?

Robert FICO, kandidát na prezidenta
--------------------
Myslím si, že pán Kiska preukázateľne dal najavo, ako sa bude správať ako prezident a to je veľmi nebezpečné pre Slovensko. Od prezidenta očakávam, že by mal naozaj spájať, spolupracovať a pán Kiska hovorí, že bude nahrádzať opozíciu, bude nahrádzať parlament. Ak pán Kiska máte takýto názor, aký teraz prejavujete, tak založte politickú stranu a choďte do reálneho politického súboja, choďte do parlamentu, dostaňte sa do vlády a potom to riešte, ak máte tento názor. Lebo vy dobre viete, že ako prezident o týchto veciach, o ktorých teraz hovoríte, nemôžete vôbec rozhodovať. Nemôžete nič urobiť. Ja sa tohoto bojím. Pretože tento strach tu je veľmi relevantný, že príde prezident, ktorý bude za každú cenu predĺženou rukou opozície a bude tĺcť do vlády, bude zle robiť, bude vyvolávať napätia. My potrebujeme prezidenta spájača, prezidenta, ktorý bude ľudí prizývať k stolu a nie ktorí bude atakovať vládu za každú cenu a robiť politiku. Prezident nie je vo štandardnej politike. Vy nemôžte nahrádzať opozíciu a politické strany.

Andrej KISKA, kandidát na prezidenta
--------------------
Ale ja nechcem nahrádzať opozíciu. Len dokončím, lebo aj ja musím zareagovať, pretože pán premiér rozpráva, aj ja potrebujem zareagovať. Pravdaže nie je prezident o tom, aby vytváral, aby bol predĺženou rukou opozície. Prezident je o tom, aby hovoril o tom, čo ľudí trápi a aké sú skutočne reálne problémy na Slovensku. A mne ako prezidentovi by v úvodzovkách bolo jedno, či ste premiérom vy alebo je tam premiérom, je premiér nominant inej strany. Ja by som vždy hovoril za ľudí a vždy by som hovoril za ich problémy a vždy by som hovoril o tom, čo ich trápi a snažil sa s vami ako s premiérom, s vládou hľadať riešenia k tomu, aby sa tá situácia zlepšila. Ale nemôžeme hovoriť stále o tom, že sa v krajine žije dobre, všetko sa preto robí a tie reálne kroky, tie reálne dôsledky ľudia necítia. 

Braňo DOBŠINSKÝ, moderátor
--------------------
Dobre, ale tu sa vrátim zase k vám. Vy hovoríte, že by ste, vám je to jedno, aký premiér a tak ďalej. Ale opäť, človek, ktorý nemá tú reálnu skúsenosť s politikou, lebo tam fungujú nejaké pravidlá, svoje pravidlá ako v každom remesle, tak by ste sa vlastne za pochodu učili tie pravidlá. Ako fungujú politické strany, ako funguje vyjednávanie v politických stranách, kto sú tí kľúčoví hráči povedzme v pozadí tých strán a tak ďalej a tak ďalej. Môžme si dovoliť proste človeka, ktorý nepozná tieto veci a že by sa to učil?

Andrej KISKA, kandidát na prezidenta
--------------------
Ale my potrebujeme človeka, ktorý zvládal krízové situácie, ktorý vie sa obklopiť sa špičkovými ľuďmi, ktorý vie, ako riešiť čo sa v spoločnosti deje. My potrebujeme skutočne človeka so skúsenosťami, ktorý reálne dokázal, ktorý reálne dokázal, nie že o tom hovorí, ale reálne dokázal pomôcť ľuďom, reálne vybudoval pracovné miesta, reálne denne zvládal desiatky problémov, dohôd, negociácii a to všetko. My skutočne potrebujeme takéhoto človeka. Ale čo je ešte dôležitejie.

Braňo DOBŠINSKÝ, moderátor
--------------------
Čiže nebojíte sa vlastne toho sveta politiky?

Andrej KISKA, kandidát na prezidenta
--------------------
Absolútne nie, absolútne nie. Práve že som pripravený a myslím si, že skúsenosti, ktoré za sebou mám a to, ako to chcem robiť a ako chcem za tých ľudí zabojovať, sú jasné. Takže ja s týmto určite problém nemám.

Braňo DOBŠINSKÝ, moderátor
--------------------
Dobre. Vy hovoríte, pán premiér, teda pán Fico, o tom, že spájať a tak ďalej, ale tam si dovolím pripomenúť, že napríklad vy ste dlhodobo v prieskumoch verejnej mienky jeden z troch najdôveryhodnejších politikov na Slovensku, chronicky dlhodobo, ale zároveň veľmi často vychádzate, ak sa robia podrobnejšie prieskumy, ako jeden z troch najnedôveryhodnejších, respektíve polarizujete. Či viete prekonať tento fenomén, ktorý so sebou nesiete?

Robert FICO, kandidát na prezidenta
--------------------
Vízie spájajú, rozhodnutia rozdeľujú. Predseda vlády musí prijímať rôzne rozhodnutia, ktoré sú rôzne hodnotené. Ale prezident je v inej pozícii. Prezident neprijíma exekutívne rozhodnutia, prezident naopak koná podľa Ústavy Slovenskej republiky a tam sú jeho právomocí také, ktoré nevedú ku konfrontácii. Ja som jednoducho viedol a vediem štandardný politický súboj, pretože je proti mne opozícia a v parlamente som atakovaný, média atakujú, to je celkom prirodzené, normálne. Ja sa zase domnievam, že to, čo som sa naučil v politike za tie roky, aj hlavne tie medzinárodné skúsenosti, ktoré mám, to sú veci, kde sa tak človek nedá naučiť len za pol minútu. Preto sa domnievam, že je veľmi dôležité, aby ten, kto príde ako prezident, bol schopný okamžite dávať ľudí dohromady a nie ich rozdeľovať. A zdá sa mi a to teraz ja budem rešpektovať každé rozhodnutie ľudí, ktoré príjmu 29. Ak pán Kiska vyhrá, no tak mu zablahoželám k prezidentovi a budem ho brať ako prezidenta Slovenskej republiky. Ja musím rešpektovať jednoducho výsledky. Nikdy ich nebudem spochybňovať tieto výsledky. Ale mám takú obavu, že pán Kiska ide do veľkej konfrontácie, ktoré dnes ale Slovensko naozaj, naozaj nepotrebuje.

Andrej KISKA, kandidát na prezidenta
--------------------
Môžem? Pán premiér rád používa slovo stabilita a aj toto bolo to, ako on si predstavuje tú stabilitu. Skutočne si predstavuje pod stabilitou to, že premiér, predseda parlamentu, prezident, všetci sú z jednej politickej strany a takto si on predstavuje stabilitu ako takú. Ale tá stabilita nie je o tom, že všetci sú z jednej politickej strany a vedia sa o sebe dohodnúť. To, že nám tu skutočne vzniká extrémizmus, to, že tu máme v úvodzovkách krajinu, ktorá je v zlom počas vo vnútri, je práve dôsledok toho, že to tu nefunguje, že vláda, že politici tradiční skutočne o problémoch hovoria a problémy neriešia. A o tom to je. Takže my nepotrebujeme. Stabilita, stabilita v ponímaní premiéra, stabilita toho kľúdu a pokoja, pravdaže premiér nemá vyvolávať pnutia, ale pokiaľ, pardon, ospravedlňujem sa, prezident, pokiaľ veci ale nefungujú, tak pravdaže musí, je to úlohou prezidenta, to aby tieto veci jasne pomenoval. A stabilita nie je spájanie a to, že celá politická moc v krajine patrí jednej politickej strane.

Braňo DOBŠINSKÝ, moderátor
--------------------
Dobre a teraz sa vrátim k tomu, že áno, prezident kompetenčne nemá povedzme právomoc predkladať zákony, môže povedzme vetovať zákon, ale v zásade to veľmi nezmení, lebo tam sa nezvyšuje na nejaké ústavné kvórum a podobne. Pýtam som sa na viacero otázok, či ich prezident otvorí alebo neotvorí a tak ďalej. Dobre, otvorí to a čo ďalej s tými kompetenciami?

Andrej KISKA, kandidát na prezidenta
--------------------
No tak určite ak by sa prijímal zákon, ktorý zase nezamestnanosť bude zvyšovať na Slovensku, ktorý zase bude škodiť živnostníkom, malým a stredným zametnávateľom, tak určite by som si zavolal najskôr ministra a argumentoval s ním. Ak by to nepomohlo, určite by som si zavolal pána premiéra. Takto by som si ho zavolal a diskutoval s ním o tom, prečo chcú prijať zákon, ktorý zase len zhorší podmienky pre podnikanie a zhorší možnosť získavať prácu pre ľudí. A pokiaľ by ani toto nepomohlo, tak by som sa jasne postavil pred verejnosť, postavil by som sa pred ľudí a povedal- vláda navrhuje parlamentu zákon, vláda chce navrhnúť parlamentu zákon, ktorý je zlý, ktorý je škodlivý. A o tom je tá úloha prezidenta. A to je tlak verejnej mienky. Pravdaže môže parlament na záver odsúhlasiť aj zákon, ktorý by bol v tomto prípade proti ľuďom, ale to už je zodpovednosť parlamentu a je to zodpovednosť vlády. Ale je úlohou prezidenta jasne tieto veci pomenovať a najskôr diskutovať a keď sa nedá, postaviť sa pred ľudí a jasne povedať svoj názor.

Braňo DOBŠINSKÝ, moderátor
--------------------
Čiže aj hlas akýsi verejný, hej?

Andrej KISKA, kandidát na prezidenta
--------------------
Určite. 

Robert FICO, kandidát na prezidenta
--------------------
Pán Kiska, prezidentský úrad nie je nebankovka alebo s.r.o., kde sedíte za stolom a dávate pokyny. Tu sú jasné vzťahy v Ústave Slovenskej republiky medzi prezidentom a premiérom. Ak si myslíte, že to je tak, že zavoláte premiéra a dáte mu pokyny a že ho zavoláte, vy môžte pozvať premiéra, môžte pozvať predsedu parlamentu, môžte s nimi hovoriť. Takže je dôležité poznať vzťahy medzi politickými predstaviteľmi a ústavnými činiteľmi. A k tej akejsi koncentrácii moci. Pán Kiska, je v Rakúsku šéf parlamentu socialista, je predseda vlády socialista, je šéf parlamentu socialista? A vadí to tej krajine? Je vo Francúzsku všetko obsadené predstaviteľmi ľavicového politického spektra? Keď v Anglicku vyhrá konzervatívna strana alebo labour party, tak vždy obsadzujú všetky pozície v štáte. Toto je parlamentná demokracia, musíte rešpektovať, že ľudia v parlamentných voľbách niečo povedali, dali nejaké mandáty, tie mandáty potom prichádzajú tej strane. A musíte rešpektovať aj to, že ľudia sa budú rozhodovať v týchto voľbách zase prezidentských, tak ich nechajte. Nevnucujte im témy typu že koncentrácia moci. To tak nie je. Toto sú demokratické priame voľby a nech sa ľudia rozhodujú podľa skúseností a podľa toho, či v tom človeku vidia dobrú hlavu štátu alebo nevidia dobrú hlavu. Toto je pre mňa jediné kritérium. Bude to dobrá hlava štátu alebo nebude to dobrá hlava štátu?

Braňo DOBŠINSKÝ, moderátor
--------------------
Ja len upozorním, pardon, pre poslucháčov a divákov čas. Robert Fico 2 minúty 28 sekúnd zostáva. Andrej Kiska, zostáva 6 minút 36 sekúnd.

Andrej KISKA, kandidát na prezidenta
--------------------
Čo sa týka Ústavy, pravda že nebojte sa, ja Ústavu poznám a neslovičkárme tu teraz. Ale k tomu, čo ste hovorili. Určite nie je problém v tom, pokiaľ vy teraz máte plnú kontrolu nad vládou, plnú kontrolu nad parlamentom, pokiaľ by z toho reálne výsledky pre reálnych ľudí na Slovensku fungovali. V tomto určite by problém nebol. Ale tá vízia toho, že tá stabilita je skutočne založená na tom, že všetci sú z jednej strany, podľa mňa nie je správna. Dnes skutočne potrebuje mať vláda protiváhu, skutočne tu musí byť autorita, ktorá sa dokáže zastať napríklad ombudsmanky, voči ktorej ste tak arogantne postupovali alebo lekárky v Nitre, ktorá bola trestaná za to, že poukázala na to, ako sú zlyhávania zdravotníctva alebo za slušných sudcov, ktorí kričia o tom, že súdnictvo je pokrivené a že treba ho zmeniť. Tu skutočne vláda potrebuje mať zdravú protiváhu. Tu musí byť autorita, o ktorej ľudia budú vedieť, že je tam kvôli ním a že sa vie ľudí zastať.

Braňo DOBŠINSKÝ, moderátor
--------------------
Dobre, ešte máme jednu konkrétnu otázku, čo sa týka priamo kompetencií prezidenta. Kauza Čentéš ukázala, že vlastne prezident môže v personáliách oveľa viac ako sme si dovtedy mysleli. Je to rozhodnutie Ústavného súdu. Poviem tri mená, Iveta Macejková, Štefan Harabin, Jozef Čižnár. Povedzme, ak by ste boli v pozícii, že by ste mali menovať týchto ľudí, menovali by ste ich? Jasná odpoveď.

Andrej KISKA, kandidát na prezidenta
--------------------
To sa nedá povedať áno alebo nie, pretože to treba dokončiť, treba tú vetu dokončiť. V prvom rade je tu ešte jedno podanie na Ústavný súd, ktoré čakáme, ako Ústavný súd rozhodne, aby sa zjednotil. Za druhé, tak ako som povedal, ako prezident by si, ja by som ctil ducha tradície Ústavy a čo sa týka vymenovania pána Harabina, spravil by som všetky formálne a neformálne kroky k tomu, aby menovaný nebol. Ale je potrebné si ujednotiť, aký chceme systém v našej krajine, či chceme systém poloprezidentský alebo parlamentný. Prez´tože posledné rozhodnutie tohoto Ústavného súdu nám trochu rozvracia našu krajinu a zrazu dáva prezidentovi možnosti, ktoré predtým nemal. Takže ja som osobne, keby som bol prezidentom, tak určite by som si sadol a hľadal riešenia s predsedom parlamentu, s predsedkyňou Ústavného súdu a hľadal by som to riešenie, aby sa to zjednotilo, aby sme skutočne našli, aby sme v našej spoločnosti mali poriadok, aby sme vedeli, kto čo môže a kto čo nemôže, aby to bolo v súlade a s tradíciou Ústavy.

Braňo DOBŠINSKÝ, moderátor
--------------------
Vy ste dali červenú Štefanovi Harabinovi. Ivete Macejkovej by ste dali tiež červenú, keby ste boli pozícii, že by ste ju mali menovať?

Andrej KISKA, kandidát na prezidenta
--------------------
Nebudem sa vyjadrovať ku ďalším osobám.

Braňo DOBŠINSKÝ, moderátor
--------------------
Prečo? 

Andrej KISKA, kandidát na prezidenta
--------------------
Myslím si, že mám jasne jednu osobu, ktorá je symbolom problémov nášho zdravotníctva k tejto osobe treba jasne povedať a to som povedal. 

Robert FICO, kandidát na prezidenta
--------------------
Zdravotníctva?

Andrej KISKA, kandidát na prezidenta
--------------------
Pardon, súdnictva, ospravedlňujem sa.

Braňo DOBŠINSKÝ, moderátor
--------------------
Čiže tam by ste váhali v prípade pani Macejkovej.

Andrej KISKA, kandidát na prezidenta
--------------------
Neriešme teraz personalistiku prosím. 

Braňo DOBŠINSKÝ, moderátor
--------------------
Dobre, je to vaše právo. 

Robert FICO, kandidát na prezidenta
--------------------
Ja som sa trošku stratil v tých frázach pána Kisku, priznám sa, pretože hovorí o nejakom rozvracaní krajiny nálezom Ústavného súdu. Ale dobre, veď sme už zvyknutí na spôsob komunikácie pána Kisku. Myslím si, že keď sa pýtate na tieto mená, určite by som ako prezident využíval právomoci, ktoré Ústavný súd a Ústava Slovenskej republiky dáva. A ak sa pýtate priamo napríklad na problematiku Najvyššieho súdu, dnes máme legitímne zvoleného predsedu Najvyššieho súdu, ale je objektívny fakt, že predseda Najvyššieho súdu rozdeľuje súdnictvo. Preto keď sa pýtate, tak ak by sa mňa opýtal pán Harabin, že či by som ho odporúčal, aby kandidoval na predsedu Najvyššieho súdu, tak by som mu povedal, že aby nekandidoval, že mu to neodporúčam.

Andrej KISKA, kandidát na prezidenta
--------------------
Tak toto je zaujímavá otázka, pretože práve vy ste tá osoba, ktorá pána Harabina dostala do týchto funkcií. A to je veľmi zaujímavý postreh pre našu spoločnosť.

Robert FICO, kandidát na prezidenta
--------------------
Pán Kiska, prosím, predseda Najvyššieho súdu je volený v Súdnej rade. Súdna rada nemá nič spoločné s politikou.

Andrej KISKA, kandidát na prezidenta
--------------------
Bol ministrom predtým. Dobre, my vieme, kto koho. 

Braňo DOBŠINSKÝ, moderátor
--------------------
Minimálne je to zaujímavá informácia. V prípade tých ďalších dvoch mien, u pána Čižnára sa ani nepýtam, lebo však vlastne ho volil Smer v parlamente, to nespochybňujem, to je fakt. V prípade pani Macejkovej?

Robert FICO, kandidát na prezidenta
--------------------
Nevidím absolútne žiadny dôvod na výmenu predsedníčky Ústavného súdu. To by bolo úplne nezodpovedné. 

Braňo DOBŠINSKÝ, moderátor
--------------------
Posuniem to ďalej, pán Kiska. Lebo to menovacie portfólio sa týka napríklad generálov a týka sa napríklad aj rektorov. Ja pôjdem do susedného Česka, možno si pamätáte kauza pána Putnu. 

Andrej KISKA, kandidát na prezidenta
--------------------
Pamätám. 

Braňo DOBŠINSKÝ, moderátor
--------------------
A prezidenta. Vy by ste zasahovali do v úvodzovkách akademických slobôd a rozhodnutia, kto má byť rektor a kto nie alebo by ste to proste rešpektovali?

Andrej KISKA, kandidát na prezidenta
--------------------
Určite by som to rešpektoval. 

Braňo DOBŠINSKÝ, moderátor
--------------------
Aj v prípade, že by to bola osoba, ktorá by vyvolávala vo vás alebo vo verejnosti pochybnosti?

Andrej KISKA, kandidát na prezidenta
--------------------
Určite v prípade, ak by to bola osoba, ktorá by vyvolávala pochybnosti, určite by som si sadol s navrhovateľom, diskutoval o tom, ale rešpektoval by som návrh, rešpektoval by som tento názor.

Braňo DOBŠINSKÝ, moderátor
--------------------
A ďalších? Lebo tam je to portfólio naozaj široké.

Andrej KISKA, kandidát na prezidenta
--------------------
Ale ja sa vrátim spätne, to je to, čo som hovoril predtým. Skutočne by sme mali vrátiť tú pozíciu, aká sa nachádza u nás na Slovensku, keď sa meníme z toho parlamentného na poloprezidentský, kde zrazu prezident sa rozhodol, že bude, že nebude menovať a podobne, mali by sme v tomto spraviť poriadok a vrátiť to naspäť do stavu.

Braňo DOBŠINSKÝ, moderátor
--------------------
Ceremoniála, hej?

Andrej KISKA, kandidát na prezidenta
--------------------
To nie je ceremoniála, my by sme skutočne mali hovoriť o tom, ako tá Ústava bola písaná, mali by sme sa snažiť ju pochopiť, ako bola písaná, ako bola tvorená a používať zdravý rozum.

Braňo DOBŠINSKÝ, moderátor
--------------------
Čiže v každom prípade je to rozhodnutie ústavných sudcov, ale váš pohľad osobný je taký, že radšej by ste boli, aby prezident mal len tú kompetenciu, že rešpektuje rozhodnutie parlamentu v prípade generálneho prokurátora, rešpektuje rozhodnutie Súdnej rady v prípade predsedu Najvyššieho súdu a tak ďalej a tak ďalej?

Andrej KISKA, kandidát na prezidenta
--------------------
Prezident by sa mal opierať o to, čo som hovoril. Ja už som to tu spomínal. Mal by sa opierať o tú svoju autoritu a pokiaľ prezident autoritou je a pokiaľ by tu boli výhrady k niektorým osobnostiam, ktoré by mali byť menované a prezident by si to prešiel, tak verím, že by jeho názor bol vypočutý. 

Braňo DOBŠINSKÝ, moderátor
--------------------
Čiže skôr neformálne by ste sa snažili vplývať, ale chceli by ste to vrátiť do tej pozície, ako to bolo pred rozhodnutím Ústavného sudu v prípade kauzy Čentéš?

Andrej KISKA, kandidát na prezidenta
--------------------
Áno, presne.

Braňo DOBŠINSKÝ, moderátor
--------------------
Dobre. Pán Fico, ešte aj vás sa spýtam na tých rektorov. Vy by ste predpokladám alebo neviem, rešpektovali by ste rozhodnutie v prípade rektorov, teda akademickej slobody alebo ak by boli vážne pochybnosti, aj tam by ste povedzme vplývali nejakým spôsobom na to rozhodnutie?

Robert FICO, kandidát na prezidenta
--------------------
Ako prezident by som využil právomoc, ktorú dostal podľa Ústavného súdu a všade tam, kde by som videl pochybnosti, že ide o človeka, ktorý nie je schopný zvládať funkciu, do ktorej by mal byť menovaný, tak by som toto oprávnenie využil. Potom je to oprávnene.

Braňo DOBŠINSKÝ, moderátor
--------------------
Čiže aj v prípade rektorov?

Robert FICO, kandidát na prezidenta
--------------------
Určite áno, všade tam, kde to je možné, by som uvažoval, že či človek, ktorý je navrhovaný, zodpovedá a či spĺňa všetky kritéria na danú funkciu. 

Braňo DOBŠINSKÝ, moderátor
--------------------
A bolo by to skrô v rovine formálnej alebo neformálnej, to znamená, nejak vyvíjať ešte pred tým rozhodnutím?

Robert FICO, kandidát na prezidenta
--------------------
Vždy je dôležité, aby prezident komunikoval s tými, ktorí navrhujú týchto ľudí, či to je Súdna rada alebo ktokoľvek iný, takže určite by to bolo v spolupráci s týmito inštitúciami. 

Braňo DOBŠINSKÝ, moderátor
--------------------
Dobre. Za chvíľočku máte práve minútu, tak vám ju poskytnem, ale ešte predtým, pán Kiska, sa vrátim k tým kompetenciám prezidenta. Lebo jednou z tém alebo jednou z možností je aj legislatívna aktivita. Otvorilo to viacero kandidátov. Vy by ste požadovali alebo vyvíjali nejakú aktivitu k tomu, aby prezident získal legislatívnu aktivitu, to znamená právo predpokladať zákony? Lebo v súčasnosti by ste na to museli získať poslancov nejakých.

Andrej KISKA, kandidát na prezidenta
--------------------
Nie. Nemyslím si, že by mal prezident predkladať, mať právo predkladať zákony. To takto si ja osobne nepredstavujem funkciu prezidenta ako takého. Viem si predstaviť pri odborných témach ako je zdravotníctvo, ako je školstvo, že prezident prevezme záštitu nad okrúhlym stolom, zvolá špičkových odborníkov, diskutuje o tom s nimi, z čoho môže vzísť materiál alebo podklad, ktorý môže predložiť buď priamo vláde, príslušnému ministrovi alebo poslancom v parlamente. Ale nevidím funkciu prezidenta v tom, aby začal predkladať priamo on návrh zákonov.

Braňo DOBŠINSKÝ, moderátor
--------------------
Čiže tam vlastne by ste ale museli získavať na to poslancov alebo ministra.

Andrej KISKA, kandidát na prezidenta
--------------------
Pravdaže, ale pokiaľ je súhlas odborníkov, pokiaľ táto vízia, napríklad to, čo nám v zdravotníctve už dlhodobo chýba, vízia zdravotníctva by postavená bola a bola by odobrená odbornou verejnosťou a potom predložené širokej verejnosti k diskusií a pokiľ by tu bol súhlas spoločnosti ako takej, tak som presvedčený o tom, že aj príslušný minister by sa takouto víziou alebo takýmto niečím zaoberal. A pokiaľ nie, je pravda, že je to úloha prezidenta, aby to predložil a začal rokovať poprípade so samotnými poslancami, ale proste aby vytvoril ten tlak na to, aby sa o problémoch zase len nehovorilo, ale aby sa problémy riešili. A to hlavne v prípade, pokiaľ tá odborná verejnosť má jasný názor na to, ako by sa problémy v zdravotníctve, napríklad jeho odpolitizovaním, napríklad skutočným zavedením DRG a tak ďalej, a tak ďalej, aby sa vyriešili. 

Braňo DOBŠINSKÝ, moderátor
--------------------
Nepôjdeme do konkrétnosti, dobre. Ja som sa Roberta Fica pýtal na to, kto by ho nahradil v pozícii premiéra, keby sa stal prezidentom. U vás mám inú otázku. U vás mám otázku, kto bude kancelárom prípadného prezidenta Andreja Kisku?

Andrej KISKA, kandidát na prezidenta
--------------------
Absolútne neriešim. Vždy som sa v každom projekte obklopil špičkovými ľuďmi, každá jedna činnosť, ktorú som robil, vždy okolo mňa bol tím najlepších, najkvalitnejších ľudí a určite v prípade, ak by som sa prezidentom stal, tak takýto ľudia by tam boli. S pánom Mazákom som teraz vo veľmi úzkom jednaní a tak ďalej a tak ďalej. 

Braňo DOBŠINSKÝ, moderátor
--------------------
Pán Mazák by bol nový kancelár?

Andrej KISKA, kandidát na prezidenta
--------------------
Nie, nie, nie, ale hovorím o problémoch, hovorím ako o odborníkoch, hovorím o ľuďoch, ktorými by som sa obklopoval.

Braňo DOBŠINSKÝ, moderátor
--------------------
Čiže ešte nemáte meno?

Andrej KISKA, kandidát na prezidenta
--------------------
Nie, to určite teraz nie.

Braňo DOBŠINSKÝ, moderátor
--------------------
Dobre páni, ešte teda na záver máme práve minútu 3 sekundy Robert Fico, Andrej Kiska minúta presná a 87 stotín sekundy. Takže ešte vám chcem umožniť, aby ste charakterizovali pre divákov, poslucháčov kľúčovú výzvu, problém, ktorý stojí pred prezidentom v nasledujúcich piatich rokoch. Pán Fico.

Robert FICO, kandidát na prezidenta
--------------------
Predovšetkým by som urobil dva odkazy, ak dovolíte. Jeden odkaz je vo vzťahu k ľuďom, ktorí musia vedieť, že bez ohľadu na to, ako dopadnú tieto prezidentské voľby, je zabezpečená kontinuita vo vládnutí. Vláda ide ďalej, vláda bude plniť programové vyhlásenie. A bez ohľadu na to, či budem alebo nebudem zvolený, mi bude vždy veľmi záležať na tom, aby sa rešpektovala Ústava Slovenskej republiky, ktorá hovorí o sociálne orientovanej ekonomike a o sociálnom štáte. Pokiaľide o druhý odkaz, tak ten odkaz je, že sa naozaj bojím konfrontácie, do ktorej tlačí protikandidát Slovensko. Bojím sa, že stratíme priestor na kľudné riešenie vecí. Ja ponúkam spoluprácu, ponúkam kľud, ponúkam jednoducho možnosť zainteresovaných ľudí si sadnúť a prijímať dobré rozhodnutia. Čiže spolupráca, sociálny zmier, toto ponúkam slovenskej verejnosti ako prípadný kandidát.

Braňo DOBŠINSKÝ, moderátor
--------------------
Toľko Robert Fico. Andrej Kiska?

Andrej KISKA, kandidát na prezidenta
--------------------
Tak ja by som chcel sľúbiť ľuďom, chcel by som sľúbiť naším občanom, že v prípade, ak by ma zvolili, tak skutočne by som prezidentom, ktorý by tam vošiel kvôli ľuďom. Snažil by som sa spraviť všetko preto, aby sa vrátila dôvera naspäť v prezidentský úrad, aby som bol prezidentom, ktorý bude ľudí spájať a motivovať, aby som nebol človekom, ktorý našu spoločnosť polarizuje a rozdeľuje. Bol by som veľmi rád, aby naša krajina sa prebrala zo stagnácie, aby mladí ľudia nechceli z našej krajiny odchádzať, aby súdnictvo začalo fungovať, ľudia mu mohli veriť, aby nám fungovalo naše zdravotníctvo a ja dúfam, že ak by som sa tým prezidentom stal, tak po tých 5 rokoch by ľudia mohli povedať- ten prezident tomu aj pomohol.

Braňo DOBŠINSKÝ, moderátor
--------------------
Toľko Andrej Kiska a Robert Fico. Ďakujem za diskusiu.

Robert FICO, kandidát na prezidenta
--------------------
Ďakujem za pozvanie.

Andrej KISKA, kandidát na prezidenta
--------------------
Ďakujem aj ja.

Braňo DOBŠINSKÝ, moderátor
--------------------
No a s želaním pekného dňa sa od mikrofónu lúči Braňo Dobšinský. Ešte dodám, že toto bol prvý duel. Ten posledný bude v stredu, sympatické gesto, bude v stredu večer, kde na hrade, Bratislavskom hrade kolega Martin Strižinec privíta opäť Roberta Fica, aj Andreja Kisku. Takže pekný deň.

Robert FICO, kandidát na prezidenta
--------------------
Dovidenia a dopočutia.

Andrej KISKA, kandidát na prezidenta
--------------------
Dovidenia a pekný deň všetkým.

10.5.2014
Rádio Slovensko
Sobotné dialógy s predsedom vlády
10.5.2014    Rádio Slovensko    str. 01   12:10 Sobotné dialógy
            
Branislav DOBŠINSKÝ, moderátor
--------------------
Európskej ekonomike sa po rokoch krízy začína opäť dariť a posilňuje sa aj ekonomický rast Slovenska. Našim hlavným problémom však i naďalej zostávajú státisíce ľudí bez práce. A hoci ekonómovia potvrdili, že Slovensko je na ceste k udržateľným verejným financiám, na budúce generácie ešte stále presúvame príliš veľké bremená. Viaceré systémové reformy pritom zostávajú stále v nedohľadne. Na susednej Ukrajine eskaluje medzinárodný konflikt nedoziernych rozmerov, no slovenská armáda sa po rokoch finančnej podvýživy ocitla na samej hrane bojaschopnosti. Dámy i páni, príjemné sobotné popoludnie. Je tu opäť čas Sobotných dialógov tento raz s predsedom vlády Robertom Ficom.

Robert FICO /Smer-SD/, predseda vlády SR
--------------------
Ďakujem za pozvanie a všetkým želám pekný deň. 

Branislav DOBŠINSKÝ, moderátor
--------------------
Inak ide vlastne o prvé dialógy po prezidentských voľbách. Začnime asi tým, čo ľudí možno zaujíma najviac v tejto chvíli okrem tých politických vecí a to sú čísla. Konkrétne, ekonomický rast, tá prognóza Európskej komisie, ako aj OECD nám hovorí, že tak ako rastie európska ekonomika, začína rásť aj slovenská ekonomika. Napriek tomu ešte stále ten hlavný problém je nezamestnanosť. Kedy môžeme čakať, že sa tie čísla, tá rozbiehajúca sa ekonomika premietne aj do toho, že začnú pribúdať pracovné miesta?

Robert FICO /Smer-SD/, predseda vlády SR
--------------------
Nechcem byť samozrejme hneď defenzívny, ale chcem niečo povedať na úvod. Ak sa nedarí Slovensku, tak je na vine vláda Roberta Fica. Ak sa darí Slovensku, tak vláda nemá nič s tým spoločné a za všetko zodpovedá dobrý hospodársky rast v Európskej únii. Pán redaktor, my sme hospodársky rástli aj vtedy, keď únia nerástla, keď bola v únii recesia, pretože sme prijímali veľké množstvo domácich vnútorných opatrení. Preto na jednej strane máte pravdu, že je tu absolútny súvis medzi ekonomikou Slovenska a Európskej únie, pretože sme. 

Branislav DOBŠINSKÝ, moderátor
--------------------
85%.

Robert FICO /Smer-SD/, predseda vlády SR
--------------------
Ja s tým absolútne súhlasím, ale treba si uvedomiť, že aj vláda robí a robila množstvo veľmi vážnych rozhodnutí vo vzťahu k podpore hospodárskeho rastu. A preto ja to vnímam ako veľmi dobré vysvedčenie Slovenska. Pretože ak máme mať v tomto roku hospodársky rast 2,2% a v roku 2015 dokonca 3,1%, čo bude asi štvrtý najvyšší hospodársky rast v eurozóne, tak treba to minimálne spravodlivo rozdeliť, že niečo urobila vláda a niečo ťahá európska ekonomika. Je to vynikajúce vysvedčenie pre Slovensko, pretože naviac tu vidno obrovské konsolidačné úsilie, ktoré sme urobili v prvých dvoch rokoch a najmä tak Európska komisia, ako aj OECD, ale aj naša Rozpočtová rada hovoria, že je to udržateľné, že to nie je nejaké výkyvové, že teraz niečo prišlo, ale že tu je perspektíva takéhoto rastu a konsolidácia aj najbližších období. 

Branislav DOBŠINSKÝ, moderátor
--------------------
Taká polcesta, súhlasím. 

Robert FICO /Smer-SD/, predseda vlády SR
--------------------
Ešte jeden údaj chcem povedať, ten je tiež veľmi dôležitý. Viete, že sme prvýkrát pristúpili k určitému navyšovaniu miezd. Bolo to veľmi vážne rozhodnutie v čase konsolidácie, ale podstatnejšia správa je, že naďalej nám, veľmi mierne síce, ale naďalej je tu tendencia rastu reálnych miezd, kým za pravicovej vlády bol pokles reálnych miezd. A potvrdzujú všetci, teraz nehovorím ja za vládu Slovenskej republiky, ale hovorím prognózy a správy, ktoré dnes na stôl dávajú relevantné inštitúcie, aj tu teda je pomerne zaujímavý trend do budúcnosti. 

Branislav DOBŠINSKÝ, moderátor
--------------------
Pardon, že vás preruším, pre poslucháčov, zaujímavé je na tom raste, ktorý máme v tých prognózach, že má byť výraznejšie ťahaný domácou spotrebou.

Robert FICO /Smer-SD/, predseda vlády SR
--------------------
Čo je dobré. 

Branislav DOBŠINSKÝ, moderátor
--------------------
Čo je dobré. To znamená, že ľudia viac kupujú, viac dôverujú, požičiavajú si, vyššie platy a tak ďalej. Ale vrátim sa k tým číslam nezamestnanosti, lebo ekonómovia hovoria, že v zásade potrebuje krajina, Slovensko konkrétne, povedzme tých 3,5% aspoň, aby začali vznikať nové miesta. Navyše, firmy po tých rokoch krízy sú oveľa opatrnejšie. Naučili sa, že dá sa viac robiť s menej ľuďmi. Tak tá otázka znie, že naozaj tých 300 000 ľudí a viac je momentálne bez práce, kedy sa to zmení?

Robert FICO /Smer-SD/, predseda vlády SR
--------------------
Áno. Predsa sme nikdy sa netvárili, že tento problém na Slovensku neexistuje. Ak si pamätáte tri strategické ciele, ktoré som nastavil pre vládu, tak jeden z týchto cieľov je predovšetkým boj proti nezamestnanosti osobitne mladých ľudí vo veku do 29 rokov. Opäť musím povedať, že je tu dobrý trend a ten trend spočíva v tom, že kým v marci 2013 bola nezamestnanosť cez 14%, že to bolo 14,6%, tak v marci 2014 hovoríme o nezamestnanosti na úrovni 13,2 alebo 13,3%. Je tu teda pokles. Ako sa hovorí, desatina po desatine, vďaka tomu, že aj robíme stimuly pre podniky, aj sa už urobili určité projekty z európskych peňazí. Teraz k tým mladým a potom k tej kategórii ľudí nad 50 rokov, ktorí takisto majú veľký problém si nájsť prácu. Ale dnes je to predovšetkým vysoký podiel mladých ľudí vo veku do 29 rokov a tu ideme do projektu, ktorý ešte na Slovensku nebol. Ideme čerpať v rokoch 2014 a 2015 200 miliónov eur, čo je v Slovenských korunách 6 miliárd korún. To je naozaj obrovská suma. A ideme na Slovensku po vzore Európskej únie predstaviť program, ktorý sa nazýva, po anglicky to je Youth Initiative, nejaká iniciatíva pre mladých. Preto v zákone bude uložené, že každý mladý človek vo veku do 29 rokov bude mať právo, aby do 4 mesiacov potom, čo stratil prácu alebo skončil vzdelanie, dostal jednu z týchto možností. Buď rekvalifikáciu, buď pokračovanie vo vzdelávaní, buď absolventskú prax alebo plnohodnotné prvé zamestnanie. Na tento účel chceme použiť 200 miliónov eur, ktoré napríklad, teraz poviem iba jeden projekt. Bude spočívať v tom, že zamestnávateľ dostane na takéhoto mladého človeka napríklad minimálnu mzdu na celý rok, plus dostane od štátu odvody, ale zaviaže sa, že takéto pracovné miesto ešte potom udrží nejaký čas po podpore, ktorá sa v priebehu jedného roka vyčerpá. O toto je obrovský záujem. My sme si to už vyskúšali. Minuli sme na to okolo 70 miliónov eur a čakáme, že práve tento program, na ktorý sú reálne peniaze z európskych fondov, by mohol priniesť 40 až 50 000 pracovných miest, čo je veľký posun. Myslím si, že ten cieľ, ktorý sme si nastavili, my tu nehovoríme o dvojnásobných platoch, ale cieľ je dostať v roku 2016 na Slovensku nezamestnanosť na úroveň priemeru eurozóny, eurozóny. Eurozóna sa dnes pohybuje niekde cez 12%. Čiže toto je cieľ, ktorý vnímam ako absolútne reálny. A predsa len sa ešte vrátim k jednému projektu, o ktorom sa málo hovorí kvôli nezamestnanosti, lebo je to veľmi dôležité. Viete, že sme prijali zákon, ktorý je do určitej miery kontroverzný a ja súhlasím, že je kontroverzný. 

Branislav DOBŠINSKÝ, moderátor
--------------------
Hmotná núdza myslíte?

Robert FICO /Smer-SD/, predseda vlády SR
--------------------
Áno, povedali sme, že chceme viazať dávku v hmotnej núdzi na odpracovanie 8 hodín verejnoprospešných prác týždenne.

Branislav DOBŠINSKÝ, moderátor
--------------------
Teraz v lete sa to malo prehodnotiť, že či to funguje. Pán Burian nám tu minule potvrdil, že v zásade ste spokojní. Čiže budete v tom pokračovať?

Robert FICO /Smer-SD/, predseda vlády SR
--------------------
Áno, zatiaľ je to v projekte, ale naplno začíname 1. júla tohto roku. Bude na to vyčlenených 700 až 800 pracovníkov z úradov práce, ktorí sa budú venovať len tomuto. Ale v čom je to významné? Významné je to v tom, že na jednej strane sa udržujú nejaké pracovné návyky a nejaká miera elementárnej disciplíny pracovnej, ale predovšetkým sa vyčistí aj nejaká miera evidencie nezamestnaných, pretože veľmi veľa ľudí zneužíva tento systém. Čiže ak dáme dohromady veľký projekt pre mladých ľudí, k tomu by som bol za to a myslím si, že s touto iniciatívou prídeme veľmi skoro, chceme aj zvýšenú pracovnoprávnu ochranu ľudí nad 50 rokov, pokiaľ ide o možnosť prepustenia, pokiaľ ide o možnosť získania nového pracovného pomeru, k tomu ak dáme určitú mieru disciplíny a poriadku, k tomu ak dáme hospodársky rast. Veľmi dobre ste povedali, potrebujete hospodársky rast niekde na úrovni viac ako 3%, vtedy začnú sa vytvárať prirodzene ďalšie a ďalšie pracovné miesta. 

Branislav DOBŠINSKÝ, moderátor
--------------------
To je tá moja otázka, že vás preruším, lebo ja viem, že ste /nezrozumiteľné/, veríte v silnú rolu štátu, ale napriek tomu eurofondy a tak ďalej a tak ďalej, v zásade sa to dá, ja to nespochybňujem, ale je to do istej miery kupovanie si tých pracovných miest a musí to byť postavené na tom ekonomickom raste. Preto sa pýtam, že či možno čakať, lebo ja viem, že Slovensko má dlhodobý chronický problém tých 7-8% nezamestnanosti ako tak gro. Že či môžme čakať, že to pôjde nižšie cez ten ekonomický rast? Kedy? 

Robert FICO /Smer-SD/, predseda vlády SR
--------------------
Áno, ak skombinujeme všetky tieto veci, určite a to je cieľ, ktorý splníme, o tom som absolútne presvedčený, v roku 2016 už budeme na úrovni niekde možno okolo 12, možno pod 12%. A máte opäť pravdu v tom, že je tu nejaká miera nezamestnanosti, ktorá tu stále bude, na úrovni 7, 8%. To boli presne percentá, ktoré sme mali počas našej prvej vlády v rokoch 2007 a 2008. Potom došla kríza a všetky tieto dobré výsledky boli zničené. Keď hovoríte o nezamestnanosti, o takej nejakej udržateľnosti. Toto je program, ktorý sme spoločne schválili v Európskej únii. Možno v tom je význam aj členstva v Európskej únii, aj v tom je význam, prečo by ľudia mali ísť voliť pri voľbách do Európskeho parlamentu. Uvedomili sme si na pôde Európskej únie, že nezamestnaní mladí ľudia nie sú len na Slovensku, oni sú v celej Európe. A preto vznikol tento program, do ktorého je naalokovaných 6 miliárd eur. A z týchto 6 miliárd eur vzhľadom na veľkosť krajiny a počet nezamestnaných Slovensko získalo 200 miliónov eur, ktoré v rôznej kombinácii budeme používať. Takže je to program, ktorý v súčinnosti s hospodárskym rastom, ktorý tu je. Ja nedávam iba na štatistiky, ideme často, aj teraz som často v rôznych firmách, hovorím s ľuďmi a pýtam sa aj majiteľov firiem, ako vidia rok 2014, tak sú v celku pozitívni. Keď zoberieme, ako ide výroba áut, keď si zoberieme, ako ide priemysel, veď Slovensko je najpriemyselnejšia krajina v rámci Európskej únie, pokiaľ ide o podiel priemyslu na HDP.

Branislav DOBŠINSKÝ, moderátor
--------------------
To je dobrá otázka, že či to máme stále na tých automobilkách. Vy ste svojho času to kritizovali tiež, lebo je to na jednej veci, hej.

Robert FICO /Smer-SD/, predseda vlády SR
--------------------
No ale je to tu, je to tak, že sú tu ďalší významní investori, ktorí dokonca uvažujú o rozširovaní automobilového priemyslu na Slovensku. Takže zdá sa, že Slovensko v tejto oblasti je veľmi atraktívne a preto ak bude ďalšia príležitosť, prečo by sme to neurobili? Napríklad ja nechápem, prečo sa často vláda stáva predmetom kritiky aj kvôli vytváraniu pracovných miest cez stimuly. Teraz sme to ukázali v Poltári. Predsa si pamätá každý, že v Poltári bolo.

Branislav DOBŠINSKÝ, moderátor
--------------------
Či to stojí za to.

Robert FICO /Smer-SD/, predseda vlády SR
--------------------
No ale potom ak si povieme, že to za to nestojí, tak necháme tých ľudí tak a tí ľudia si tam nepomôžu, lebo je to oblasť, kde neprichádzajú investori, kde je veľmi komplikované nájsť si prácu. My sme tam boli na výjazdovom rokovaní vlády a povedali sme - pomôžeme Poltáru za určitých podmienok. Stalo sa. Dnes sme poskytli novému majiteľovi sklární, ktoré nefungujú, ktoré sú prázdne, investičný stimul, ktorý umožní, aby 400 ľudí nastúpilo do práce. Pán Boh zaplať, poviem. Áno, je to drahé, je to drahé, no ale pokiaľ sa štát nebude starať, tak potom musíme rešpektovať, že v Bratislave bude 4%-ná nezamestnanosť, ako príklad uvádzam a budú lokality, kde bude 40%-ná nezamestnanosť. 

Branislav DOBŠINSKÝ, moderátor
--------------------
Ale chápte tú logiku, lebo vy zase hovoríte drahé. Ale tie peniaze ako len nepadajú z neba, to sú ľudia, to sú peniaze, ktoré tí ľudia zarobia iní. Zoberie sa im niečo na daniach a potom to ide pre niekoho iného na pracovné miesta.

Robert FICO /Smer-SD/, predseda vlády SR
--------------------
Štát musí fungovať na princípe solidarity a moja vláda je sociálnodemokratická. A princíp solidarity je jedným zo základných hodnotových vybavení tejto strany.

Branislav DOBŠINSKÝ, moderátor
--------------------
Vrátim sa ešte v rámci nezamestnanosti k jednému problému, lebo to s tým priamo súvisí. Spomínali ste dávky v hmotnej núdzi, viazanie na prácu, teda na aktivitu nejakú. Poviem len jedno číslo. Zo 165 000 Rómov produktívnom veku u nás pracuje iba 20% mužov a 9% žien. To je štúdia Svetovej banky spred troch rokov aj s tým, že teda dožívajú sa v priemere o 15 rokov menej. Patria medzi najchudobnejších a tak ďalej, osady, všetko a podobne. Čo s tým pri tom fakte, že máme 13%-nú nezamestnanosť? Lebo jediné, aj odborníci hovoria, jediné, čo im pomôže, je vzdelanie a práca. Ale keď nemá prácu 300 000 ľudí, aj oveľa kvalifikovanejší a tí, čo chcú pracovať, ako pomôcť ľuďom v tejto situácii, Rómom?

Robert FICO /Smer-SD/, predseda vlády SR
--------------------
Slovensko je špecifická krajina a opäť budeme pravdepodobne predmetom kritiky, čo teraz poviem, ale myslím si, že vysoký podiel práve na tejto nezamestnanosti predstavujú predovšetkým Rómovia. Veď sa netvárme, že to tak nie je. A ja nemôžem s vami teraz nesúhlasiť, že je to otázka vzdelania, je to otázka práce. Otázka však je, že či to všetci chcú. My sme svedkami aj veľmi zvláštnych situácií, že je ponúkaná práca a on povie a prečo práve ja? Prečo nie niekto iný? Sme svedkami, že sú hladové doliny, kde treba nájsť nejakých zamestnancov a zrazu príde zamestnávateľ a povie, že my tam nevieme nikoho nájsť. A chcú doniesť robotníkov z Rumunska a z Vietnamu alebo neviem odkadiaľ. Samozrejme, my to nebudeme nikdy podporovať, radšej ponúkneme nejakú rekvalifikáciu. Čiže buďme tak trošku aj sami k sebe objektívni a povedzme si, že na Slovensku je kombinovaná vysoká miera nezamestnanosti, ktorá je spôsobená krízou, s určitými deformáciami, ktoré tu boli od roku 1989. Nechcite teraz odo mňa, aby som ja dával nejaký recept v tomto okamihu hneď na rómsku otázku. 

Branislav DOBŠINSKÝ, moderátor
--------------------
Jasné, ale pripúšťate teda, že pokiaľ tá nezamestnanosť nebude výrazne klesať, to znamená, že bude k dispozícii práca aj pre ľudí povedzme, ktorí sú menej kvalifikovaní, tak ten rómsky problém sa asi nevyrieši.

Robert FICO /Smer-SD/, predseda vlády SR
--------------------
Vždy to vyrieši len práca a disciplína a vzdelanie, nič iné, samozrejme. Ja v tomto musím s vami len súhlasiť.

Branislav DOBŠINSKÝ, moderátor
--------------------
Dobre, teraz krátka reportáž, čo sa týka verejných financií. Pozrieme sa trošku na ne.

redaktorka
--------------------
Rok 2013 bol pre verejné financie krok správnym smerom, hovorí o vládnych opatreniach Rada pre rozpočtovú zodpovednosť. Stále sme však len na polceste, pretože naše verejné financie neriadime udržateľne. Ak by sme naďalej hospodárili tak ako minulý rok, o tri dekády by sme na tom boli rovnako ako Gréci. Ďalšie reformy sú preto nevyhnutnosťou, hovorí šéf Rozpočtovej rady Ivan Šramko.

Ivan ŠRAMKO, predseda Rady pre rozpočtovú zodpovednosť
--------------------
Dlhodobo sa hovorí o zdravotníctve, že by to teda malo byť realizované. Takisto v oblasti dlhodobej starostlivosti, to isté je oblasť školstva.

redaktorka
--------------------
Reformy však podľa neho nie sú to isté ako škrty. Niekedy je peňazí dosť, ale nesprávne sa míňajú. Aj preto naše zadĺženie naďalej rastie. Ak ho nezačneme odvážnejšie znižovať my, budú to musieť povinne spraviť naše deti. Člen rozpočtovej rady Michal Horváth vyčísľuje, koľko ich náš komfort bude stáť.

Michal HORVÁTH, člen Rady pre rozpočtovú zodpovednosť
--------------------
Ešte dnes nenarodení ľudia budú musieť zaplatiť o 20 000 eur viac štátu ako od štátu dostanú, aby vykryli to, čo dnešné generácie si užívajú v úvodzovkách.

redaktorka
--------------------
Ekonóm preto apeluje na všetkých politikov, aby prestali byť krátkozrakí a to od nás očakáva aj Európska únia. Podľa jej pravidiel musíme tak, či tak prestať hospodáriť v mínuse najneskôr v roku 2017. Ak sa nám aj podarí zoškrtať dvojmiliardový schodok na nulu, čaká nás ešte štátny dlh v 20-násobnej výške.

Branislav DOBŠINSKÝ, moderátor
--------------------
Dobre. Polkrok správnym smerom. Takto by sa dal označiť ten komentár Rozpočtovej rady. Nechcem teraz zabŕdnúť do nejakých čísiel, ale spýtam sa úplne jednoducho pár pojmov. Adresnosť sociálnych dávok, daň z nehnuteľností, spomínali sme tu rómsku reformu pána Polláka, veľmi pompézna a zatiaľ len tie dávky v hmotnej núdzi, spomeniem zdravotníctvo, opäť dlh okolo 200 miliónov. Síce pomalšie rastie ako rástol predtým, ale opäť rastie. A aj Rozpočtová rada vám hovorí, teda vláde myslím, že treba sa pozrieť na niektoré systémové reformy, napríklad zdravotníctvo. 

Robert FICO /Smer-SD/, predseda vlády SR
--------------------
No, predovšetkým prepáčte, ale musím sa ohradiť, ale čo vaša kolegyňa teraz natárala, ja jednoducho neverím vlastným ušiam. 

Branislav DOBŠINSKÝ, moderátor
--------------------
Čo myslíte?

Robert FICO /Smer-SD/, predseda vlády SR
--------------------
Myslím v tomto príspevku pred chvíľkou. Predovšetkým Rada pre rozpočtovú zodpovednosť jednoznačne povedala, že je tu dlhodobá udržateľnosť toho, čo robí vláda Slovenskej republiky a nie opačne ako povedala vaša kolegyňa. To, že je to dlhodobo udržateľné, dnes hovorí Európska komisia a hovorí to OECD. To nehovorí vláda, opakujem, to sú inštitúcie, ktoré jednoznačne potvrdzujú, že kroky, ktoré sme urobili za posledné dva roky, sú dlhodobo udržateľné. To je základ. To nie sú nejaké kroky, ktoré by sme urobili.

Branislav DOBŠINSKÝ, moderátor
--------------------
Áno, ale aj cez jednorazové opatrenia typu superdividenda. 

Robert FICO /Smer-SD/, predseda vlády SR
--------------------
Ale sme to urobili. Myslíte si, že by Európska komisia a OECD kvôli našim modrým očiam teraz povedala, že je to udržateľné? Oni to hodnotia na základe veľmi prísnych kritérií, ktoré sú. Prosím. Znovu tu chcem požiadať, nebuďme za každú cenu národ, ktorý sa chce len sebabičovať a hovoriť všetko je zlé, všetko je zlé, všetko je zlé. My sme dokázali znížiť deficit rozpočtu pod 3% a Slovensko bude s vysokou pravdepodobnosťou vyradené z procedúry nadmerného deficitu, čo má veľmi pozitívny vplyv na cenu peňazí, má to pozitívny vplyv na mnohé ďalšie ukazovatele, ktoré sa tohoto týkajú. Áno, my sme ešte, máme ešte veľa čo robiť, len nehovorme za každú cenu, že to je všetko zlé. Veď sme v období po hlbokej kríze, ktorá tu nebola od čias, do 30. rokov minulého storočia. 

Branislav DOBŠINSKÝ, moderátor
--------------------
Ale beriete to strašne konfrontačne, pán premiér.

Robert FICO /Smer-SD/, predseda vlády SR
--------------------
Ja to neberiem konfrontačne.

Branislav DOBŠINSKÝ, moderátor
--------------------
Ale ja vám teraz odcitujem, keď hovoríte o tej kolegyni. Sme zhruba na polceste, ešte stále máme v ekonomike alebo v rozpočte zabudované elementy, ktoré vytvárajú dlhodobo dosť výrazne nerovnováhy, skonštatoval Michal Horváth, člen Rozpočtovej rady, kde okrem úrokových nákladov prispievajú najmä výdavky citlivé na demografiu, teda ako sme aj minulý rok informovali po významných reformách v dôchodkových systémoch, čo je pochvala pre vás, aj pre pripravené pánom Mihálom, by preto bolo dobré pozrieť sa teraz seriózne na zdravotnú starostlivosť a dlhodobú starostlivosť. Čiže sedí to. Tam ide o to, že kedy s tým prídete.

Robert FICO /Smer-SD/, predseda vlády SR
--------------------
Ale nemôže na jednej strane médium tvrdiť, že to nie je dlhodobo udržateľné, keď všetky relevantné inštitúcie hovoria, že to je dlhodobo udržateľné. Našou úlohou po dvoch rokoch, čo sme sa venovali poriadku a disciplíne vo verejných financiách, je aby v tom polčase druhom, ktorý prichádza teraz do úvahy, mali aj ľudia nejaký pocit, že tá konsolidácia za niečo stála. A práve to, že takto významne sme urobili poriadok vo verejných financiách, že máme dnes veľmi dobré renomé, tak dokážeme získavať aj z medzinárodných zdrojov pomerne zaujímavé finančné prostriedky. Ja už som uviedol program ohľadne mladých. A budú ďalšie a ďalšie opatrenia. Ale už nebudú opatrenia také, aké bolo treba urobiť v roku 2012 alebo 2013, pretože nám išlo o prežitie, išlo nám o to, aby Slovensko si vo verejných financiách urobilo ten základný poriadok. Môžme ísť rad za radom. Viete, že v školstve pripravuje obrovské rozhodnutia minister školstva predovšetkým v takzvanom duálnom vzdelávaní, kde chceme skombinovať odborné vzdelávanie, napojenie na prax, po tomto veľmi volajú zamestnávatelia.

Branislav DOBŠINSKÝ, moderátor
--------------------
Hej, trošku vyselektovať pedagogické fakulty napríklad. 

Robert FICO /Smer-SD/, predseda vlády SR
--------------------
Áno, na tomto predsa sa pracuje. Nedá sa takéto rozhodnutie urobiť za týždeň. 

Branislav DOBŠINSKÝ, moderátor
--------------------
Dobre, jednoduchá otázka. Keď sa vrátim k tomu zdravotníctvu. Hovorím, robia sa tam opäť dlhy a tá hlavná agenda v zdravotníctve vašej vlády bola unifikácia zdravotného systému, to znamená vyvlastnenie súkromných poisťovní. Ale rozpočet už s tým nepočíta. Pán Kažimír, teda minister financií už hovorí, že Telekom, ktorý sa bude predávať, nepôjde na unitárny systém, ale pôjde na znižovanie dlhu. To znamená, že vzdali ste projekt jednej poisťovne?

Robert FICO /Smer-SD/, predseda vlády SR
--------------------
Nie, nevzdali sme. My sme povedali veľmi jasne, že toto je veľmi dôležitý program pre vládu Slovenskej republiky, pretože zo súkromných zdravotných poisťovní odchádza veľmi veľa peňazí do súkromných vrecák. Ja si myslím, že keď ľudia povinne zo zákona posielajú svoje odvody do zdravotnej poisťovne, tak tieto peniaze by sa mali vrátiť naspäť do zdravotníctva, nemali by končiť v súkromných majetkoch majiteľov súkromných poisťovní. 

Branislav DOBŠINSKÝ, moderátor
--------------------
Čiže výnos z Telekomu pôjde na vyvlastnenie?

Robert FICO /Smer-SD/, predseda vlády SR
--------------------
Pokiaľ ide o Telekom, veľmi jasne sme povedali, že ak sa niekedy zbavíme nejakých štátnych aktív, tak sa ich vzdáme len vtedy, ak za takéto štátne aktíva, ktoré dáme niekde preč, získame nejaké nové štátne aktíva. Určite aj otázka dlhu je otázka, o ktorej môžme hovoriť, hoci Slovensko a to je tiež fáma, ktorá sa tu šíri nepravdivo o Slovensku, Slovensko má dlh vo výške 55,3%. Hovorme pravdu slovenskej verejnosti. Slovensko má dlh 55,3%. Aký je priemerný dlh v eurozóne? 

Branislav DOBŠINSKÝ, moderátor
--------------------
Znova. Tempo rastu. 

Robert FICO /Smer-SD/, predseda vlády SR
--------------------
No počkajte, ale veď tempo rastu bolo všade, aj v iných krajinách, netvrdím.

Branislav DOBŠINSKÝ, moderátor
--------------------
No áno, ale my sme nezachraňovali banky.

Robert FICO /Smer-SD/, predseda vlády SR
--------------------
Ale prečo nepovieme, aký je priemer dlhu v eurozóne a v Európskej únii. Veď neklamme ľudí na Slovensku. Zase, my máme 55% dlh. Je to jeden z najnižších dlhov v eurozóne a v Európskej únii. A na druhej strane máme priemer Európskej únie a eurozóny, ktorý je vyšší ako 90%, pokiaľ ide o dlh.

Branislav DOBŠINSKÝ, moderátor
--------------------
Tomu rozumiem, ale napríklad Belgičania zachraňovali banky a my sme tie peniaze, čo sme s nimi urobili?

Robert FICO /Smer-SD/, predseda vlády SR
--------------------
No ale my nemáme 90%-ný dlh. Opakujem stále, náš dlh je 55%. Dobre, ak niekto má pocit, bude ďalej klesať tento dlh, je to aj prognóza Európskej komisie. Aj to musíme povedať, Európska komisia hovorí veľmi jasne, že dlh Slovenskej republiky už bude v rokoch 2016, 2017 postupne klesať, čo je takisto veľmi dobrá správa pre Slovensko. Ale k tomu Telekomu. Nemá význam sa inak zbavovať nejakého štátneho aktíva, ak za toto štátne aktívum nemôžte získať nejaké iné aktívum. My nechceme niečo dať preč a len to tak minúť. Význam to má vtedy, ak peniaze, ktoré z niečoho získame, budeme môcť použiť na niečo užitočné pre krajinu. A naviac, opakujem, má význam sa zbaviť len takého štátneho aktíva, nad ktorým nemá štát žiadnu kontrolu a nemá z neho absolútne nič. Štát nemá z dividend, tak bola zle urobená privatizácia. 

Branislav DOBŠINSKÝ, moderátor
--------------------
Dobre, čiže uzavrime to. Pôjde to na vyvlastnenie poisťovní. 

Robert FICO /Smer-SD/, predseda vlády SR
--------------------
Proces vyvlastňovania zdravotných poisťovní pokračuje, pokračuje ďalej. Hovorím teraz o príprave legislatívy, hovorím o projektovej príprave. Ale je viazaný na získanie finančných prostriedkov zo štátnych aktív, ktorých sa vzdáme do budúcnosti. Viete, že my chceme prvýkrát využiť predaj akcií niečoho nie priamo ako to robili predchádzajúce vlády, že taká tá hrubá privatizácia. My uvažujeme teraz prvýkrát o umiestnení týchto akcií na trhu akcií, kde je akákoľvek vylúčená netransparentnosť, korupcia. Pretože trh vyberie nejakého záujemcu alebo nevyberie takéhoto záujemcu. Tiež je to proces, na ktorý treba pripraviť nejaké zmeny zákonov. 

Branislav DOBŠINSKÝ, moderátor
--------------------
No, to si ešte pamätám VEŽ svojho času na Bratislavskej burze, tiež sa dialo všeličo. 

Robert FICO /Smer-SD/, predseda vlády SR
--------------------
No ale nie za nás. Hovoríme o privatizácii v minulosti. Takže nechajte, ešte je pred nami skoro 20 mesiacov a ja si myslím, že tento proces pokračuje ďalej.

Branislav DOBŠINSKÝ, moderátor
--------------------
Dobre, zase opäť jednoduchá otázka. Mali ste to v národnom pláne reforiem alebo tak nejak sa to presnejšie volá, adresnosť sociálneho systému, daň z nehnuteľnosti sa avizovala. Ani jedno, ani druhé. Bude, nebude? Pred voľbami.

Robert FICO /Smer-SD/, predseda vlády SR
--------------------
Daň z nehnuteľnosti zostáva naďalej otvorená otázka, pretože my sme predsa avizovali pri konsolidácii verejných financií, že nechceme siahať na peňaženky ľudí, ktorí majú nízke platy a nízke dôchodky. Predsa nie je žiadne tajomstvo a to treba opäť hovoriť, že najčastejšia mzda na Slovensku je 550 až 650 eur. Vieme, že tie dôchodky sú bežné okolo 290-300 eur. Takže nehovorme teraz, že dá sa konsolidácia postaviť na pleciach ľudí s takýmito príjmami. Nemá preto význam dnes a ani by sme to neurobili, zaviesť nejakú daň z nehnuteľnosti, ktorou by sme zaťažili takýchto ľudí. Na druhej strane. Stále diskutujeme a kladieme si otázku, že či by sa nedal zdaniť luxus. Ak niekto si postaví nadštandardný rodinný dom, nadštandardný, tak ak má peniaze na postavenie si nadštandardného rodinného domu. 

Branislav DOBŠINSKÝ, moderátor
--------------------
Áno, ale výnos z toho bude, no. 

Robert FICO /Smer-SD/, predseda vlády SR
--------------------
Viete, zase možno je to otázka rozsahu. Koľko bolo kriku, iba to spomeniem, keď sme zdvihli daň z príjmu pre právnické osoby, pre firmy, že toto zvýšenie neprinesie očakávaný efekt, lebo sa budú vyhýbať. Ale fakt je ten, že je zvýšený príjem, pokiaľ ide o dane z príjmu právnických osôb do štátneho rozpočtu. Tak aj v tomto prípade by to bol nejaký príjem. Takže pokiaľ ide o daň, uvažujeme takýmto spôsobom. Ale ja neočakávam, naopak.

Branislav DOBŠINSKÝ, moderátor
--------------------
Pred voľbami to chcete zaviesť?

Robert FICO /Smer-SD/, predseda vlády SR
--------------------
Nie. Ešte raz, ja už vôbec neočakávam, nepovažujem to za potrebné, aby sme teraz prichádzali s konsolidačnými opatreniami typu, ktoré tu boli v rokoch 2012-13. Naopak, ľudia musia mať z konsolidácie nejaký prospech. A môžem to teraz potvrdiť, 20. mája predstavím presne to, ako bude vyzerať vládnutie Smeru-Sociálna demokracia od mája 2014 až do nasledujúcich parlamentných volieb. Poviem presné programy, presné projekty, na ktorých budeme pracovať, čo nás teraz zaujíma. Pretože programové vyhlásenie vlády sme postavili, samozrejme, na konsolidácii verejných financií. To si môžme odfajknúť, pretože dnes celá Európa hovorí o Slovensku ako o dôveryhodnom partnerovi.

Branislav DOBŠINSKÝ, moderátor
--------------------
Napriek tomu, že Rozpočtová rada hovorí, že jednorazové veci, treba robiť reformy?

Robert FICO /Smer-SD/, predseda vlády SR
--------------------
Pán redaktor, ja neviem, odkade to máte. Rozpočtová rada hovorí, že to je dlhodobo udržateľné, že to je dlhodobo udržateľné. To, akým spôsobom sme my dosiahli konsolidáciu verejných financií, to je suverénne právo každého štátu. Nemôžete nadiktovať každému štátu v Európskej únii nejaký recept, ktorý musí. My sme išli svojou vlastnou cestou.

Branislav DOBŠINSKÝ, moderátor
--------------------
Dobre, tak okresali ste druhý pilier. Ako ja tomu rozumiem, že je to vaše právo politické.

Robert FICO /Smer-SD/, predseda vlády SR
--------------------
Ale niektoré veci sme urobili a neboli rešpektované. Trebárs čaká sa a to bude veľká nepríjemnosť do budúcnosti, že v prípade Národnej diaľničnej spoločnosti, lebo Národná diaľničná spoločnosť bola vybudovaná už dávno pred našou prvou vládou, aby jednoducho to išlo mimo verejných zdrojov. A zrazu nám hovorí Eurostat a ďalšie, ale že bohužiaľ, toto budete musieť všetko dať do dlhu. Čiže tam nám to bude robiť problém. Čiže niektoré veci boli prijaté Európskou komisiou, niektoré veci neboli prijaté Európskou komisiou.

Branislav DOBŠINSKÝ, moderátor
--------------------
A potom hrozí to, že bude zase nad 3%, tým pádom DPH nebude na 19 a tak ďalej.

Robert FICO /Smer-SD/, predseda vlády SR
--------------------
Ale my sme dnes úplne komfortní, pretože sme dosiahli to, čo bolo povedané, ten deficit je na úrovni 2,77% a veľmi vážny výsledok je to, že je tu dnes skupina krajín, ktoré v procedúre nadmerného deficitu, je to veľmi komplikovaný výraz, ale keď z tejto skupiny idete preč, tak získate takú známku kvality. To je podobné ako keď vstúpite do eurozóny a zavediete euro. Alebo keď vstúpite do Schengenu. To je presne to isté. Zrazu sa na nás budú pozerať v Európe, aha, zase sú lepší. Všetky ratingové agentúry potvrdzujú rating Slovenska, hovoria, že je to pozitívne. 

Branislav DOBŠINSKÝ, moderátor
--------------------
Áno, to je aj o cene peňazí, úrokov. Dobre, hovoríte, teraz rovno nadviažem, aj keď som síce chcel ešte hovoriť o Ukrajine, ale rovno nadviažem, čo ste teraz hovorili. V máji predstavíte a tak ďalej. Bude súčasťou toho, čo chcete predstaviť, myslím nejaké vládne ambície a zámery v tom druhom polčase, aj rekonštrukcia vlády? Vrátim sa k tomu, že boli tu prezidentské voľby, dopadli ako dopadli. Začalo sa špekulovať o tom, že bude nejaký mimoriadny snem, o tom, že sa bude rekonštruovať vláda. Budú niektoré mená v hre?

Robert FICO /Smer-SD/, predseda vlády SR
--------------------
Ale tieto špekulácie ste si vymysleli vy médiá. Ja nemám dôvod.

Branislav DOBŠINSKÝ, moderátor
--------------------
Ja sa na ne rovno pýtam.

Robert FICO /Smer-SD/, predseda vlády SR
--------------------
No preto, viete, niekto si niečo vymyslí, napíše a ja mám teraz na to reagovať. Na Slovensku máme vládu, ktorá neotravuje verejnosť hádkami a konfliktmi ako to videli ľudia v rokoch 2010-12 za vlády Ivety Radičovej, keď 6 subjektov, či koľko ich bolo, sa navzájom neustále hádali a otravovali verejnosť. Vláda je stabilná, vláda je veľmi dôveryhodná aj vo vzťahu k zahraničiu, vláda splnila v prvých dvoch rokoch to, čo bolo treba, urobila poriadok vo verejných financiách a nastavila pozitívne trendy, pokiaľ ide o nezamestnanosť, rast reálnych miezd. Netvrdím, že sú to zázraky. A teraz sa dostaneme k tomu. Ale vláda je stabilná a ak som vymenil v rokoch 2006-2010, myslím 11 ministrov som vymenil, tak je na predsedovi vlády, kedy sa v nejakom okamžiku rozhodne si zavolať nejakého ministra a mu povedať, že.

Branislav DOBŠINSKÝ, moderátor
--------------------
A rodí sa vám niečo také v hlave? Pán Malatinský, pán Počiatek napríklad. 

Robert FICO /Smer-SD/, predseda vlády SR
--------------------
Ja nevidím vôbec žiadny dôvod, aby som teraz robil nejaké hodnotenie. Pre mňa je dôležité, či vláda dosahuje ako celok výsledky. 

Branislav DOBŠINSKÝ, moderátor
--------------------
Tak úplne jasná otázka. Stojíte si za každým členom tej vašej vlády súčasnej?

Robert FICO /Smer-SD/, predseda vlády SR
--------------------
No keby som si nestál, tak ho odvolám.

Branislav DOBŠINSKÝ, moderátor
--------------------
Čiže žiadne také zmeny.

Robert FICO /Smer-SD/, predseda vlády SR
--------------------
Môže sa stať, môže prísť nejaké zlyhanie ministra, do budúcnosti takéto nemôžeme vylúčiť, že takéto niečo je. Ale keby som nebol spokojný alebo pokiaľ by som nestál za mojimi ministrami, tak to riešim už dávno. Už to riešim počas prvého roku. Ja si myslím, že schopnosť rozhodovať personálne som preukázal počas prvej vlády, keď 11 ministrov.

Branislav DOBŠINSKÝ, moderátor
--------------------
Áno, ale to boli hlavne koaliční partneri, zase musíme si povedať. Dobre, teraz sa vrátim priamo k vám. Vy ste kandidovali na prezidenta a dá sa vlastne povedať alebo tá kritika povedzme, ktorá zaznela, že tým pádom vlastne ukazujete, že nechcete vládnuť ako premiér, že sa vzdávate premiérstva.

Robert FICO /Smer-SD/, predseda vlády SR
--------------------
Pán redaktor, ja by som navrhoval jednu vec. Myslím si, že na tieto otázky alebo týchto otázok bolo milión v čase, keď to bolo normálne, pretože bola prezidentská kampaň. Prezidentské voľby skončili. Ja som zablahoželal víťazovi, symbolicky som natiahol ruku na spoluprácu. Som predsedom vlády Slovenskej republiky ako vidíte, napriek tomu, že nie som práve v najlepšej zdravotnej kondícii.

Branislav DOBŠINSKÝ, moderátor
--------------------
A chce sa vám byť predsedom vlády?

Robert FICO /Smer-SD/, predseda vlády SR
--------------------
No a ako máte pocit, že nerobím? Načo by som potom v roku 2012 išiel do toho súboja. Keď idete do súboja, tak máte nejakú ambíciu. To je úplne legitímne. Čo mňa jediné trápi teraz, je to, že nie som zdravotne fit. To ma najviac teraz obťažuje. Napriek tomu všetkému si plním svoje pracovné povinnosti, dokonca som plne zaangažovaný a chcel by som vyzvať aj iných predsedov politických strán, som plne zaangažovaný do kampane pri voľbách do Európskeho parlamentu, pretože my musíme presvedčiť trochu verejnosť, že by mala prísť vo väčšom množstve k urnám ako sa očakáva. Pretože ak má zase prísť 19, 20%, ja som to nazval že slovenský paradox, tak budeme krajina s najnižšou účasťou. A ja nekandidujem, ja to môžem povedať, ja využívam túto príležitosť a chcem poprosiť ľudí, jednoducho dôjdite ľudia voliť, pretože my nevieme žiť bez Európskej únie. My nevieme dokonca obrovské množstvo verejných investícii finančne zabezpečovať. Takmer 80% všetkých verejných investícií, ktoré na Slovensku idú.

Branislav DOBŠINSKÝ, moderátor
--------------------
Mimochodom, k tým eurofondom. Pán Vážny nám tu potvrdil minule, keď tu sedel v tejto relácii, že sa rokuje o tom, lebo nám hrozí pozastavenie eurofondov. 

Robert FICO /Smer-SD/, predseda vlády SR
--------------------
Pozastavenie eurofondov hrozí každej jednej krajine, pretože sú rôzne kontrolné orgány, ktoré kontrolujú, kontrolujú a keď niečo je, tak začnú hroziť, že pozastavia, potom sa to zase rozbehne. Toto nie je problém. Myslím si, že Slovensko tým, že vytvorilo pozíciu podpredsedu vlády Ľuba Vážneho, ktorý má na starosti fondy, sa významne posunulo. Ja som veľmi rád a môžem to potvrdiť, že sme jedna z najlepšie pripravených krajín z hľadiska nového obrobia na roky 2014 až 2020. Slovensko vie, že sme vybojovali obrovský balík peňazí. Je to takmer 15 miliárd eur, ktoré budeme použiť v nasledujúcom období. A ešte raz chcem poprosiť ľudí, porosiť, bez Európskej únie nevieme žiť. 80% všetkých verejných investícii, to sú investície, ktoré sú financované z fondov Európskej únie. Nemáme inú ako európsku alternatívu, nemáme. A ak nebudeme voliť túto európsku alternatívu, takú normálnu, typickú slovenskú, z ktorej Slovensko profitovalo, tak potom môžu prísť extrémne nazerajúci politici, ktorí zmaria to, čo Slovensko v Európskej únii.

Branislav DOBŠINSKÝ, moderátor
--------------------
Nerobme teraz kampaň. 

Robert FICO /Smer-SD/, predseda vlády SR
--------------------
To není kampaň, ja hovorím o účasti ako predseda vlády.

Branislav DOBŠINSKÝ, moderátor
--------------------
Ja sa ešte vrátim predsa len. Využijem tú príležitosť, vlastne prvý raz sa s vami rozprávam po prezidentských voľbách. Ako si vyhodnotil Robert Fico ten výsledok? Dá sa povedať, že vlastne politický amatér vás porazil, pán KIska.

Robert FICO /Smer-SD/, predseda vlády SR
--------------------
Pán redaktor, ja by som navrhoval, ešte raz, venujme sa témam. Všetko, čo bolo treba povedať, som povedal v noci po prezidentských voľbách. Ja nevidím žiadny dôvod, aby sme míňali tu čas a energiu. Som predseda vlády.

Branislav DOBŠINSKÝ, moderátor
--------------------
Som zvedavý.

Robert FICO /Smer-SD/, predseda vlády SR
--------------------
Tak kto je zvedavý, tak sa niekedy dosť veľa dozvie. Myslím si, že som všetko povedal, čo som mal povedať. Ja nevidím dôvod sa vracať k tejto téme.

Branislav DOBŠINSKÝ, moderátor
--------------------
Už ste to strávili ten výsledok?

Robert FICO /Smer-SD/, predseda vlády SR
--------------------
Pán redaktor, ja nie som typ politika, o ktorom si myslíte, že keď mu tretíkrát zopakujete otázku, že odpovie. Ja si myslím, že vám korektne hovorím, že nemám k tejto téme čo povedať. A ak sa nemáme ďalej o čom baviť, no tak poďme sa baviť o počasí. Takže sa baviť o vážnych veciach, o vážnych veciach, ktoré sú tu.

Branislav DOBŠINSKÝ, moderátor
--------------------
Dobre, beriem. Viem, že vás nezlomím, ale proste som zvedavý. Dobre, mám ešte jednu veľmi zaujímavú tému a opäť krátky zvuk vám pustím.

Martin KOLLER, český vojenský analytik
--------------------
K rozhodnutiu vo vojne by stačilo niekoľko zásahov na energetickú sústavu, ktorú by Rusi, povedzme, ak vychádzame z tohto teoretického konfliktu, spravili na diaľku, či už teda raketami zo zeme alebo raketami zo vzduchu. Ani by nemuseli mať jadrové hlavice a v podstate sme energeticky na kolenách. Zvlášť keby to urobili v zime, no tak tu pomrieme hladmi a zimou. Ja si pamätám na odborný rozbor, ktorý sa robil v 90. rokoch. Ja sám som robil v podstate vyjadrenie k prezbrojeniu letectva, malo to cez 600 strán vtedy. V podstate sa ozvali zo Západu experti a hovorili, áno, ale dva Suchoje 27 s plnou výzbrojou pokiaľ odštartujú zo základne v Klaipede, tak doletia do Československa, dajú dole vaše letectvo, zničia jadrovými hlavicami hlavné mestá a odletia. 

Branislav DOBŠINSKÝ, moderátor
--------------------
To je český vojenský analytik Martin Koller. Pán premiér, nedávno bolo v Česku nejaké hodnotenie NATO, čo sa týka ich armády a dopadlo katastrofálne. O chvíľku príde NATO dať nám nejakú správu aj na Slovensku, no a aj pán Glváč, ktorý tu sedel minule, priznal, že pri tom rozpočte 1%, počúvame záväzok 2%, dlhodobo 1%, to nie je len o vašej vláde, to je proste chronické, tá armáda sa ocitla v zúfalom stave. Správa z roku 2010 hovorí, že 70% techniky je za hranicou alebo na hranici životaschopnosti. V týchto dňoch už je vlastne za hranicou. A na hraniciach máme Ukrajinu, kde hrozí vojenský konflikt. Čiže logická a jednoduchá otázka. Bude sa posilňovať financovanie armády, je to priorita momentálne?

Robert FICO /Smer-SD/, predseda vlády SR
--------------------
Predovšetkým absolútne odmietam to, čo som počul z úst českého analytika. To nechápem, prečo niekto má takto strašiť verejnosť.

Branislav DOBŠINSKÝ, moderátor
--------------------
To je analýza.

Robert FICO /Smer-SD/, predseda vlády SR
--------------------
Ale nemôže niekto rozprávať o jadrových zbraniach. To sú tak nezodpovedné veci, že tu nejaké lietadla lietajú a tu niekoho zabíjajú. Pozrite sa, je tu jeden veľký geopolitický o Ukrajinu. Tento spor jednoducho prebieha.

Branislav DOBŠINSKÝ, moderátor
--------------------
No je tu aj agresor, Rusko obsadilo Krym.

Robert FICO /Smer-SD/, predseda vlády SR
--------------------
Ale my sme povedali veľmi jasne, že bolo porušené medzinárodné právo. Slovensko sa zúčastnilo aj pokiaľ išlo o politický dialóg všetkého, čoho sa malo zúčastniť. Ale my budeme vždy presadzovať, vždy budeme presadzovať, aby sa na vyriešenie veľmi citlivej situácie na Ukrajine použili normálne politické nástroje a nie vojenské nástroje alebo nástroje nejakého ekonomického charakteru. 

Branislav DOBŠINSKÝ, moderátor
--------------------
Dobre, ale uznávate jednu vec, že čo ja viem, máte priehrady, čo sa týka alebo teda protipovodňové zábrany. Stavajú sa na tisícročnú vodu. Príde raz za tisíc rokov, ale stavajú sa, lebo treba byť pripravení. A tu Rusko napríklad ukázalo, že rokovania, nerokovania, oni proste prišli na Krym, zobrali si Krym a dovidenia. Tak sa preto pýtam, že či nestáva sa prioritou byť pripravení, to znamená, mať bojaschopnú armádu, teda viac peňazí do armády?

Robert FICO /Smer-SD/, predseda vlády SR
--------------------
A s kým sa chcete biť, pán redaktor, prosím vás?

Branislav DOBŠINSKÝ, moderátor
--------------------
Ja? s nikým konkrétne, ale pripravený nie je zle byť.

Robert FICO /Smer-SD/, predseda vlády SR
--------------------
Ste pripravení teraz akože zvýšiť rozpočet slovenskej armády z 1% na koľko? To teraz máme oznámiť slovenskej verejnosti, že ideme kupovať pušky, ideme kupovať nové tanky, ideme kupovať nové lietadlá? Viete, malá krajina ako je Slovensko, samozrejme, armádu potrebuje a my ju budeme mať. My ju budeme mať tú armádu, my ju budeme mať. Armáda samozrejme dnes plní podstatne iné úlohy ako to bolo možno vnímané pred 30, 40 rokmi. Dnes predovšetkým sa zúčastňujeme významných medzinárodných misií, kde nám robia naši vojaci veľmi dobré meno. A títo ľudia sú aj dobre vyzbrojení a majú robiť to, čo robia a robia to perfektne. Rovnako sa očakáva od armády, že je schopná na území Slovenska v prípade rôznych živelných pohrôm zakročiť. 

Branislav DOBŠINSKÝ, moderátor
--------------------
To chápem, ale Trebišov nám nebudú brániť Maďari a Fíni.

Robert FICO /Smer-SD/, predseda vlády SR
--------------------
Pán redaktor, ja odmietam tieto, nechcem povedať, že vojenské reči, ale. Slovensko nemá dnes zdroje na to, aby významne posilnilo rozpočet slovenskej armády. Budeme sa musieť dlhodobo uspokojiť s tým, že rozpočet slovenskej armády sa bude pohybovať niekde na úrovni okolo 1%. Nebude to viac. Môžme možno hovoriť o 1,1, ale je sen si myslieť, že budeme dávať na armádu 2%. Hovorím to veľmi jasne.

Branislav DOBŠINSKÝ, moderátor
--------------------
A nie je to nezodpovedné?

Robert FICO /Smer-SD/, predseda vlády SR
--------------------
Zodpovednosť je zabezpečiť ľuďom na Slovensku predovšetkým slušnú životnú úroveň a nie mať ľudí s nízkymi príjmami a najmodernejšie tanky v kasárňach. To je môj pohľad na svet.

Branislav DOBŠINSKÝ, moderátor
--------------------
Tomu rozumiem, ale preboha, však v situácii, keď naozaj za chvíľku môže byť Rus na hranici, ktorý má, kašle na medzinárodné právo.

Robert FICO /Smer-SD/, predseda vlády SR
--------------------
Pán redaktor, pozerám možno na veci trošku inak ako hovoríte teraz vy. Ja si myslím, že treba použiť politické prostriedky na vyriešenie situácie na Ukrajine. Čo mňa teraz zaujíma je, aby neboli voči tomuto konfliktu použité nezmyselné ekonomické sankcie. Poviem údaj, ktorý možno je polotajný, ale je mi jedno, že je polotajný, pretože my ho nemáme ako tajný v našich dokumentoch. Ak by sa použili ekonomické sankcie najpríšnejšie, teda tie, ktoré sa plánujú použiť, tak hospodársky rast Slovenska na budúci rok by nebol 3,1%, ale 1%. To my máme v mene nejakého geopolitického súboja stratiť schopnosť zvyšovať životnú úroveň ľudí na Slovensku? Sú veci, kde je treba samozrejme, ak ide o vážnu hodnotovú vec, niekedy aj niečo obetovať. 

Branislav DOBŠINSKÝ, moderátor
--------------------
Dobre. Obsadia Pobaltie. Tam už by to bola téma?

Robert FICO /Smer-SD/, predseda vlády SR
--------------------
Pán redaktor, prečo staviate takéto otázky? No ja vám na to odpoviem inak. Ja na niektoré veci som prijať riešenie. Kto stiahol slovenských vojakov z Iraku? 

Branislav DOBŠINSKÝ, moderátor
--------------------
Napríklad pán Glváč hovoril.

Robert FICO /Smer-SD/, predseda vlády SR
--------------------
Pán redaktor, ešte raz. Ja tiež mám právo sa vyjadriť. Kto stiahol vojakov z Iraku? Myslím si, že musíme byť pripravení aj na veľmi vážne rozhodnutia a Slovensko nezmyselne vošlo do operácie v Iraku, úplne nezmyselne, nemali tam slovenskí vojaci čo robiť. A ja som dal sľub pred rokom 2006, že vojakov z Iraku stiahneme. A bolo to jedno z prvých rozhodnutí, ktoré som ako predseda vlády v roku 2006 aj urobil. Ak sa má niekde použiť vojenská sila, tak vojenská sila sa môže použiť len v súlade s medzinárodným právom. Na to sú špeciálne mechanizmy. 

Branislav DOBŠINSKÝ, moderátor
--------------------
Povedzte to Putinovi.

Robert FICO /Smer-SD/, predseda vlády SR
--------------------
Ale ak, opakujem, ak bude treba niekedy niekde použiť vojenskú silu, tak to nie je tak, že vy sa tu teraz postavíte pred mikrofón a poviete, že a kde máte tanky a ide nejaký Rus a teraz tam tanky v Trebišove. To sú také, viete, nezodpovedné reči. Ak sa má použiť vojenská sila, Slovensko je súčasťou Severoatlantickej aliancie, Slovensko predsa uznáva, že existuje mechanizmus v rámci Bezpečnostnej rady OSN, ktorý hovorí. 

Branislav DOBŠINSKÝ, moderátor
--------------------
A toto poviete aj NATO, keď sem príde a povedia nám, že vaša armáda stojí za milú bačkoru a zvýšte výdavky?

Robert FICO /Smer-SD/, predseda vlády SR
--------------------
Slovenská armáda sa nejako vyvíja od roku 1989, pretože sa neustále znižovali ďalšie a ďalšie výdavky na slovenskú armádu. To je dlhodobé. Ja môžem povedať, že mám samozrejme aj ja záujem o malú profesionálnu armádu, ktorá bude primerane vyzbrojená. Ale znovu opakujem, dnes Slovensko nemá finančné prostriedky, aby výrazne zvýšilo rozpočet slovenskej armády. Ak by som povedal opak, tak by som jednoducho klamal, klamal by som. A v rámci tých možností, ktoré máme, budeme našu armádu používať na plnenie si záväzkov, ktoré máme v rámci Európskej únie, ktoré máme v rámci NATO. Ale nevyvolávajme tu atmosféru, že ide nejaká vojna alebo niečo podobné. Ja takéto niečo odmietam. My monitorujeme situáciu.

Branislav DOBŠINSKÝ, moderátor
--------------------
No ale s takýmto prístupom rovno zrušme armádu.

Robert FICO /Smer-SD/, predseda vlády SR
--------------------
Pán redaktor, mám teraz vyhlásiť, že ideme dať do armády miliardy? Nevyhlásim to, lebo tam nejdeme dať miliardy navyše.

Branislav DOBŠINSKÝ, moderátor
--------------------
No ale pán Glváč hovoril totižto, preto o tom hovorím, že pán Glváč hovoril, že do nejakého roku 2016 že by sa postupne začalo navyšovať. 

Robert FICO /Smer-SD/, predseda vlády SR
--------------------
Ja to pripúšťam, ja to pripúšťam. Ja hovorím, že môžme hovoriť o tom, že sa v nejakej časti armáda môže modernizovať. Ale ak máme dnes rozpočet na úrovni 1%, nemôžem povedať, že zvýšime rozpočet na 2%. To jednoducho, to je nonsens. To je nezmysel. To sú také peniaze, ktoré tento štát nemá. Čiže môžme hovoriť o drobnostiach, ale nemôžme hovoriť o totálnom navyšovaní rozpočtu na armádu.

Branislav DOBŠINSKÝ, moderátor
--------------------
Ešte veľmi konkrétna vec. Pán Glváč avizoval v tejto relácii podľa mňa pomerne dosť prekvapivo, že sa rokuje aj s Američanmi, aj Česi o tom rokujú a tak ďalej, o prehodnotení toho postoja k protiraketovému štítu. To je, Poľsko rakety, Česko radar mal byť, nakoniec od toho Američania ustúpili. Opäť je to v hre vzhľadom na zmenenú geopolitickú situáciu. Vy vtedy ste to odmietali, teraz máte názor aký?

Robert FICO /Smer-SD/, predseda vlády SR
--------------------
Rovnaký. 

Branislav DOBŠINSKÝ, moderátor
--------------------
Čiže nie. 

Robert FICO /Smer-SD/, predseda vlády SR
--------------------
Myslím si, že nie je žiadny dôvod aby sa na územie Slovenska podobné systémy rozmiestňovali.

Branislav DOBŠINSKÝ, moderátor
--------------------
No nemusí to byť tu, ale či podporujete povedzme, keby bol v Česku alebo v Poľsku.

Robert FICO /Smer-SD/, predseda vlády SR
--------------------
To je vec Poľska a českej vlády. Nikdy som nezasahoval do suverénnych rozhodnutí iných krajín. Ale pýtate sa na môj osobný názor. Ja si myslím, že takéto systémy by na Slovensku v žiadnom prípade nemali byť rozmiestnené.

Branislav DOBŠINSKÝ, moderátor
--------------------
Predsedu vlády, tak sa pýtam. Dobre a ešte úplne naposledy, ak môžem, využijem túto príležitosť, sa spýtam. Vy ste pred prezidentskými voľbami odkázali pánovi Harabinovi, že ak by sa vás pýtal, tak by nemal kandidovať, pretože polarizuje. Teraz kandiduje.

Robert FICO /Smer-SD/, predseda vlády SR
--------------------
Povedal som to vtedy jasne, že keby sa ma spýtal, tak mu to neodporučim. Rozhodol sa kandidovať. Každý má právo kandidovať, pokiaľ ho niekto navrhne alebo pokiaľ získa podporu. A nechcem sa k tomu vracať. Ale je veľmi zaujímavé, že túto kandidatúru podporila Súdna rada Najvyššieho súdu a absolútna väčšina sudcov Najvyššieho súdu. 

Branislav DOBŠINSKÝ, moderátor
--------------------
Podľa vás bude alebo nebude dobrý šéf?

Robert FICO /Smer-SD/, predseda vlády SR
--------------------
Ja neviem, či bude zvolený. Sú tam dnes traja kandidáti a skôr by mala byť z vašej strany otázka, že či bude zvolená kandidátka, ktorú navrhol minister spravodlivosti. My sme predsa sa k tejto voľbe postavili veľmi jasne. My sme povedali cez ministra spravodlivosti, že navrhujeme ďalšieho človeka do tejto súťaže, aby si členovia Súdnej rady mohli vybrať. 

Branislav DOBŠINSKÝ, moderátor
--------------------
Čiže čas na zmenu, hej, hlavy slovenskej justície?

Robert FICO /Smer-SD/, predseda vlády SR
--------------------
To, čo urobil minister spravodlivosti, jasne naznačuje, ako sa staviame k voľbe predsedu Najvyššieho súdu.

Branislav DOBŠINSKÝ, moderátor
--------------------
Čiže keby vyhral Štefan Harabin, nebol by to dobrý signál do strany justície slovenskej?

Robert FICO /Smer-SD/, predseda vlády SR
--------------------
Toto je otázka pre členov Súdnej rady. Ja nevolím nikoho, nebudem nikoho tu ovplyvňovať. Je to vec Súdnej rady. Minister spravodlivosti navrhol tretiu kandidátku. Takže my čakáme, ako dopadne táto tretia kandidátka.

Branislav DOBŠINSKÝ, moderátor
--------------------
Jasné. Toľko predseda vlády Robert Fico.

Robert FICO /Smer-SD/, predseda vlády SR
--------------------
Ďakujem pekne za pozvanie.

Branislav DOBŠINSKÝ, moderátor
--------------------
No a príjemný zvyšok víkendu od mikrofónu praje aj Braňo Dobšinský.

21.6.2014
Rádio Slovensko
Sobotné dialógy s predsedom vlády
21.6.2014    Rádio Slovensko    str. 01   12:10 Sobotné dialógy
            
Branislav DOBŠINSKÝ, moderátor
--------------------
10-ročná éra prezidentovania Ivana Gašparoviča skončila. Slovensko má novú hlavu štátu. Napriek predvolebnej kampani plnej ostrých slov a vzájomných obvinení však tak premiér, ako aj nový prezident avizujú korektné vzájomné vzťahy. Ich deklarácie však už o krátky čas môže preveriť spor o povahu zmien v justícií. Na východnej hranici Slovenska pritom stále eskaluje ozbrojený spor a medzi Ruskom a Severoatlantickou alianciou sa rozoviera stále väčšia priepasť. Slovensko je pritom na Rusku až fatálne energeticky závislé a prípadné ekonomické sankcie by podľa premiéra vážne ohrozili avizovaný hospodársky rast. Dámy a páni, príjemné sobotné popoludnie. Ako obvykle je tu čas pravidelnej politickej diskusnej relácie. Tento raz s predsedom vlády Robertom Ficom, dobrý deň.

Robert FICO /Smer-SD/, predseda vlády SR
--------------------
Ďakujem za pozvanie a všetkým želám pekný deň.

Branislav DOBŠINSKÝ, moderátor
--------------------
No a od mikrofónu sa k tomu pripája aj Braňo Dobšinský. Ešte doplním, reláciu predhrávame v piatok popoludní kvôli pracovným povinnostiam predsedu vlády. Pán premiér, začnime faktom, že máme novú hlavu štátu. Po 10 rokoch Ivana Gašparoviča prichádza Andrej Kiska. No, vy ste s pánom Kiskom absolvovali pomerne ostrý predvolebný súboj. Padali tam slová ako scientológia, nebezpečenstvo, bezpečnostné riziko pre štát, úžera a tak ďalej. Po tom všetkom ste ale povedali, že chcete mať konštruktívne vzťahy. Dá sa to takto jednoducho prepnúť, myslím ako po tej konfrontačnej kampani zrazu mať dobre vzťahy?

Robert FICO /Smer-SD/, predseda vlády SR
--------------------
Chcete konfrontáciu alebo dobré vzťahy, pán redaktor?

Branislav DOBŠINSKÝ, moderátor
--------------------
S kým, podľa toho?

Robert FICO /Smer-SD/, predseda vlády SR
--------------------
Pokiaľ ide o ústavných činiteľov.

Branislav DOBŠINSKÝ, moderátor
--------------------
Ja nechcem konfrontáciu.

Robert FICO /Smer-SD/, predseda vlády SR
--------------------
No vidíte. Jednoducho v kampani som aj utŕžil obrovské množstvo podpásových úderov a nesťažujem sa. Ak niekto má pocit, že sa proti niekomu viedla negatívna kampaň, tak to som bol predovšetkým ja, ale nesťažujem sa. Predsa veľmi jasne som počas volebnej noci symbolicky ponúkol pánovi prezidentovi spoluprácu a trvám na tom, že v tejto ťažkej dobe, kedy sa dostávame z najhoršieho a kedy prichádzajú vynikajúce správy ohľadne hospodárskeho a sociálneho vývoja, v tomto čase by bolo najhoršie, keby traja ústavní činitelia išli do akýchkoľvek konfliktov. Ja môžem potvrdiť, že som sa s pánom prezidentom stretol pred inauguráciou. Bol som samozrejme na inaugurácií a mal som s ním ďalšie stretnutie pred dvoma dňami. Dohodli sme sa na pravidelných konzultáciách na mesačnej báze, kde budeme hovoriť o legislatívnom procese, pretože nemám záujem ja osobne, aby sme zbytočne 2-krát, 3-krát hlasovali o zákone, pokiaľ prezident využije svoje právo vetovať nejaký zákon. A predovšetkým máme záujem spolu hovoriť o zahranično-politickej situácií, pretože tá je veľmi kritická a keďže prezident je hlava štátu, ktorá reprezentuje.

Branislav DOBŠINSKÝ, moderátor
--------------------
Čiže hľadať nejakú zhodu?

Robert FICO /Smer-SD/, predseda vlády SR
--------------------
Áno, presne tak, krajinu navonok. Musí byť súlad, musí byť zhoda medzi zahraničnou politikou vlády a predstavami prezidenta, pretože tak ako ja, aj prezident bude chodiť do zahraničia a bude musieť stanoviská Slovenskej republiky prezentovať. Preto ja znovu opakujem, ja mám jediný záujem, aby traja najvyšší ústavní činitelia Slovenskej republiky, prezident, predseda parlamentu a predseda vlády spolupracovali. Aby to bolo na dobro tejto krajiny. Toto je môj jediný cieľ a v tom duchu sa budem správať.

Branislav DOBŠINSKÝ, moderátor
--------------------
Skvelé. Podobne to ústretovo v tom inauguračnom prejave pomenoval aj prezident nový Andrej Kiska. To sú zatiaľ slovné deklarácie. Otázka je, čo prinesie vývoj. Prezident začal u justície a na stole bude mať šesticu kandidátov na ústavných sudcov. Ak vezmem analogicky prípad kauza Čentéš, to znamená, že Ivan Gašparovič odmietol parlamentom zvoleného kandidáta Jozefa Čentéša a zachová sa takto povedzme Andrej Kiska. Čo urobí Smer?

Robert FICO /Smer-SD/, predseda vlády SR
--------------------
Predovšetkým nie je pravda, čo hovoríte, že by sa výklad príslušného článku ohľadne generálneho prokurátora absolútne vzťahoval aj na sudcov Ústavného súdu. Lebo ustanovenie o menovaní a odvolávaní sudcov Ústavného súdu je v inej časti Ústavy ako je článok ohľadne generálneho prokurátora.

Branislav DOBŠINSKÝ, moderátor
--------------------
Prečo to by Ústavný súd vlastne musel povedať?

Robert FICO /Smer-SD/, predseda vlády SR
--------------------
Preto nedomnievam sa, že by v tomto okamihu mal prezident právo odmietnuť kandidáta. Má dnes presne podľa Ústavy zvolených šiestich kandidátov, z ktorých má vybrať troch. Na jednom mieste sú vždy dvaja kandidáti Národnej rady a my si počkáme na rozhodnutie prezidenta. Ja by som teraz nepredbiehal to, čo prezident urobí.

Branislav DOBŠINSKÝ, moderátor
--------------------
Dobre. Čiže keby odmietol celú šesticu a povedal parlamentu tak daj mi novú šesticu, bol by to casus belli pre Smer?

Robert FICO /Smer-SD/, predseda vlády SR
--------------------
Ako cez túto rieku prejdeme, vám poviem vtedy, keď pred túto rieku prídeme. To je hypotetická otázka.

Branislav DOBŠINSKÝ, moderátor
--------------------
Bola by to búrlivá rieka?

Robert FICO /Smer-SD/, predseda vlády SR
--------------------
Je to hypotetická otázka. Mne aj záleží na dobrej spolupráci s prezidentom. Opakujem ešte raz, Národná rada urobila všetko podľa Ústavy. Podľa Ústavy zvolila šiestich kandidátov na sudcov Ústavného súdu a ak bude chcieť prezident postupovať striktne podľa Ústavy, z týchto šiestich by mal vybrať troch sudcov, ktorí budú sudcami Ústavného súdu Slovenskej republiky. To je všetko, čo v tomto okamihu môžem povedať.

Branislav DOBŠINSKÝ, moderátor
--------------------
Dobre, aby sme sa netopili v tej rieke, tak len jedna otázka k tejto téme. Z toho, čo hovoríte, vyplýva, že prípadné odmietnutie celej šestice by ste považovali za protiústavné?

Robert FICO /Smer-SD/, predseda vlády SR
--------------------
Pán redaktor, opäť sa dostávame do polohy, kedy by ste chceli konflikt. Lebo vidím, že sa pýtate, čo bude, keď bude. Ja urobím všetko preto, aby spolupráca prezidenta a predsedu vlády bola veľmi dobrá a napriek tomu, že Ústavný súd je významná inštitúcia, veľmi dôležitá inštitúcia, ale vždy nájdeme nejakú cestu, ústavnú verím, akou akýkoľvek rozporný názor dokážeme vyriešiť. Ale ja by som nezapĺňal tento mediálny priestor hypotetickými otázkami. Myslím si, že na Slovensku v hospodárskej sfére, v boji proti nezamestnanosti sa deje toľko toho a pozitívneho a dobrého, že naozaj nemám chuť sa baviť o tom, čo bude niekedy o tri alebo štyri mesiace. Hlavne ide o, ak ide o teoretické ústavno-právne spory.

Branislav DOBŠINSKÝ, moderátor
--------------------
Jasné, testovali sme možnosti. Čo sa týka, už ste sám to naznačili, že významná bude spolupráca prezidenta a vlády a vás osobne v zahraničnej politike. Tá je teraz mimoriadne zaujímavá vzhľadom na to, že náš východný sused, najväčší sused, Ukrajina, je na pokraji občianskej vojny de facto a tam je práve tá otázka, pomôžem si teraz aktuálne slovami, že šéfa NATO pána Rasmussena, že Rusko vníma NATO ako svojho neprieteľa. My sme členom NATO. Vníma podľa vás Rusko Slovensko ako svojho nepriateľa? Súhlasíte s tým, čo hovorí pán Rasmussen?

Robert FICO /Smer-SD/, predseda vlády SR
--------------------
A ako vníma NATO Rusko? Ja by som skôr túto otázku postavil pánovi Rasmussenovi.

Branislav DOBŠINSKÝ, moderátor
--------------------
Čiže my, NATO sme aj my.

Robert FICO /Smer-SD/, predseda vlády SR
--------------------
No viete, o tom to je presne. Ja jednoducho nevnímam Rusko ako nepriateľa, takisto ako nevnímam za nepriateľa žiadny iný štát. Ako predseda vlády mám záujem spolupracovať s každou jednou krajinou na princípe vzájomného porozumenia a na princípe vzájomnej výhodnosti. Budem veľmi otvorený, pretože toto je téma, ktorá je pre ľudí na Slovensku veľmi citlivá. Ja som časť života prežil aj do roku 1989, aj pracovného života. A všetci nás vtedy učili, že našim nepriateľom je západ. Po roku ´89 nás všetci učia, že našim nepriateľom je východ. Ja to odmietam. Ja nevidím v tomto okamihu žiadne ohrozenie záujmu Slovenskej republiky. Slovensko je členským štátom Európskej únie, toto je životný priestor Slovenska a je súčasťou Severoatlantickej aliancie, do ktorej sme vstúpili v roku 2004. Máme povinnosti, ktoré vyplývajú z týchto záväzkov, ale ja jednoducho nebudem patriť medzi premiérov, ani medzi politikov, ktorí budú mať čiernobiele pohľady typu dnes som proti západu, zajtra som proti východu. Ak vznikne aktuálna bezpečnostná situácia, treba na ňu reagovať. Ale ja by som určite nikoho dnes nenálepkoval, že toto je náš nepriateľ alebo toto náš nepriateľ nie je. Majme zdravý rozum, pretože za všetkým zase je len veľká snaha veľkých zbrojárskych firiem zbrojiť. A teraz som opäť veľmi otvorený. Dobre viete, aký je tlak vo vzťahu k niektorým štátom zvyšovať výdavky na zbrojenie. No kam pôjde povedzme 300 miliónov eur, keby sa na Slovensku rozhodli zbrojiť, zbrojiť, kam tie peniaze pôjdu? Všetky pôjdu do zbrojoviek v západnom svete. Nemecko, Francúzsko, Amerika.

Branislav DOBŠINSKÝ, moderátor
--------------------
No tak nebudeme si sami vyrábať stíhačky.

Robert FICO /Smer-SD/, predseda vlády SR
--------------------
No tak dobre, ale otázka je, že na čo tie my aj dve alebo tri stíhačky talk asi budeme potrebovať? Kladiem si otázku, že prečo nie sme schopní verejnosti niekedy pomenovať to, ako to vidíme. Znovu a budem to opakovať dookola, vidím predovšetkým obrovský tlak zbrojárskeho priemyslu využiť konkrétnu bezpečnostnú situáciu, ktorá tu je, na to, aby niekto neuveriteľným spôsobom zarobil.

Branislav DOBŠINSKÝ, moderátor
--------------------
Tomu rozumiem.

Robert FICO /Smer-SD/, predseda vlády SR
--------------------
Slovensko je pripravené plniť si záväzky v rámci NATO. My sme dôveryhodná krajina. Nakoniec teraz verejnosť mala možnosť vidieť, že posielame 300 vojakov do ďalšej misie v Afganistane. Tam si veľmi dobre reprezentujeme, plníme konkrétne úlohy v rámci Severoatlantickej aliancie. Dokonca môžem a vy to viete, že je plán do roku 2016 vytvoriť spoločnú bojovú jednotku V4 napríklad, ktorá by koordinovane pôsobila v rámci tohto severoatlantického priestoru. Ale najmä zdravý rozum. To je presne to isté, ako keď tu niekto vykrikuje, že pôďme zaviesť najprísnejšie ekonomické sankcie voči Ruskej federácií, čo by nás zruinovalo.

Branislav DOBŠINSKÝ, moderátor
--------------------
Dobre, k tomu sa ešte dostaneme.

Robert FICO /Smer-SD/, predseda vlády SR
--------------------
Ja som za zdravý rozum. Nikto neohrozuje v tomto okamihu národné a bezpečnostné záujmy Slovenskej republiky.

Branislav DOBŠINSKÝ, moderátor
--------------------
Tomu rozumiem, ale zbrojárske firmy majú aj v Rusku a už predviedli svoje produkty na Kryme, ktorý bol pôvodne ukrajinský, dnes je ruský. Proste ho normálne ukradli, keď to poviem takto natvrdo a aj teraz hovoril pán Rasmussen o tom, že Rusko si necháva otvorené dvere na prípadnú ďalšiu akciu na Ukrajine a môže prísť situácia, fakt môže prísť, keď si Slovensko bude musieť vybrať. Je členom NATO.

Robert FICO /Smer-SD/, predseda vlády SR
--------------------
Je členom NATO.

Branislav DOBŠINSKÝ, moderátor
--------------------
A rešpektuje politiku alebo.

Robert FICO /Smer-SD/, predseda vlády SR
--------------------
A nechápem, prečo, prečo vytvárame, prečo vytvárame dnes takú atmosféru a ja to budem zazlievať aj niektorým, ja to budem zazlievať aj viacerým, ktorí hovoria o možnosti napadnutia Slovenska. Kto nás chce napadnúť? Ja tomuto naozaj nerozumiem, prečo takáto hystéria sa vyvoláva v súvislosti s konkrétnou bezpečnostnou situáciou, ktorá vznikla na Ukrajine. My sme veľmi jednoznačne odsúdili krok Ruskej federácie, pokiaľ išlo o obsadenie Krymu. Povedali sme, že ide o narušenie územnej celistvosti Ukrajiny ako takej. Preukázali sme k Ukrajine ako jeden z mála solidaritu. Pretože to bolo Slovensko, ktoré otočilo jednu rúru a dnes sme schopní na Ukrajinu spätným tokom posielať plyn. Ja som len zvedavý, pán redaktor, že či naozaj ten plyn budú od nás odoberať. Že či nešlo zase len o nejakú hru, že využime Slovensko ako nástroj, že proti povedzme rokovaniam, ktoré sa týkali ceny plynu medzi Gazpromom a ukrajinským spoločnosťami. Ja mám tie najhoršie skúsenosti s Ukrajinou z roku 2009 a hovorím to veľmi úprimne.

Branislav DOBŠINSKÝ, moderátor
--------------------
A sú to šťastné slová, keďže je to náš sused?

Robert FICO /Smer-SD/, predseda vlády SR
--------------------
Mám najhoršie skúsenosti s Ukrajinou v roku 2009. Budem to opakovať. My sme 1. januára 2009 sa stali svedkom obrovskej plynovej krízy. Ja som lietal ako bludný Holanďan medzi Nemeckom, Prahou, Kyjevom a Moskvou a ak nás niekto okašľal, s prepáčením za výraz, tak to bola vtedajšia predsedníčka vlády Ukrajiny Tymošenková, hoci nám mohli Ukrajinci pomôcť, tak nám odmietli pomôcť. Máme len najhoršie skúsenosti. Aj teraz sme boli svedkami obrovského tlaku, ktorý vyvíjala Ukrajina na nás. Viete, čo chceli od nás? Aby sme hlavnú tranzitnú rúru, ktorá ide cez Slovensko smerom na západ, otočili v prospech Ukrajiny a ten istý ruský plyn vracali naspäť na Ukrajinu, za ktorý Ukrajina dnes neplatí. My sme povedali, do tohto Slovensko neťahajte. My hlavnú tranzitnú rúru nikdy otáčať nebudeme. Bolo by to porušenie základných pravidiel. Sme pripravení pomôcť tranzitnou rúrou malou, ktorá ide z Voján do Užhorodu, ktorá nepoškodzuje národné záujmy Slovenskej republiky. Správajme sa pred slovenskou verejnosťou otvorene. My sme solidárny hráč. Ukázali sme to voči Ukrajine? Ukázali sme. Sme solidárny hráč. Odsúdili sme vstup Ruska na Krym? Odsúdili sme. Ale ja tu nebudem rinčať zbraňami. Po prvé na to nemáme. My sme sa ledva teraz vyhrabali z najhoršieho a pri predstave, že máme v najbližších rokoch zvyšovať prudko nejaké výdavky na zbrojenie, na zbrojenie sa pýtam a kde sú ľudia. To zase máme celú životnú úroveň vrátiť naspäť len kvôli tomu, že si musíme kúpiť desať nových tankov, obrazne teraz povedané? Na čo je to dobré?

Branislav DOBŠINSKÝ, moderátor
--------------------
Ja viem, lenže myslím, že Putina do odsúdenie nejako nevyrušilo, myslím anexiu Krymu. Ale dobre. Skúsim vaše slová.

Robert FICO /Smer-SD/, predseda vlády SR
--------------------
Ale počkajte, ale veď snáď Slovensko nie je rozhodujúci štát na svete a myslím, že celé medzinárodné spoločenstvo my sme veľmi prísne koordinovali svoje postoje, pokiaľ išlo o Krym s Európskou úniou. Veľmi jasne sme sa pridali k tým hlasom, ktoré hovoria, ak je to raz porušenie, tak je to porušenie.

Branislav DOBŠINSKÝ, moderátor
--------------------
Dobre, prepáčte, ešte poviem jednu vec. Len aby to nebol monológ, ja to len chcem posunúť. Vy ste hovorili, že odsúdenie a tak ďalej, ale v hre môžu byť aj sankcie. Vy ste zásadne proti tým sankciám, myslím voči Rusku. Opäť o nich hovorí šéf NATO a aj v Európskej únií sa skloňujú. A skúsim vaše slová. V politike, najmä v medzinárodnej politike, nejde o žiadne hodnoty, ale vždy ide o záujmy, ekonomiku a moc. To sú vaše slová z roku 2007. Je to dôvod, prečo nechcete sankcie, že neveríte tomu, že ide o princípy, hodnoty, ale že sú to len záujmové hodnoty?

Robert FICO /Smer-SD/, predseda vlády SR
--------------------
O aké hodnoty išlo v Iraku, pán redaktor?

Branislav DOBŠINSKÝ, moderátor
--------------------
Zostaňme u Krymu.

Robert FICO /Smer-SD/, predseda vlády SR
--------------------
No ale počkajte. O aké hodnoty išlo v Iraku? Viete, ja sa veľmi viem pozrieť do očí každému, keď poviem, že napríklad v prípade Kosova považujeme vznik Kosova za vznik štátu v rozpore s medzinárodným právom. Rovnako som povedal, že medzinárodné právo bolo porušené v Iraku, lebo neexistoval žiadny mandát na použitie vojenskej sily. A ešte sa ukázalo, že aj dôvody, pre ktoré bola vojenská sila použitá, boli obyčajné klamstvá. A dodnes sa o tom hovorí úplne otvorene a verejne. Čo je dnes v Iraku? Tisícky ľudí zomierajú a nikoho to dnes už vôbec netrápi. Preto chcem hovoriť veľmi otvorene, že všade tam, kde Slovensko môže svoj postoj zaujať, ho môžeme zaujať v súlade s medzinárodným právom. Medzinárodné právo je jediný nástroj, ktorý zostáva v našich rukách. My nemáme ani kokpity stíhačiek, nemáme ani pozemné vojská. My nie sme vojensky silní ako Rusko alebo Amerika. Toto jednoducho Slovensko takúto úlohu nikdy zohrávať nebude. A na vašu otázku odpovedám, áno. Ekonomické sankcie, koho by najviac dnes boleli ekonomické sankcie?

Branislav DOBŠINSKÝ, moderátor
--------------------
No mohli by Rusko, keby boli naozaj reálne.

Robert FICO /Smer-SD/, predseda vlády SR
--------------------
Ekonomické sankcie by najviac boleli Európsku úniu. Európsku úniu. Ak si len uvedomíme, že ak by sa zaviedli tie naj, naj, naj, ktoré boli navrhované, teda takzvaný tretí stupeň sankcií, tak len Slovensko by bolo postihnuté tým, že ak na Slovensku sa vyrába milión áut a z toho 250 000 áut sa exportuje do Ruskej federácie, tak jedna štvrtina áut by bola odstavená. Nehovoriac o ďalších veciach. Je analýza, ktorá hovorí jasne. Ak na budúci rok má mať Slovensko jeden z najvyšších hospodárskych rastov v celej Európskej únií, má byť viac ako 3 %. Ak by sme išli do najprísnejších ekonomických sankcií voči Ruskej federácií, tak náš hospodársky rast bude nie 3 %, ale bude možno 1 %.

Branislav DOBŠINSKÝ, moderátor
--------------------
To nespochybňujem, ale pán premiér, jedna otázka.

Robert FICO /Smer-SD/, predseda vlády SR
--------------------
Ale nie len my. Však aj Nemci odmietajú sankcie, Česi odmietajú sankcie.

Branislav DOBŠINSKÝ, moderátor
--------------------
Keby tu bola pani Merkelová, tak sa pýtam jej.

Robert FICO /Smer-SD/, predseda vlády SR
--------------------
Normálne rozmýšľajúci politici v Európe hovoria, čo to je za nezmysel. Predsa existujú politické riešenia veci a nie, že teraz najviac budú ekonomické sankcie bolieť Európsku úniu a Slovensko už ani nehovorím. My sme vynaložili, prepáčte, my sme.

Branislav DOBŠINSKÝ, moderátor
--------------------
Dobre, ale tie sankcie by prišli v prípade, že by povedzme Rusko intervenovalo opäť na Ukrajine.

Robert FICO /Smer-SD/, predseda vlády SR
--------------------
Ale ja nehovorím, že, počkajte, my sa teraz bavíme o status quo, ktorý máme. My sme povedali, že je určite nejaká červená čiara, ktorá by vyvolala ďalšiu reakciu. Ak by došlo k ďalšiemu narušeniu územnej celistvosti Ukrajiny, preukázateľnému narušeniu, preukázateľnému porušeniu medzinárodného práva, Slovensko bude súčasťou solidárnej hry v rámci Európskej únie. Ale nie za každú cenu prichádzať s návrhmi, že poďme teraz zaviesť hospodárske sankcie voči Ruskej federácií.

Branislav DOBŠINSKÝ, moderátor
--------------------
Lebo už o pár týždňov tu budeme mať jedno výročie. Možno poznáte tú vetu, začnite s vysťahovaním. To je veta, ktorú povedal podplukovník Golian 29. augusta ´44 a zrejme keby uvažoval len o tom, ako poškodí povstanie HDP Slovenska, tak by ho nikdy nevyhlásil. Čiže niekedy asi ide o princípy a hodnoty.

Robert FICO /Smer-SD/, predseda vlády SR
--------------------
Pán redaktor, počkajte. To chcete povedať, že nás ohrozuje na Slovensku nejaký fašizmus? Ako nepreháňajte prosím.

Branislav DOBŠINSKÝ, moderátor
--------------------
Nie.

Robert FICO /Smer-SD/, predseda vlády SR
--------------------
Prosím, prosím. Ja vás poprosím. Píše sa rok, píše sa rok 2014. Táto paralela so Slovenským národným povstaním je mimoriadne nešťastná. Slovenské národné povstanie bolo povstanie proti fašizmu. Bolo to povstanie, bolo to povstanie, ktoré existovalo proti vojenskej mašinérií, ktorá bola priamo na území Slovenskej republiky. A to teraz vy chcete povedať, že ekonomické sankcie, ktoré sa majú zaviesť voči Ruskej federácií alebo voči komukoľvek inému riešia problém fašizmu na Slovensku? Ako nepreháňajme. Nebuďme, nerinčme zbytočne, rinčíme zbraňami. Ja som, mojou úlohou je ako predsedu vlády a to bol aj dôvod, pre ktorý sme v roku 2012 kandidovali a vyhrali parlamentné voľby, prekonať dôsledky hospodárskej krízy a to sa nám podarilo a dnes máme dobré čísla. Ja si neviem celkom dobre predstaviť, že kvôli politike niekoho iného, nie kvôli Slovensku. Slovensko nemá takéto záujmy. Slovensko je solidárny hráč, je to solidárny hráč. Kto nás ohrozuje?

Branislav DOBŠINSKÝ, moderátor
--------------------
Malá krajina stojí na rešpektovaní princípov medzinárodnej politiky. Ak sa nebude rešpektovať.

Robert FICO /Smer-SD/, predseda vlády SR
--------------------
No počkajte, akože nie? Slovensko je jediná krajina a z mála krajín, ktorá povedala, že Kosovo vzniklo v rozpore s medzinárodným právom. Práve že my hovoríme, kde bolo porušené medzinárodné právo. Bola to moja vláda v roku 2006?

Branislav DOBŠINSKÝ, moderátor
--------------------
Ale niekedy je málo hovoriť.

Robert FICO /Smer-SD/, predseda vlády SR
--------------------
Bola to moja vláda v roku 2006, keď sme stiahli vojakov z Iraku? My sme veľmi jasne reagovali.

Branislav DOBŠINSKÝ, moderátor
--------------------
Ja viem, len hovorím, že to SNP je príklad toho, že v politike ide o princípy a niekedy sa za to platí aj krvou, nielen slovami.

Robert FICO /Smer-SD/, predseda vlády SR
--------------------
Ale čo chcete akou krvou, ako o čom to zase rozprávate? Slovensko je dnes v zóne Európskej únie. Dokonca tvoríme schengenskú hranicu. Kvôli tomu, že nefunguje ukrajinský štát, majú tam neporiadok, tak ten neporiadok vždy niekto využije na to, aby tam boli neporiadky. Je domáca úloha Ukrajiny a my jej pomôžeme. Veď jej plyn vieme poslať, keby potrebovala. Hovoríme, že jej územie bolo v rozpore s medzinárodným právom narušené. My stále postupujeme podľa medzinárodného práva. Ale čo od nás chcete?

Branislav DOBŠINSKÝ, moderátor
--------------------
Ja hovorím, že Putina vôbec nezaujíma, že medzinárodné spoločenstvo si myslí, že ukradol Krym a je to v rozpore s medzinárodným právom.

Branislav DOBŠINSKÝ, moderátor
--------------------
Viete, to je také jednostranné. Teraz ja tu nebudem nikoho chrániť. Ja sa pozerám na veci cez /nezrozumiteľné/ medzinárodného práva. Tak ako bolo porušené medzinárodné právo na Kryme, tak bolo porušené medzinárodné právo v Iraku. Ste spokojný? Toto je pohľad slovenského premiéra. O tomto budem stále hovoriť. A tak bolo porušené medzinárodné právo v Kosove. A bolo porušené medzinárodné právo miliónkrát. Ako nepozerajme sa teraz na svet len očami nejakého novinára z denníka Sme. Pán redaktor, v 90-tých, v 90-tých rokoch len tak pre vedomosť, aby sme vedeli, ako funguje svet, bola krajina, ktorá sa nazývala Rwanda. A v tej Rwande sa začali byť medzi sebou dva kmene, dobre? Tutsi a Hutuovia. 800 000 ľudí bolo zavraždených mačetami v priebehu niekoľkých mesiacov. Celý svet sa takto na to pozeral. Prečo? Lebo v Rwande nič nie je.

Branislav DOBŠINSKÝ, moderátor
--------------------
Áno, špiritizovali, že to sú akty genocídy a nie genocída.

Robert FICO /Smer-SD/, predseda vlády SR
--------------------
Lebo tam, tam je malária komárov, tam nič nie je. Keby tam bola ropa, olej, neviem čo všetko, tak určite sa tento problém rieši. Takže nehovorme o spravodlivosti. My si chráňme svoje vlastné národné záujmy. Buďme solidárni hráči. My sme solidárni hráči.

Branislav DOBŠINSKÝ, moderátor
--------------------
No ale ako novinár to pomenúvam. Ja s tým nemám problém.

Robert FICO /Smer-SD/, predseda vlády SR
--------------------
My sme neurobili nič proti záujmom ani Európskej únie, ani Severoatlantickej aliancie, ale nie som malý chlapec, ktorý má 15 rokov, aby si otvoril denník Sme a komentoval alebo čítal to, čo napíše odtrhnutý od reality nejaký redaktor.

Branislav DOBŠINSKÝ, moderátor
--------------------
Nie, to nesúvisí s denníkom Sme.

Robert FICO /Smer-SD/, predseda vlády SR
--------------------
No tak bavíme sa o tom.

Branislav DOBŠINSKÝ, moderátor
--------------------
Ale keď už sa o tom bavíme, vrátim sa ešte, trebárs hovoríte, že nemáme na to, aby sme zbrojili a tak ďalej, ale napríklad toto bude zaujímať veľa ľudí podľa mňa, čo nás počúvajú. Minister, váš minister obrany, pán Glváč sa priznal, že je fanúšik povinnej vojenskej služby a že treba začať s dobvoľnou vojenskou službou a že si vie predstaviť opätovné zavedenie povinnej vojenskej služby. Čo na to premiér?

Robert FICO /Smer-SD/, predseda vlády SR
--------------------
Takto, aby sme si rozumeli. Pokiaľ ide o slovenskú armádu, určite potrebuje modernizáciu, o tom ja nepochybujem. Ale cesta k modernizácií môže smerovať alebo ísť tak, že budeme znižovať osobné náklady a peniaze, ktoré na tých osobných výdavkoch a nákladoch získame, môžeme použiť na modernizáciu, ale my nemáme teraz peniaze na nejaké skokové jednorázové krátkodobé vysoké navýšenie výdavkov na armádu. My na armádu míňame ročne okolo 750 miliónov eur a preto všetko ostatné by nám zlomilo krk. Ja sa tak teším, keď napríklad Jano Richter oznamuje, že zo 14,4 nezamestnanosť dnes sme na 12,8. Teším sa z toho, keď každý hovorí, že je prakticky inflácia na nule. Nerastú nám momentálne ceny. Teším sa z toho, že hospodársky rast bude najvyšší v Európskej únií. Teším sa z toho, že konečne idú hore reálne mzdy a že budú sa vytvárať ďalšie a ďalšie pracovné miesta. Ja netvrdím, že ľudia týmto číslam veria. Ale je to predpoklad toho, že v ďalšom roku môže byť ešte lepšie, ešte lepšie a že sme pripravení ľuďom teraz ponúknuť nejaký pozitívny balíček. Dobrý pozitívny balíček, aby ľudia si povedali, áno, my sme participovali na konsolidácií, tak teraz z tohoto niečo budeme mať. Ak by sme urobili teraz neplánované výdavky, neplánované, jednorázové alebo krátkodobo možno v 2, 3-ročnom horizonte, tak úplne rozbijeme všetko, čo sme dosiahli. Ale ako predseda vlády a moja vláda, my sme sociálnodemokratická vláda a nám záleží na tom, aby sme ľuďom mohli niečo dať. A nie že zase im oznámime, ľudia, je nám ľúto, ale kvôli tankom musíme zase škrtať, šetriť.

Branislav DOBŠINSKÝ, moderátor
--------------------
Tomu rozumiem. Dobre a teraz tá otázka povinnej vojenskej služby.

Robert FICO /Smer-SD/, predseda vlády SR
--------------------
Prepáčte, to neobišiel som to. Ja si myslím, že povinná vojenská služba je vec, ktorá je myšlienkou dávno za nami. O tomto sa vôbec nemusíme baviť. Iné je, je myšlienka, je veľmi veľa mladých ľudí, ktorí majú radi jednoducho nejaké vojenské veci a preto. Sú takí. Ja poznám množstvo mladých ľudí, ktorí si kúpia tie guličkové zbrane a behajú po lesoch a sa tam ostreľujú alebo si, ja neviem, prenajmú nejaký starý areál. Týmto ľuďom, a sú také krajiny, sú také príklady, by sa dala ponúknuť dobrovoľná nejaká mesačná, dvojmesačná služba, nejaký tréning v základných návykoch na vojenskú službu a títo ľudia napríklad potom by mohli byť mierne zvýhodňovaní v štátnej službe alebo ja neviem, že keby chceli ísť za policajta. Toto je úvaha, o ktorej sa hovorí.

Branislav DOBŠINSKÝ, moderátor
--------------------
Ale povinná nie?

Robert FICO /Smer-SD/, predseda vlády SR
--------------------
Povinná základná vojenská služba určite nie. Je to neuveriteľne drahé. Ja som absolvoval vojenskú základnú službu na Šumave v Janoviciach nad Úhlavou. Kto bol na vojne alebo v tých rokoch slúžil, tak vie, že o akom útvare hovorím.

Branislav DOBŠINSKÝ, moderátor
--------------------
Čo sa týka týchto medzinárodných vzťahov, tak ešte je tam, sa to týka aj otázky energetiky. Tam sa chcem pristaviť, lebo my sme, myslím, že je to 98-percentný podiel, v závislosti na Rusku, čo sa týka energetiky.

Robert FICO /Smer-SD/, predseda vlády SR
--------------------
Áno, plyn a ropa.

Branislav DOBŠINSKÝ, moderátor
--------------------
Plyn a ropa. No a vy celkom dosť vsádzate na jadro, na jadrovú energetiku. Nejdem to spochybňovať, nejdem sa o to prieť, ale v hre sú dostavba Mochoviec a prípadná dostavba Jaslovských Bohuníc. Otázkou je kto to bude robiť reálne, pretože Enel už spúšťa takú hmlu, že ide predávať svoj podiel v Slovenských elektrárniach. Rovnako teraz v EPH-áčke došlo k zmene a vlastne ju ovládlo G&T. Čiže z vášho pohľadu, a dokonca bol tam ČEZ, ktorý mal dostavať Jaslovské Bohunice. Pôvodne uvažoval RAO UES o tom, že by ho kúpil. Zásadná otázka. Bol by pre slovenskú vládu, slovenského predsedu vlády problém, ak by sa na výstavbe jadrovej elektrárne na Slovensku angažovali ruské firmy, ruský kapitál? Bola by to bezpečnostná hrozba alebo je to v poriadku?

Robert FICO /Smer-SD/, predseda vlády SR
--------------------
Predovšetkým si treba odpovedať na otázku, že kto predával Slovenské elektrárne a komu ich predal. To nebola moja vláda Slovenska.

Branislav DOBŠINSKÝ, moderátor
--------------------
Som sa už obával, že meno Mikloš nepadne.

Robert FICO /Smer-SD/, predseda vlády SR
--------------------
Slovenské elektrárne boli privatizované za vlády Mikuláša Dzurindu. Predalo sa 66 % akcií tohto podniku a štátu zostalo iba 34. Aj to už môžeme dnes hovoriť 67:33. Takže štát nemá absolútne žiadnu kontrolu nad Slovenskými elektrárňami a dnes vidíme, že talianska spoločnosť Enel má nielen vlastné vnútorné problémy finančné, ale a predovšetkým je to spoločnosť, ktorá ukázala, že nebola celkom dobre pripravená na dostavbu tretieho a štvrtého bloku v Mochovciach. My nemáme príliš ako ovplyvniť rozhodnutie talianskeho vlastníka.

Branislav DOBŠINSKÝ, moderátor
--------------------
Jasné, ale môžete vyslať teda signál, že či to považujete, myslím ruský kapitál v Mochovciach alebo v Bohuniciach, to je teraz jedno, za bezpečnostné riziko alebo nie. Česko napríklad alebo RWE teraz myslím o tom hovorí ako o bezpečnostnom riziku.

Robert FICO /Smer-SD/, predseda vlády SR
--------------------
No uvedomme si jednu vec, že pokiaľ ide o dostavbu tretieho a štvrtého bloku v Mochovciach, tak pokiaľ ide o ťažkú techniku, hovorím teraz o reaktoroch, tie sú ruskej výroby. To nie je žiadne tajomstvo. V prípade Jaslovských Bohuníc sme mali predstavu, pokiaľ by sa staval nový zdroj, že by sme urobili diverzifikáciu. Hľadali by sme reaktor iného typu, možno aj z inej krajiny. O tom by sme sa museli rozprávať, ale ja teraz nie som celkom pripravený na vašu otázku odpovedať, pretože ja neviem, komu talianska spoločnosť Enel bude predávať. Ja viem, že záujemcovia sú aj takí, ako napríklad, ja viem, že by aj ČEZ mal záujem o kúpu 66 %. Teda aspoň počúvam z nejakých kuloárov, že je to niečo, čo by ich zaujímalo. Myslím si, že aj ďalšie veľké spoločnosti sa budú pozerať. Je to otázka ceny.

Branislav DOBŠINSKÝ, moderátor
--------------------
G&T napríklad je tam v hre.

Robert FICO /Smer-SD/, predseda vlády SR
--------------------
To ja neviem posúdiť. Naozaj ja som sa, ja som sa dozvedel o tom, že talianska spoločnosť Enel chce predať svoj podiel v Slovenských elektrárniach z informácií, ktoré potvrdili, že je niekoľko aktív spoločnosti Enel talianskej, ktoré chcú predať a medzi týmito aktívami má byť aj časť Slovenských elektrárni.

Branislav DOBŠINSKÝ, moderátor
--------------------
Áno, je to taká hmla zatiaľ vyslovene. Ale či vás, akože povedzme osobne teraz myslím, či by sa vám dobre spalo, keby ste vedeli, že v Bohuniciach sú Rusi?

Robert FICO /Smer-SD/, predseda vlády SR
--------------------
Pán redaktor, ja to poviem inak. Teraz sa veľa rozpráva o situácií na Ukrajine. Všetci hovoria, že všetko je ohrozené, treba sankcie, treba zbrojiť a tak. Kam Francúzi dodali teraz obrovské lode vojenské?

Branislav DOBŠINSKÝ, moderátor
--------------------
To je pekná téma, áno.

Robert FICO /Smer-SD/, predseda vlády SR
--------------------
Kam? Povedzme to.

Branislav DOBŠINSKÝ, moderátor
--------------------
Do Ruska.

Robert FICO /Smer-SD/, predseda vlády SR
--------------------
No, takže nehovorme teraz zase. To je príklad, ktorý len potvrdzuje, že keď ide o biznis a keď ide o ekonomické záujmy, všetko ide nabok. A ja vám dám ešte lepší príklad ako toto, že v čase, keď sme hovorili, že Ukrajine treba pomôcť s plynom a nás tlačili do reverzného toku plynu na Ukrajinu, v ten istý deň na Európskej rade keď sme boli, podpísala talianska, nemecká a francúzska spoločnosť dohodu s Gazpromom, že urobia južný tok, čím vlastne obídu Ukrajinu a Ukrajina zostane suchá z hľadiska plynu.

Branislav DOBŠINSKÝ, moderátor
--------------------
A to už nehovorím o Schröderovi, ktorý bol kancelárom.

Robert FICO /Smer-SD/, predseda vlády SR
--------------------
A teraz sa pýtam, komu máme veriť? Komu máme veriť?

Branislav DOBŠINSKÝ, moderátor
--------------------
Dobre, ale teraz odbočili ste od mojej otázky.

Robert FICO /Smer-SD/, predseda vlády SR
--------------------
Nie neviem, ale ja neviem, kto bude kupovať 66%.

Branislav DOBŠINSKÝ, moderátor
--------------------
Ja viem, ale či by to vás vyrušilo osobne?

Robert FICO /Smer-SD/, predseda vlády SR
--------------------
Ale veď, počkajte ale Taliani sú členským štátom NATO alebo nie sú?

Branislav DOBŠINSKÝ, moderátor
--------------------
Nie, myslím Rusko, keby to stavalo.

Robert FICO /Smer-SD/, predseda vlády SR
--------------------
No ale či sú Taliani členským štátom NATO?

Branislav DOBŠINSKÝ, moderátor
--------------------
Sú.

Robert FICO /Smer-SD/, predseda vlády SR
--------------------
No sú. Sú v Európskej únií? Tak predovšetkým by to asi ich malo vyrušovať, že komu budú predávať svoj podiel. Prečo to mňa vyrušovať má? Veď to oni predávajú. Tak Talianov sa choďte spýtať, či ich bude vyrušovať ako členský štát NATO a Európskej únie, že keď predajú svoj podiel nejakej ruskej spoločnosti. Čo my s tým na Slovensku môžeme urobiť? Nič.

Branislav DOBŠINSKÝ, moderátor
--------------------
Dobre, moja otázka je, čo sa týka jadrových elektrární, výrazne stúpajú náklady na ich výstavbu. Jednak kvôli tomu, že sa zvyšujú bezpečnostné štandardy a tak ďalej. Takisto cena elektrickej energie je nižšia ako bolo povedzme pred 15 rokmi. Čiže trošku to mení optiku financovania a firmy, ktoré to chcú dostavať, chcú garancie. To znamená, že nejaké výkupné ceny, že by štát garantoval výkupnú cenu. Dáte takéto garancie?

Robert FICO /Smer-SD/, predseda vlády SR
--------------------
Nie, takáto otázka nie je na stole. Je takýto príklad, ak si dobre pamätam, len z Veľkej Británie, kde bol podpísaný takzvaný contract for difference, kde zagarantovali určité ceny. Je to veľmi riziková operácia, pretože buď sa na tom bude veľa doplácať alebo sa na tom bude veľa zarábať. My touto cestou nechceme ísť. My sme o tom veľa hovorili. Momentálne pokračuje dostavba Mochoviec tretieho a štvrtého bloku.

Branislav DOBŠINSKÝ, moderátor
--------------------
Mešká.

Robert FICO /Smer-SD/, predseda vlády SR
--------------------
Mešká, to sme povedali, ale dostavbu si organizuje talianska spoločnosť Enel. S tým my ťažko niečo urobíme. A jedinou našou možnosťou je dokončiť Mochovce čo najrýchlejšie alebo talianska spoločnosť by mala dokončiť Mochovce čo najrýchlejšie. Ale súhlasím s vami, že mimoriadne dnes ovplyvňuje to, čo sa deje cena elektrickej energie. Pretože keď sa začali stavať elektrárne pred ja neviem 20 rokmi, tak cena sa pohybovala na úrovni okolo 70 eur a dnes sa bavíme o 35, 33 eurách.

Branislav DOBŠINSKÝ, moderátor
--------------------
Áno, preto oni chcú vtiahnuť do toho štát, tí súkromní investori. To je pointa.

Robert FICO /Smer-SD/, predseda vlády SR
--------------------
No štát nemá ako, pretože štát je iba 33, 34-percentný, ale 33, 34-percentný majiteľ Slovenských elektrární, preto nie je možné, aby štát zobral plnú zodpovednosť za dostavbu Mochoviec.

Branislav DOBŠINSKÝ, moderátor
--------------------
A ešte možno taká jedna detailnejšia otázka. Netvrdím, že budete vedieť na ňu v tejto chvíli odpovedať, ale je to zaujímavá otázka. Problémom je aj ten zadný cyklus, to znamená vyhoreté palivo, ktoré je rádioaktívne a tak ďalej. Máme dočasné úložiská, ale máme naplánované v dvoch lokalitách, v jednej z nich by malo byť trvalé úložisko. Podľa Javysu by stálo cez 3 miliardy. Viete si predstaviť jeho výstavbu za takéto peniaze?

Robert FICO /Smer-SD/, predseda vlády SR
--------------------
V tomto okamihu sú naše potreby zabezpečené. Ja som aj na jadrovom fóre, ktoré bolo v pondelok v Bratislave, povedal, že patríme medzi jednu z mála krajín, ktoré sa môžu pochváliť tým, že aj zadný cyklus máme celkom zvládnutý. Najpodstatnejšia informácia, momentálne teda určite nie je aktuálne stavať za 3 miliardy trvalé úložisko. Ale dôležitá informácia pre slovenskú verejnosť je, robili sa testy reaktorov, ktoré pôsobia v tomto prostredí. Robil sa test na 52 alebo 6 reaktoroch typu VVER a VVER-1000. To sú tie 2 reaktory, ktoré tu pôsobia. Tak z tých 52, ak si pamätám, naše 4 reaktory, ktoré fungujú 2 v Jaslovských Bohuniciach a 2 v Mochovciach patria do prvej pätky najlepších. Čiže medzi prvými 5 najlepšími z 52 sú naše 4 slovenské reaktory. To len hovorí o tom, že my sme nečakali na Fukušimu, ale sa veľa dávalo peňazí do bezpečnosti a modernizácie ešte pred touto operáciou a ja som veľmi rád, že slovenská verejnosť môže byť kľudná z hľadiska bezpečnosti jadrových zariadení.

Branislav DOBŠINSKÝ, moderátor
--------------------
Mimochodom ešte len tak veľmi detailne, posledná otázka k tejto téme. Potrebujeme vlastne dostavať Bohunice? Lebo s Mochovcami by sme boli, pokiaľ viem, sebestační.

Robert FICO /Smer-SD/, predseda vlády SR
--------------------
Pokiaľ ide o Jaslovské Bohunice, tam nejde o dostavbu. Tam ide o úvahu postaviť jeden úplne nový blok s tým, že sa vychádza z konjunktúry, ktorá by mala prísť do hospodárstva v najbližších rokoch. A tie vlny sú. Raz je ekonomika v recesií, raz je v konjunktúre a zdroj elektriny a vôbec exportná schopnosť krajiny, pokiaľ ide o elektrinu, je veľmi veľmi vážna vec pre Slovensko. A pokiaľ ide o tento zdroj, my zatiaľ robíme len prípravné práce. Robí sa EJA, teda vplyv na životné prostredie. Je pripravený plán na výkup ešte nejakých zostávajúcich pozemkov, ktoré sú tam. Jednoducho my si robíme svoje prípravné práce, čo nestojí žiadne veľké peniaze. Ale pre prípad, že sa ukáže, že toto je cesta, tak môžeme povedať, nezmeškali sme ani jeden deň a pokračujeme v tomto projekte ďalej. Zatiaľ na tomto projekte pracujeme.

Branislav DOBŠINSKÝ, moderátor
--------------------
Poďme teraz k tej ekonomickej situácií, keď sme to načali. Bola tu teraz niekoľko týždňov misia Medzinárodného menového fondu. Pomerne veľmi dobre vysvedčenie nám dali, jednak čo sa týka hospodárskeho rastu, 2,5, budúci rok 3. Druhá vec je otázka nezamestnanosti. A rovno by som sa pozrel aj na tie odporúčania, tých bolo viacero. A zrejme ľudí bude zaujímať presne jedno z nich a to sa týka DPH. Vieme, že máme ten zákon ešte od Radičovej vlády, že pri 3 % deficitu by mala klesnúť sadzba z 20 na 19. Ak bude táto situácia, pôjde to dole? Lebo Medzinárodný menový fond hovorí, nie nerobte to, nemá to zmysel, stratíte veľa peňazí a na cenách sa to neprejaví.

Robert FICO /Smer-SD/, predseda vlády SR
--------------------
Predovšetkým, nie je celkom jasné, prečo vláda Ivety Radičovej zvyšovala DPH z 19 na 20 % a ukázalo sa celkovo, že 19-percentná DPH-áčka nebolo dobré riešenie a my sme zaviedli v rokoch 2006 až 2010 10 % na lieky, zdravotnícke pomôcky, myslím na učebnice a 6 % sme zaviedli na predaji poľnohospodárskych produktov z dvora. Potom prišla pravicová vláda a zdvihla DPH-áčku na 20 % a alibisticky povedala, že keď nová vláda, ktorá príde po nich, urobí poriadok vo verejných financiách, musí to znížiť. My sme si splnili veľmi vážnu úlohu a dostali sme verejné financie pod úplnú kontrolu. A nielenže sme ich dostali pod kontrolu, že nás vylúčili z procedúry nadmerného deficitu, čo je trestná lavica Európskej únie, ale sme aj cez lepší výber daní získali určité zdroje a tieto zdroje budeme chcieť použiť na taký pozitívny balíček pre ľudí, ktorý predstavíme 28. júna na našom sneme a bude toho naozaj pomerne veľa. Pomerne veľa toho bude a som veľmi rád, že môžeme verejnosti povedať, pomáhali ste nám pri konsolidácií verejných financií. Podarilo sa nám niečo ušetriť, teraz vám to ideme vrátiť v takejto, v takejto, v takejto podobe. Nechcem teraz ísť do detailov, ale zopakujme si napríklad aspoň minimálne to, čo som už povedal. Urobíme všetko preto a myslím, že to bude aj záväzok, aby sme sumárne za roky 2015 a 2016 znížili cenu plynu pre domácnosti o 10 %, možno to môže byť aj 11 %, ale 10 % je minimálna suma, do ktorej chceme ísť. Pokiaľ ide o vašu otázku, ja som veľmi rád, že medzinárodné organizácie vystavujú Slovensku veľmi dobré vysvedčenie. Áno, už som to povedal aj minule v rádiu, poviem to aj tu. Moskva slzám neverí, to je krásny film oscarový a rovnako ľudia na Slovensku neveria číslam, pretože to subjektívne vnímanie je iné. A ja ich rešpektujem tých ľudí.

Branislav DOBŠINSKÝ, moderátor
--------------------
Ale to sa aj vážne považuje. Štatistiky sú ako plavky, zakrývajú podstatné.

Robert FICO /Smer-SD/, predseda vlády SR
--------------------
Presne, opakujem ešte raz, preto ja nechcem teraz zaťažovať verejnosť tým, že a budeme mať hospodársky rast 3,15 a budeme mať toto. Podstatné je, že sme na trajektórií rastu. Vyzerá to veľmi dobre. Vyzerá to, že sa budú vytvárať ďalšie pracovné miesta. Aj ten pokles nezamestnanosti je veľmi reálny. Za týchto podmienok je pred nami otázka, či budeme rešpektovať odporúčania medzinárodných inštitúcií, ktoré chvália Slovensko, že sme si to, čo bolo treba, urobili. Že či máme ísť naspäť na 19 % z 20 %.

Branislav DOBŠINSKÝ, moderátor
--------------------
A nebolo by rozumnejšie zostať pri dvadsiatke a povedzme urobiť druhú sadzbu a rozšíriť tie potraviny z dvora, knihy, lieky aj na nejaký kôš pre dôchodcov?

Robert FICO /Smer-SD/, predseda vlády SR
--------------------
Aj taká je úvaha. Alebo úvaha je potom taká najjednoduchšia, že to 1 % na dani z pridanej hodnoty na DPH predstavuje v reálií okolo 200 miliónov eur. Nie je jednoduchšie týchto 200 miliónov eur ako ich hodiť do koša? Lebo keby sme teraz znížili z 20 na 19 %, tak obchodníci nezmenia nič na cenách, lebo 1 % že to je nič a my prídeme v štátnom rozpočte automaticky o 200 miliónov eur. Čiže radšej nechajme tých 200 miliónov v rozpočte a použime ich na podporné programy pre verejnosť. Napríklad.

Branislav DOBŠINSKÝ, moderátor
--------------------
Napríklad aké? Odvody nízkopríjmových?

Robert FICO /Smer-SD/, predseda vlády SR
--------------------
Niektoré z nich, aj odvody napríklad, aj odvody.

Branislav DOBŠINSKÝ, moderátor
--------------------
A uvažujete aj, voľby sa blížia, je to atraktívna vec, rozšíriť, lebo naozaj máme 20 % DPH na potraviny. To je v Európe rarita. Máme krajiny, Anglicko myslím, tam je nulová, všade možne majú 13, 10.

Robert FICO /Smer-SD/, predseda vlády SR
--------------------
Prosím, ale mne to, mne to nevyčítajte.

Branislav DOBŠINSKÝ, moderátor
--------------------
No dobre, tak ale máte šancu s tým niečo urobiť.

Robert FICO /Smer-SD/, predseda vlády SR
--------------------
No dobre, no ale viete, keď je raz nastavená štátna pokladnica na 19% DPH-áčku a potom na 20%, tak nechcite, aby keď príde ľavicová vláda, že to zníži na 5 %. To nie je také jednoduché. My uvažujeme o tom, že vrátime to ľuďom v podobe možno iných požitkov, ktoré ľudia môžu potom vidieť. Vidíte, čo robíme s cenami energií. Viete, aj samotná cena energie má vplyv na, ja si myslím, že je priestor aj na pokles ceny elektriny do budúcnosti. Preto tieto, ja tomu hovorím, že skrivodlivosti, ktoré napáchala pravica, my nebudeme zhoršovať. My nikdy nebudeme zvyšovať DPH-áčku. Nikdy. To bol náš cieľ. Nikdy. Keď bude priestor, budeme ju znižovať. Ak by bol priestor povedzme znížiť DPH-áčku o 5 %, poďme sa o tom baviť. Ale to je výpadok na štátnom rozpočte viac ako 1,1 miliardy eur. To je 33 miliárd korún. To jednoducho nie je možné takéto čosi zvládnuť.

Branislav DOBŠINSKÝ, moderátor
--------------------
Čiže by ste to niekde inde kompenzovali zvýšením, jasne.

Robert FICO /Smer-SD/, predseda vlády SR
--------------------
Možno, možno, ale tie úvahy tu ešte stále sú. Fakt je ten, že 28. na sneme pôjdeme do viacerých oblastí. Už sme naznačili minimálnu mzdu a ďalšie a ďalšie veci.

Branislav DOBŠINSKÝ, moderátor
--------------------
Ja ešte vrátim sa k tej DPH-áčke. Ak ju chcete nechať na dvadsiatke, tak buď to bude nejaké lavírovanie s číslami, aby to bolo nad 3 % ten deficit alebo tam budete musieť otvárať zákon a niečo tam dávať.

Robert FICO /Smer-SD/, predseda vlády SR
--------------------
Pozrite sa. Sú rôzne možnosti. Myslím si a mám také správy, že ten deficit bude aj na základe novej metodiky pod 3%.

Branislav DOBŠINSKÝ, moderátor
--------------------
Čiže budete musieť otvárať zákon?

Robert FICO /Smer-SD/, predseda vlády SR
--------------------
Čiže bude treba sa vysporiadať s ustanoveniami, ktoré tam dala Radičovej vláda. Ak teda pôjdeme touto cestou, ktorú teraz naznačujem. Ja to ešte nechcem v tomto okamihu teraz potvrdzovať. Je to vecou ministra financií. A potom budeme musieť zosúladiť zákon s realitou.

Branislav DOBŠINSKÝ, moderátor
--------------------
Čiže otvoriť zákon a nejako trošku to upraviť.

Robert FICO /Smer-SD/, predseda vlády SR
--------------------
Dá sa aj upraviť tak alebo onak.

Branislav DOBŠINSKÝ, moderátor
--------------------
Jasne. Čo sa týka tých plánovaných vecí, viem, že nebudete chcieť hovoriť, to si nechávate na snem. To chápem túto mediálnu logiku. Ale predsa len ja sa vrátim ešte k veci, ktorá sa tu riešila dlho ešte pred prezidentskými voľbami. Nedávno to bolo schválené, myslím ústavná deklarácia o manželstve. Vlastne ono je to prevzaté zo zákona o rodine. No a moja jednoduchá otázka znie, to je fajn, že Ústave je napísané, že manželstvo a chránime a neviem čo všetko možné, ale z toho, ako vy hovoríte, sa nikto nenaje. Pointa je, aby to tie rodiny reálne pocítili.

Robert FICO /Smer-SD/, predseda vlády SR
--------------------
Iba jedno opatrenie poviem teraz, aby som si naozaj nechal priestor.

Branislav DOBŠINSKÝ, moderátor
--------------------
Daňový bonus napríklad.

Robert FICO /Smer-SD/, predseda vlády SR
--------------------
Nie, nie. Teraz chcem povedať niečo iné. Chcem povedať, že pripravujeme mechanizmus na podporu výstavby jaslí a škôlok, aby jednoducho mali rodičia mladí väčšiu možnosť umiestniť detí a to bude v spolupráci s mestami, obcami. Nastavuje sa určitý investičný rámec.

Branislav DOBŠINSKÝ, moderátor
--------------------
To určite Bratislavčanov poteší mladých.

Robert FICO /Smer-SD/, predseda vlády SR
--------------------
Záleží od toho, ako to bude rozložené, ale toto je vec, ktorá nás mimoriadne zaujíma.

Branislav DOBŠINSKÝ, moderátor
--------------------
A napríklad daňové bonusy rozšíriť na deti? Lebo tá pôrodnosť 1,34 je naozaj malá.

Robert FICO /Smer-SD/, predseda vlády SR
--------------------
Sú určité úvahy, pokiaľ ide o odvody, odvody ako také. Sú určité úvahy, ktoré sa týkajú aj mladých ľudí. Ale budú to aj také opatrenia, ktoré sa budú týkať lepšieho prístupu do zamestnania, ale znovu by som tak privítal, že nechajme to komplexne predstaviť na tom sneme 28. Nejde teraz len o mediálny obraz, pán redaktor, ide aj o to, že my sme si politicky vo vnútri už schválili určité veci, ktoré navrhneme na snem a teraz je úlohou ešte úplne to do detailu prepočítať. Pretože to, čo povieme na sneme, musí byť naplnené počnúc 1. januárom 2015, to začínajú prvé opatrenia sa prijímať.

Branislav DOBŠINSKÝ, moderátor
--------------------
Jasne, logicky. Napríklad viem, že už mediálne sa testuje, vlastne sa hovorí o tej vyššej minimálnej mzde. Vlastne pomerne výrazne vyššej kompenzáciou za zníženie odvodov, preplácanie odvodov pre podnikateľov. Čiže toto predpokladám tiež bude.

Robert FICO /Smer-SD/, predseda vlády SR
--------------------
Áno, my sme dlhodobo tvrdili a budeme tvrdiť, že minimálna mzda je nanahraditeľná a že minimálna mzda by malá byť taká, aby sa oplatilo, oplatilo pracovať. A preto je tu ešte jeden nápad, ktorý sa týka minimálnej mzdy a vzťahu k odvodom a k ďalším dávkam, ale to opäť nechám na snem. Ale budeme pravdepodobne reagovať aj na veci, ktoré teraz sledujeme z hľadiska legislatívneho. Máme obrovské množstvo sťažností od ľudí takéhoto typu. Ja som celý život robila, hovorí napríklad žena, a mala som vždy nízky príjem, lebo som robila nízko kvalifikovanú prácu. Samozrejme, môj dôchodok sa vyratúva z toho platu, ktorý som mala a ten plat bol veľmi nízky.

Branislav DOBŠINSKÝ, moderátor
--------------------
A ešte keď mala náhodou deti, to je ešte horšie.

Robert FICO /Smer-SD/, predseda vlády SR
--------------------
A potom na druhej strane sú tu ženy, ktoré nikdy nepracovali a ich dôchodok sa vyratúva z priemerného zárobku v národnom hospodárstve. Čiže je tu veľká miera často nespravodlivosti. Na toto veľmi poukazujú ľudia. Čiže je dosť možné, že aj na toto sa budeme musieť pozrieť a poodstraňovať tieto nespravodlivosti, pretože naozaj je nesprávne, ak niekto celý život robí a za to, že je potrestaný nízkou mzdou je ešte potom potrestaný aj dôchodkom. A niekto nerobí celý život nič a jeho dôchodok sa vyráta z priemerného zárobku. Sú tam určité parametre, ktoré to troška aj modifikujú, ale tieto nespravodlivosti budú tiež predmetom nášho skúmania.

Branislav DOBŠINSKÝ, moderátor
--------------------
Dobre, toto sú veci, ktoré zaujímajú povedzme že nízkopríjmové, strednopríjmové skupiny. Ale čo upper middle, sa tomu hovorí na západe alebo proste podnikatelia? Bolo tu, boli tu avíza o postupnom znižovaní opäť tej zvýšenej dane pre právnické osoby, ak sa bude ekonomike dariť. Teraz hovoríte, že vyzerá to, že sa bude dariť. Peňazí celkom bude. Našli čo môže, nájde sa aj pre nich, povedzme na opätovné zníženie povedzme o 1 percentuálny bod?

Robert FICO /Smer-SD/, predseda vlády SR
--------------------
My sme už tento krok urobili, pretože najskôr bola daň z príjmu právnických osôb 23 %, klesla o 1 % na 22 % a minister financií, podpredseda vlády Peter Kažimír hovorí otvorene, že ak finančná situácia a ekonomika to umožní, môžeme uvažovať o ďalšom percentuálnom znížení. Ale zaujímavé je aj to a myslím, že on to prezentoval minister financií, keď sme zvyšovali daň z príjmu právnických osôb z 19 na 23 %, tak sme boli kritizovaní, že toto zvýšenie nebude viesť k väčšiemu výberu daní. Presne naopak. Sme vybrali presne toľko, koľko sme naplánovali. Takže zvýšenie dane pre podnikateľov znamenalo vyšší príjem do štátneho rozpočtu.

Branislav DOBŠINSKÝ, moderátor
--------------------
A čiže je v hre aj ďalšie možné znižovanie dane z príjmu pre právnické osoby?

Robert FICO /Smer-SD/, predseda vlády SR
--------------------
Áno, opakujem, že minister financií skonštatoval, že v prípade dobrého ekonomického vývoja si vie predstaviť ešte ďalšie 1-percentuálne zníženie tejto dane. Nechcem hovoriť ale o dátume teraz, lebo to je vec nastavenia.

Branislav DOBŠINSKÝ, moderátor
--------------------
Samozrejme a to by aj tak bolo od ďalšieho roka predpokladám, hej.

Robert FICO /Smer-SD/, predseda vlády SR
--------------------
Až od roku 2016 by to bolo reálne.

Branislav DOBŠINSKÝ, moderátor
--------------------
Keď už sme načali snem, nechem to riešiť nejako veľmi hlboko, ale predsa len. Bude ešte po sneme chodiť na Stromovú na ministerstvo školstva ako minister pán Čaplovič, pán Malatinský ako minister, bude ešte minister?

Robert FICO /Smer-SD/, predseda vlády SR
--------------------
Snem nemá nič spoločné s personálnymi otázkami vo vláde. My budeme na sneme riešiť predovšetkým 15 rokov fungovania strany, vrátane vnútornej inventúry. Chceme si urobiť trošku po 15 rokoch vo vnútri poriadok. Všetko sú to riadené procesy. Ideme trošku oživovať štruktúry. Budem sa tomu viacej venovať, pretože rok 2015 je pre nás veľmi dôležitý z pohľadu volieb. Je to v podstate predvolebný rok, lebo rok 2016 sú už v marci voľby. Ale najmä, najmä úlohou tohto snemu je pripraviť všetky politické rozhodnutia na ten pozitívny ekonomický, sociálny, finančný balíček.

Branislav DOBŠINSKÝ, moderátor
--------------------
Čiže nastaviť sa na voliča, chápem to správne, hej?

Robert FICO /Smer-SD/, predseda vlády SR
--------------------
No chceme to urobiť tak, pretože vláda by mala fungovať v prepojení s konkrétnou politickou stranou. Smer dnes reprezentuje vládu, lebo je vláda postavená z jednej strany. Preto o to jednoduchšie sa bude vláde prijímať rozhodnutia, pokiaľ sú súčasťou určitého konsenzu v politických štruktúrach. Ja budem informovať o týchto veciach aj pána prezidenta, aj ďalších, čo všetko chceme urobiť, ako to chceme urobiť. Nemyslím si, že by proti tým opatreniam, ktoré sú pripravené, mohol mať niekto nejaké výrazné pripomienky.

Branislav DOBŠINSKÝ, moderátor
--------------------
Toľko predseda vlády a šéf strany Smer-Sociálna demokracia Robert Fico.

Robert FICO /Smer-SD/, predseda vlády SR
--------------------
Ešte raz ďakujem za pozvanie a prajem všetkým pekný víkend.

Branislav DOBŠINSKÝ, moderátor
--------------------
No a pekný víkend od mikrofónu želá aj Braňo Dobšinský.

6.9.2014
Rádio Slovensko
Konflikt na Ukrajine
6.9.2014    Rádio Slovensko    str. 01   12:10 Sobotné dialógy
            
Branislav DOBŠINSKÝ, moderátor
--------------------
Na Ukrajine už niekoľko hodín panuje prímerie. Pokoj zbraní medzi jednotkami ukrajinskej vlády a proruskými separatistami je však podľa pozorovateľov veľmi krehký. Medzitým medzi Európskou úniou a Ruskom naďalej eskaluje obchodná vojna a v Bruseli sa už predstavitelia únie dohodli i na ďalšom kole ešte prísnejších sankcií voči Rusku. Severoatlantická aliancia zasa na dianie na Ukrajine odpovedá vytvorením niekoľkotisícovej jednotky veľmi rýchleho nasadenia so základňami v krajinách východnej Európy, ako aj dohodou o posilnení armádnych rozpočtov jednotlivých členov NATO. Dámy i páni, príjemné sobotné popoludnie. Po dvojmesačnej letnej prestávke, aj keď Boh vie, či sa to letom vôbec dá nazvať, to čo sme tu na Slovensku mali, sa opäť vraciame k pravidelnej politickej diskusnej relácii Sobotné dialógy. V štúdiu už teraz vítam predsedu vlády Roberta Fica.

Robert FICO /Smer-SD/, predseda vlády SR
--------------------
Ďakujem za pozvanie a pekný deň želám všetkým.

Branislav DOBŠINSKÝ, moderátor
--------------------
Pán premiér, kým sa dostaneme k tomu summitu NATO, neodpustím si jednu otázku, lebo medzi ľuďmi, bežnými ľuďmi, ktorí nás aj teraz možno počúvajú, rezonuje. Vzhľadom na to, že takmer každý deň správy otvárajú informáciami o tom, čo sa deje na Ukrajine, o tom, ako sa tam bojuje, ako ľudia prežívajú v krytoch vďaka humanitárnej pomoci, ako umierajú, ako utekajú z tých miest a ľudia sa boja. Čiže taká jednoduchá otázka. Ako najmocnejší muž tejto krajiny máte veľa tých najlepších informácií, ktoré v tejto krajine niekto môže mať. S prihliadnutím na ne, smeruje to dianie na Ukrajine k horúcej, jasnej, otvorenej, krvavej vojne, povedzme vojne teda medzi Ruskom a Ukrajinou? Máte strach?

Robert FICO /Smer-SD/, predseda vlády SR
--------------------
Na jednej strane, keď odo mňa mnohí žiadajú informácie a ja poviem iné informácie ako je šírená propaganda, tak som za zlého. Preto ak dovolíte, ja sa obmedzím iba na niekoľko konkrétnych udalostí. Situácia na Ukrajine je vážna a Slovensko sa musí o túto situáciu zaujímať o to viac, že je to náš sused. Ja chápem, že krajiny ako Španielsko, Portugalsko a možno aj Veľká Británia pozerajú na konflikt na Ukrajine tak ako my pozeráme na konflikt napríklad v Izraeli alebo v nejakých iných vzdialených krajinách. Ale toto je náš sused. A preto prípadná eskalácia napätia na Ukrajine by bola vážnym bezpečnostným rizikom pre Slovenskú republiku.

Branislav DOBŠINSKÝ, moderátor
--------------------
Minimálne len pre tú migráciu povedzme.

Robert FICO /Smer-SD/, predseda vlády SR
--------------------
Napríklad. Ale celkovo. Pravda je taká, že bolo tam veľké množstvo obetí, čo ma veľmi mrzí, z obidvoch strán. A preto je tu konečne okamih, na ktorý sme všetci čakali a ktorý som ja podporoval od samého začiatku, že došlo k určitému krehkému prímeriu v zónach, ktoré sú predmetom bojov. Ale situáciu naďalej veľmi pozorne monitorujeme, samozrejme, z nášho územia. Plus ja získavam informácie na stretnutiach. Mal som stretnutie s ukrajinským premiérom, pánom Jaceňukom, pri príležitosti prepájania plynom Slovenska a Ukrajiny. Tu by som chcel zdôrazniť, že Slovensko je dnes asi jedna z mála krajín v Európskej únii, ktorá reálne pomohla Ukrajine a to tým, že sme zaviedli spätný chod plynu a kde sme schopní na Ukrajinu dovážať, a už to aj ide, okolo 10-11 miliárd metrov kubických plynu ročne, čo je pre Ukrajinu obrovská pomoc.

Branislav DOBŠINSKÝ, moderátor
--------------------
To je to najviac oproti Maďarom a Poliakom, čo viem, hej.

Robert FICO /Smer-SD/, predseda vlády SR
--------------------
Dohromady sme schopní s Maďarskom a s Poľskom doručiť na územie Ukrajiny okolo 20 miliárd metrov kubických plynu ročne s tým, že pri určitých technologických úpravách do budúcnosti tento objem sa môže zvýšiť až na 25 miliárd metrov kubických, čo by v praxi znamenalo, že spoločne s domácou ťažbou plynu na Ukrajine by toto všetko mohlo pokryť vnútorné potreby Ukrajiny bez toho, a to je najpodstatnejšie teraz povedať, aby sme akokoľvek ohrozili Slovensko a bez toho, aby akokoľvek bol ohrozený tranzit plynu cez Slovensko na západ, pretože tento je pre nás ekonomicky mimoriadne dôležitý. Čiže suma sumárom by som chcel povedať, pre Slovensko je situácia na Ukrajine vážnejšia ako možno pre iné krajiny, lebo sme susedia. Veľmi vítam prímerie. Vždy som uprednostňoval diplomatické a politické riešenie pred akýmkoľvek iným riešením, vrátane sankcií. O tomto som hovoril veľmi, veľmi otvorene. A ešte k tomu treba dodať, že sme reálne ponúkli Ukrajine riešenie. A dnes je tu prvý plynovod, ktorý nejde z východu na západ, ale ide zo západu na východ. A chcem znovu pripomenúť slovenskej verejnosti, že nás to neohrozuje. Čo nás ohrozuje a to tiež treba povedať verejnosti včas, sú nedokončené cenové rokovania medzi ruskou stranou a ukrajinskou stranou, že za akú cenu bude odoberať plyn ukrajinská strana z ruskej strany a nedá sa vylúčiť, nedá sa vylúčiť, že by mohlo dôjsť, podobne ako tomu bolo v januári 2009, ku krátkodobej odstávke plynu cez územie Slovenska. Ale tu máme opäť dobre pripravené riešenia. Po prvé, máme až ako sa hovorí po slovensky, po hrdlo naplnené zásobníky. Na tom sme si dali záležať. A plus máme dva reverzné body v Čechách a v Rakúsku, cez ktoré vieme dostať na územie Slovenska skoro až 15 miliárd metrov kubických plynu. Čiže máme dosť pre seba a dokonca máme dosť aj na tranzit na Ukrajinu. Vieme vydržať veľmi dlhé obdobie s takýmto spôsobom. Ale na čom máme záujem najväčší, je, aby dodávky plynu z východu na západ cez náš plynovod boli stabilné a bezpečné. Ale tieto riziká sú tu a treba o nich hovoriť pred verejnosťou bez akéhokoľvek zahmlievania.

Branislav DOBŠINSKÝ, moderátor
--------------------
Dobre, skúsme teda bez akéhokoľvek zahmlievania, môžte ľudí opäť potešiť, ale na druhej strane aj povedzme že varovať. Ako najmocnejší muž tejto krajiny večer keď zaspávate, nemáte obavy, že vypukne naozaj reálne vojna medzi Ruskom a Ukrajinou? Horúca, ostrá.

Robert FICO /Smer-SD/, predseda vlády SR
--------------------
Aj na zasadnutí Európskej rady, nebudem rozširovať klebety, ale boli horúce hlavy, na moje veľké prekvapenie. Ako keby to len tak bolo, že začať hovoriť o vojne. Principiálne za vládu Slovenskej republiky poviem, že sa nezúčastníme žiadneho dobrodružstva takéhoto typu. A tak ako to bolo napríklad aj v prípade Iraku, kde sme jasne povedali, že tieto vojenské dobrodružstvá nemôžu byť v súlade s našimi záujmami, ako sme nastúpili v roku 2006 do vlády, sme okamžite našich vojakov, ktorých tam poslala Dzurindova vláda, poslali naspäť. Vojenské riešenia absolútne za vládu Slovenskej republiky vylučujem. Čo urobia veľké krajiny, to ja ovplyvniť neviem, hovorím za Slovensko, že vojenské riešenie vylučujem. Vítam to, čo povedal summit NATO, že vojenské riešenie nič neprinesie a že treba naďalej pokračovať v diplomatickom, mierovom riešení sporu, ktorý dnes na Ukrajine je. Ako sa bude prímerie naďalej vyvíjať, na to sa veľmi ťažko odpovedá, pretože môžu prísť aj provokácie, ktoré budú chcieť toto prímerie zrušiť, z jednej aj z druhej strany. Ale ja nevidím dôvod, prečo by som znovu nezopakoval vetu, ktorú som zopakoval a ktorá tak vypudila rôznych expertov na Slovensku, že nešírme propagandu a povedzme veľmi jasne, že v prípade Ukrajiny ide o geopolitický súboj, že kto bude mať vplyv na Ukrajine.

Branislav DOBŠINSKÝ, moderátor
--------------------
Dobre, ale ešte raz. Vnútorne vy osobne nemáte obavy, že z toho bude vojna, reálne veľká vojna?

Robert FICO /Smer-SD/, predseda vlády SR
--------------------
Podľa toho, ako sa vyvíja situácia, si skôr myslím, že môže pokračovať destabilizácia regiónu, teda tam.

Branislav DOBŠINSKÝ, moderátor
--------------------
Tá hybridná vojna ako teraz.

Robert FICO /Smer-SD/, predseda vlády SR
--------------------
Áno, ale nepredpokladám, že by mohlo dôjsť k otvorenému vojenskému konfliktu.

Branislav DOBŠINSKÝ, moderátor
--------------------
Dobre. Hovorili, že Slovensko nechce participovať na vojenských riešeniach. Tomu postoju rozumiem, teda respektíve považujem ho za rovnako legitímny ako akýkoľvek iný politický postoj. Ale ja sa odrazím od toho, že teraz nedávno tento týždeň bol v Estónskom Talline americký prezidenta Barack Obama a ten tam prišiel na pozvanie pobaltských krajín, ktoré sa veľmi boja. Jednak majú priamu hranicu s Ruskom, jednak majú veľké ruské menšiny. A moja otázka je veľmi jednoduchá. Ak by bolo prípadne Rusko pokračovalo vo svojej politike, došlo by k napadnutiu pobaltských štátov typu krymský scenár alebo povedzme taká tá hybridná vojna a ono by požiadalo o pomoc podľa článku 5 Washingtonskej zmluvy svojich spojencov, teda aj nás, budú naši slovenskí vojaci bojovať, krvácať, prípadne aj umierať za Tallin, za Rigu, za Lotyšsko?

Robert FICO /Smer-SD/, predseda vlády SR
--------------------
Načo tieto hypotetické otázky? Nerozumiem tomu načo.

Branislav DOBŠINSKÝ, moderátor
--------------------
Dobre, tak jednoducho. Platí článok 5 pre Slovensko v prípade, že Estónsko, Lotyšsko a Litva požiadajú o pomoc?

Robert FICO /Smer-SD/, predseda vlády SR
--------------------
Ja si pamätám, že platili nejaké medzinárodné dohody aj pred Mníchovskou dohodou.

Branislav DOBŠINSKÝ, moderátor
--------------------
Ale či platí pre Slovensko?

Robert FICO /Smer-SD/, predseda vlády SR
--------------------
Samozrejme, že platí, ale znovu prosím, nešírme takúto nezmyselnú propagandu vojenských podujatí alebo vojenských aktov. Našou povinnosťou je správať sa tak, aby bol kľud, aby bolo prímerie. Preto nebudem odpovedať na hypotetické otázky.

Branislav DOBŠINSKÝ, moderátor
--------------------
Dobre, ale teda platí to, že keby nás požiadali o pomoc, tak sme ich spojenci a prídeme na pomoc, povedzme aj vojensky?

Robert FICO /Smer-SD/, predseda vlády SR
--------------------
Ako sa hovorí, zmluvy sa majú dodržiavať, pacta sunt servanda, ale toto všetko, čo tu kladiete, sú hypotetické otázky. Ja vylučujem vojenské riešenie tohto konfliktu a už vôbec nevidím dôvod, prečo by sme mali strašiť teraz verejnosť tým, že dôjde k napadnutiu nejakých ďalších krajín.

Branislav DOBŠINSKÝ, moderátor
--------------------
Modelujeme scenáre. Dobre, na Waleskom summite sa aliancia rozhodla vytvoriť aj.

Robert FICO /Smer-SD/, predseda vlády SR
--------------------
Zvláštne je, zvláštne je, že staviame hypotetické otázky, ale nehodnotíme.

Branislav DOBŠINSKÝ, moderátor
--------------------
No, tá otázka už nie je celkom hypotetická.

Robert FICO /Smer-SD/, predseda vlády SR
--------------------
Ale pri Kryme vláda Slovenskej republiky veľmi jasne povedala, to aby nebola zase nejaká pochybnosť, jasne sme povedali, že došlo k porušeniu medzinárodného práva. Opakujem, zvláštne je, že riešime hypotetické otázky, ale neriešime veci z minulosti. Zvláštne je, že nikomu napríklad nevadí, že vláda Mikuláša Dzurindu dovolila prelet lietadiel, ktoré bombardovali a zabíjali civilistov napríklad v bývalej Juhoslávii.

Branislav DOBŠINSKÝ, moderátor
--------------------
Vtedy to považovali za legitímne.

Robert FICO /Smer-SD/, predseda vlády SR
--------------------
Tak legitímne, počkajte, zabíjanie civilistov nie je legitímne.

Branislav DOBŠINSKÝ, moderátor
--------------------
Humanitárna akcia to bola.

Robert FICO /Smer-SD/, predseda vlády SR
--------------------
Ďalej zvláštne je, že nikoho dnes netrápi, v akom stave je Irak, čo sa tam stalo. Nikoho dnes netrápi, za akých podmienok bola použitá vojenská sila v Iraku. My sme na to reagovali tým, že sme vojakov z Iraku stiahli. Preto reagujme a robme všetko preto, aby nedochádzalo ku konfliktom. Takto sa moja vláda správala. Moja vláda sa nepostavila na stranu nikoho. Chceli sme vedieť, aká je pravda. Ja nebudem čítať tie propagandistické články, ktoré sa objavujú v médiách alebo počúvať to, čo šíri propaganda. Pomohli sme Ukrajine reálne cez reverzný tok plynu, čo je veľmi oceňované v rámci Európskej únie mimochodom. A za toto Slovensko bude dlhodobo vnímané ako seriózny, konkrétny partner. Ale prepáčte, nebudem tu opakovať ako papagáj to, čo píše denník SME alebo čo.

Branislav DOBŠINSKÝ, moderátor
--------------------
Nie. Vy osobne ste boli prevziať v Afganistane našich padlých vojakov. A preto sa pýtam, že keď môžu zomierať v Afganistane, tak môže sa stať, že budú zomierať v Rige.

Robert FICO /Smer-SD/, predseda vlády SR
--------------------
Ja som videl veľa nešťastia ako predseda vlády Slovenskej republiky a budem všetko preto robiť, aby k nešťastiu nedochádzalo. Afganistan je medzinárodná misia, ktorá má svoje opodstatnenie. V tomto prípade naši vojaci sú tam legitímne. V Iraku legitímne naši vojaci neboli. Čiže urobme si ponaučenie z minulosti a nevytvárajme teraz nejakú agendu, že tento je zlý a tento je dobrý a inak to ani nie je.

Branislav DOBŠINSKÝ, moderátor
--------------------
Ja to nevytváram, len sa pýtam. Viete, ale môj syn mi hovorí, že ja som chlapec maličký, Slovensko je krajina maličká tiež, takže možno sa budú diať veci, ktoré sa nám veľmi páčiť nebudú. Ale vrátim sa k summitu NATO. Na tom summite sa dohodlo aj, že aliancia vytvorí jednotku alebo sily rýchlej reakcie o sile niekoľko tisíc mužov. Česká republika tam veľmi operatívne po spojení sa s generálnym štábom ponúkla 150 mužov zo špeciálnych jednotiek, vrátane špeciálnych vrtuľníkov. Taká tá logistická základňa by mala byť v Poľsku. Čo ponúkne Slovensko, myslím do tejto jednotky? Budú tam nejakí slovenskí vojaci alebo nejaký slovenský materiál alebo nejaké cvičenia?

Robert FICO /Smer-SD/, predseda vlády SR
--------------------
Nechcem spochybňovať závery NATO, delegáciu Slovenskej republiky viedol pán prezident Kiska. Ale pokiaľ ide o otázky, ktoré teraz kladiete, viete, vznikla tu taká atmosféra, poďme míňať ďalšie a ďalšie a ďalšie peniaze na zbrojenie, na armádu, na všetko. Ja by som bol radšej, keby tak padlo rozhodnutie a povedali by sme, že poďme míňať viac peňazí na podporu hospodárskeho rastu, na podporu boja s nezamestnanosťou. Toto je niečo, čo najmä vyhovuje obrovským zbrojárskym firmám. Veď opäť nemám 5 rokov a nebudem tu šíriť propagandu a nebudem teraz rozprávať o hodnotách. Prosím vás, o akých hodnotách sa v svetovej politike bavíme, o akých hodnotách? A to je teraz jedno, že či sa pozrieme na správanie sa Ruska alebo Spojených štátov amerických.

Branislav DOBŠINSKÝ, moderátor
--------------------
Dobre, SNP tiež znížilo HDP, ale bolo.

Robert FICO /Smer-SD/, predseda vlády SR
--------------------
Prosím vás, spájate úplne veci, ktoré nemajú nič spoločné. Čiže znovu. Ja sa teraz nebudem vyjadrovať k záverom summitu. Summit, ktorého sa zúčastnil pán prezident, prijal nejaké závery. Ak Slovenská republika bude mať z tohto summitu nejaké závery a nejaké povinnosti, tak si ich bude postupne aj plniť. Ale len chcem zopakovať, že mrzí ma, že tak rýchlo všetci podľahli tomu, že treba začať zvyšovať výdavky na armádu a neviem na čo všetko. Veď komu to vyhovuje? Vyhovuje to predovšetkým zbrojárskym firmám. Vždy išlo o biznis, vždy išlo o kšefty. Nechajte ma dokončiť, pretože ja nebudem sa baviť tu o nejakej morálke a hodnotách vo svetovej politike, lebo neexistuje.

Branislav DOBŠINSKÝ, moderátor
--------------------
Dobre, nie hodnoty, ale určite ako právnik poznáte to staré latinské Si vis pacem, para bellum - ak chceš mier, pripravuj vojnu. A len doplním, že štát je vlastne servisná organizácia pre občanov a jednou zo základných funkcií štátu je vnútorná, ochrana vnútornej a vonkajšej bezpečnosti. Proste vy máte deti, ja mám deti a ja by som si želal, aby vyrastali v mieri a aby tu neboli nejaké okupačné jednotky, aby nemuseli zomierať v armáde.

Robert FICO /Smer-SD/, predseda vlády SR
--------------------
Pán redaktor, dám vám príklad. Neviem, prečo šírite, to je, viete, tak okupačné jednotky a teraz sa tu ide nejak bystriť. Ideme sa baviť, že máme za dverami alebo že nás čaká snáď nejaká vojna. Ja vám dám teda príklad, ako to funguje, dobre?

Branislav DOBŠINSKÝ, moderátor
--------------------
A viete to vylúčiť?

Robert FICO /Smer-SD/, predseda vlády SR
--------------------
Ja vám dám príklad. Kto vie vylúčiť svetovú vojnu? Tak snáď nie malé Slovensko.

Branislav DOBŠINSKÝ, moderátor
--------------------
Tak sa musíme pripraviť. Niekto je iný.

Robert FICO /Smer-SD/, predseda vlády SR
--------------------
A ako zabránite svetovej vojne? To sú také nezmyselné poznámky, pán redaktor. Ja vám poviem niečo iné, ako to funguje. Na zoznam v rámci sankcií sa dostala jedna firma, ktorá dodáva Slovensku náhradné diely do radarov, ako aj náhradné diely do systémov ochrany vzdušného priestoru, kde okrem iného si chránime svoje vlastné národné ciele ako sú Jaslovské Bohunice a napríklad Gabčíkovo. Jednoducho je treba chrániť tieto atómové elektrárne pred prípadným vzdušným útokom. Došlo k zaradeniu tejto spoločnosti na sankčný zoznam. My ešte možno rok vydržíme. Ale ak možno do roka alebo po roku nebudú chodiť náhradné diely, tak môžme všetky tieto systémy hodiť do koša a bude treba kúpiť za 80 miliónov eur radary. Od koho tie radary budeme kupovať? No asi ich nebudeme kupovať z Ruskej federácie. O tomto je celý problém.

Branislav DOBŠINSKÝ, moderátor
--------------------
Chcete povedať, že to je nejaké spiknutie veľkých zahraničných firiem?

Robert FICO /Smer-SD/, predseda vlády SR
--------------------
Viete čo, tento výraz môžte používať vy, ja o žiadnom spiknutí nehovorím. Hovorím o tom, že tieto tlaky na zbrojenie, ja nie som v žiadnom prípade za to, aby sme hádzali do gágora zbrojárskych firiem peniaze. Ja som za rozumnú modernizáciu. Napríklad existuje možnosť, že máme nejaký rozpočet slovenskej armády, ktorý je na úrovni 750 - 800 miliónov eur. Hľadajme vo vnútri tohto rozpočtu nejaké možnosti na reštrukturalizáciu výdavkov. Povedzme že viac pôjde peňazí na modernizáciu techniky ako pôjde na osobné veci, ktoré sa týkajú vojakov.

Branislav DOBŠINSKÝ, moderátor
--------------------
Neprežrať to, ale modernizovať. Chápem.

Robert FICO /Smer-SD/, predseda vlády SR
--------------------
Jednoducho to je veľmi taká zvláštna predstava, že by sme dnes boli schopní my na Slovensku nejako prudko zvyšovať z roka na rok výdavky na slovenskú armádu. Jednoducho na to nemáme. Na to nemáme.

Branislav DOBŠINSKÝ, moderátor
--------------------
Dobre, ale ten záväzok, ktorý, s ktorým prišiel prezident Kiska, bol tam minister obrany z vašej vlády, bol tam minister zahraničných vecí.

Robert FICO /Smer-SD/, predseda vlády SR
--------------------
Hovoríme o roku 2020, pán redaktor.

Branislav DOBŠINSKÝ, moderátor
--------------------
Dobre, ale ja si to chcem len potvrdiť, lebo prezident Kiska prišiel ako nepolitický prezident, nemal za sebou nejakú veľkú politickú stranu, či tento záväzok je pre vládu Smeru platný.

Robert FICO /Smer-SD/, predseda vlády SR
--------------------
Ale my hovoríme presne o reštrukturalizácii výdavkov vo vnútri, ale nedá sa očakávať, že zajtra zvýšime na budúci rok armádny rozpočet o 200 miliónov, na to nemáme.

Branislav DOBŠINSKÝ, moderátor
--------------------
To chápem, ale teda či platí ten záväzok Kisku?

Robert FICO /Smer-SD/, predseda vlády SR
--------------------
No my to vieme urobiť tak jednoducho, že sa budú čísla používať na iné účely. Ale môžem povedať zodpovedne, že vždy budem dávať prednosť výdavkom vo vzťahu k ľuďom ako výdavkom vo vzťahu k slovenskej armáde. To čo prezentoval pán prezident Kiska, bolo odprezentované a opakujem, pacta sunt servanda, my si svoje záväzky do budúcnosti naplníme. Ale nie som zrovna fanúšik zbrojenia, to poviem veľmi jasne.

Branislav DOBŠINSKÝ, moderátor
--------------------
To asi nikto. Ale byť pripravení, to je zastrašujúca sila. Načo majú policajti pištole?

Robert FICO /Smer-SD/, predseda vlády SR
--------------------
Pán redaktor, zastrašujúca sila, sme armáda.

Branislav DOBŠINSKÝ, moderátor
--------------------
Načo majú policajti pištole?

Robert FICO /Smer-SD/, predseda vlády SR
--------------------
Ale nemôžte porovnať súboj policajtov s páchateľmi trestných činov a svetové veľmoci.

Branislav DOBŠINSKÝ, moderátor
--------------------
Prečo? Ukradnúť Krym je zlodejina.

Robert FICO /Smer-SD/, predseda vlády SR
--------------------
Pán redaktor, my sme na to reagovali, odsúdili sme to. Len znovu chcem za vládu Slovenskej republiky povedať, nie sme fanúšikmi a nebudeme nikdy podporovať vojenské riešenia vecí. A znovu to veľmi otvorene hovorím a budem to opakovať, že ak je tu obrovský tlak na zvyšovanie výdavkov na armády, je to predovšetkým obrovská výzva a obrovské zisky pre zbrojárske firmy. Ja za tým vidím určite aj tento rozmer. A tento rozmer možno je až, je až dominantný.

Branislav DOBŠINSKÝ, moderátor
--------------------
Dobre a skúsim sa vás len spýtať. Vy ste povedali Pacta sunt servanda, tak sa odrazím od tejto vety. Zmluvy majú byť plnené, majú platiť alebo slovo robí chlapa. My sme vstupovali do aliancie so záväzkom 2 %. A teraz de facto 10 rokov na tom parazitujeme, lebo ani raz za celých 10 rokov, jediný raz nebol ten rozpočet 2 %. Teda nesplnili sme sľub za celých 10 rokov. To je dôveryhodné?

Robert FICO /Smer-SD/, predseda vlády SR
--------------------
Chcem sa spýtať, že aký je zoznam krajín a aký je podiel týchto krajín na financovaní? Nebavme sa o dvoch percentách. Do NATO sa vstúpilo v roku 2004, boli prijaté v roku 2004 nejaké záväzky. Tie záväzky boli prijaté za nie mojej vlády. My tieto záväzky budeme rešpektovať postupne.

Branislav DOBŠINSKÝ, moderátor
--------------------
A nie je to hanba neplniť tie záväzky?

Robert FICO /Smer-SD/, predseda vlády SR
--------------------
Pán redaktor, dobre, tak poďme na to tak. Dnes je rozpočet armády 750 miliónov eur. A hovoríte o 2 %. To znamená, že na budúci rok vyhodíme 800 miliónov eur na armádu ďalších. Dobre? Viete si predstaviť, čo to je 800 miliónov eur? 800 miliónov eur je krát 30, je 24 miliárd slovenských korún.

Branislav DOBŠINSKÝ, moderátor
--------------------
To som ešte v živote nevidel takú sumu.

Robert FICO /Smer-SD/, predseda vlády SR
--------------------
No tak potom nerozprávajte, že či je niečo hanba alebo nie je hanba. Niekto prijal nejaký záväzok v roku 2004. Ten záväzok sa s nami ťahá. Ale tu je reálny svet a ten svet nejako existuje a funguje. No snáď teraz nezatvoríme krajinu len preto, aby sme nakúpili za 850 miliónov eur zbrane. Viete, to je úplný nezmysel. Prosím buďme trošku reálni, nešírte propagandu. Ale nešírte propagandu.

Branislav DOBŠINSKÝ, moderátor
--------------------
Dobre, vrátim sa ešte k tomu summitu a teraz tak poďme k tej armáde a k Ukrajine ešte jedna otázka. Každý by mal energicky konať v prospech kolektívnej obrany. Nie, vrátim sa k otázke inej. Vrátim sa k otázke Ukrajiny. A to sa týka jej členstva v NATO. Aliancia potvrdila aj slová amerického prezidenta Baracka Obamu, teda že aliancia je otvorená pre každého, kto spĺňa jej štandardy a vie prispieť k systému jej kolektívnej obrany a bezpečnosti. Je možné, lebo už sa to opäť objavilo, Ukrajina v roku 2008 žiadala o členstvo v NATO, že nová ukrajinská vláda, ktorá vzíde z tohtoročných parlamentných volieb, sa k tejto téme vráti a bude žiadať o členstvo v NATO. A mňa zaujíma, aký bude postoj Slovenska. Viete si predstaviť, že Slovensko zahlasuje za členstvo Ukrajiny v NATO alebo je to podľa vás krajina, ktorá ešte nie je schopná byť v najbližších rokoch členom NATO?

Robert FICO /Smer-SD/, predseda vlády SR
--------------------
Vzhľadom na strategickú pozíciu Ukrajiny, aj vzhľadom na to, čo sa deje, by som považoval za veľkú chybu, keby Ukrajina vstúpila do NATO.

Branislav DOBŠINSKÝ, moderátor
--------------------
A povedzme nejaké privilegované podčlenstvo?

Robert FICO /Smer-SD/, predseda vlády SR
--------------------
Myslím si, že určitá poloha Ukrajiny ako vojensky neutrálneho štátu je poloha, ktorá by mohla zabezpečovať prímerie, mohla by zabezpečovať určitý kľud. Opäť túto vec Slovensko nevie ovplyvniť. Keď Spojené štáty povedia, že Ukrajina bude v NATO, no tak bude v NATO. Ja som povedal teraz svoj vlastný osobný názor. Považoval by som za veľkú chybu, keby Ukrajina vstúpila do NATO.

Branislav DOBŠINSKÝ, moderátor
--------------------
Čiže podľa vás riešením Ukrajiny by bolo jej neutralita, dohoda veľmocí, že budú rešpektovať jej neutralitu?

Robert FICO /Smer-SD/, predseda vlády SR
--------------------
Pán redaktor, je tu jedna rozbitá krajina na cimpr campr. Hovorím o Ukrajine. Nefunguje štát, v podstate nefunguje nič na Ukrajine. Táto krajina absolútne nespĺňa podmienky ani na vstup do Európskej únie, ani na vstup do NATO. My sme však urobili pozitívny krok a s Ukrajinou bola podpísaná asociačná dohoda, pokiaľ ide o Európsku úniu, čo znamená, že Európska únia dala šancu Ukrajine, no tak poďte sa približovať k nám, poďte plniť podmienky, ktoré sú dôležité na vstup do Európskej únie. Strategicky ste sa ma spýtali na názor. Ja som odpovedal, že by som to považoval za chybu, keby Ukrajina vstúpila do NATO, lebo nie je na to tak, či tak pripravená. Poďme sa teraz sústrediť na to, aby sa táto krajina zastabilizovala, aby táto krajina bola súčasťou tohto regiónu.

Branislav DOBŠINSKÝ, moderátor
--------------------
Čo by bolo teda riešenie?

Robert FICO /Smer-SD/, predseda vlády SR
--------------------
No aby sa predovšetkým urobil poriadok na Ukrajine, to je vyriešenie prvé. Aby došlo k parlamentným voľbám demokratickým. Aby normálne bola zvolená vláda, ktorá bude mať legitimitu, aby bol parlament.

Branislav DOBŠINSKÝ, moderátor
--------------------
Federalizácia?

Robert FICO /Smer-SD/, predseda vlády SR
--------------------
Ale ja nebudem riešiť vnútorné pomery Ukrajiny, čo mňa je do toho? Viete, to je ako keby sa na Ukrajine pýtali ukrajinského premiéra, že čo si myslí o 8 alebo 14 samosprávnych krajoch na Slovensku. To je ich vec, čo mňa je do toho? Chcem, aby krajina ako je Ukrajina bola stabilnou krajinou a bezpečnou krajinou. Dnes to stabilná krajina nie je. Ako si oni usporiadajú svoje vnútorné záležitosti, to je ich problém. Ale medzinárodne ak sa pýtate na postoj, tak opakujem, bola by to veľká chyba, keby Ukrajina vstúpila do NATO. Ale do vnútorných záležitostí Ukrajiny sa ja starať nebudem. Mňa len to zaujíma, že či nás Ukrajina svojou nestabilitou ohrozuje, že či je ohrozená východná hranica, ktorú strážime ako schengenskú hranicu. Ja želám Ukrajine len to najlepšie. Želám jej, nech tam majú kľud, nech sa tam ľudia nezabíjajú, nech si tam urobia poriadok vo veciach a od tohto všetkého potom sa môže odvíjať aj ďalšie riešenie postavenia Ukrajiny v kontexte sveta.

Branislav DOBŠINSKÝ, moderátor
--------------------
Dobre, hovoríte o tom, že máme vlastne hranicu, schengenská hranica, je to aj hranica dokonca NATO. A tu sa chcem spýtať, Poľsko žiadalo stabilnú základňu NATO na svojom území, žiadali to pobaltské krajiny. Nakoniec došlo k dohode, že tam nebudú stabilné základne, že budú tie jednotky super rýchlej reakcie a v Poľsku bude nejaký logistický sklad, v Rumunsku nejaká air base, teda letecká základňa. Ale moja otázka znie, že či Slovensko neuvažuje alebo nepovažuje za dobré, aby povedzme sa na ochrane schengenskej hranice podieľali aj vojaci NATO alebo že by tu bolo nejaké cvičenie alebo nejaká predsunutá báza alebo niečo podobné?

Robert FICO /Smer-SD/, predseda vlády SR
--------------------
Slovensko nebolo nikdy požiadané o niečo také. Ale opäť hovorím svoj osobný názor. Keby sme boli požiadaní, ale opäť sme v hypotetickej rovine, aby tu bola nejaká základňa, tak ako predseda vlády by som nesúhlasil. Jasná odpoveď. Nemusím ďalej rozvíjať.

Branislav DOBŠINSKÝ, moderátor
--------------------
Jasné. A posledná otázka k tejto téme. Ešte sa chcem spýtať na tú ďalšiu dohodu. Tam došlo k tomu, že sa vytvoria nejaké fondy na to, aby sa pomáhalo Ukrajine v rámci modernizácie. To sa týka infraštruktúry, ale aj niektorých vecí okolo armády, logistiky, ochrany pred kyber útokmi a tak ďalej a tak ďalej. Bude na tom Slovensko nejako participovať?

Robert FICO /Smer-SD/, predseda vlády SR
--------------------
Nepoznám zatiaľ vnútorné detaily týchto mechanizmov. Samozrejme, že už aj samotná Európska únia poskytla určitú pomoc Ukrajine. Mňa zaujíma predovšetkým pomoc civilného charakteru a tu chcem zopakovať, že málokto urobil pre Ukrajinu to, čo sme urobili my.Neboli to jednoduché rokovania, pretože Ukrajina pôvodne žiadala, aby sme otočili hlavnú rúru, ktorá ide z východu na západ a táto rúra mala vracať naspäť plyn na územie Ukrajiny. Toto bolo ale v príkrom rozpore so zmluvami, ktoré boli podpísané s Gazpromom o tranzite plynu cez Ukrajinu smerom na západ. Toto sme principiálne odmietli. A našli sme riešenie, špeciálnu rúru, ktorá je medzi Vojanmi a Užhorodom. Kapacita tejto rúry, ako som povedal, je 10-11 miliárd metrov kubických. Sme to dali do pohybu, sme to zmodernizovali. Chcem poďakovať spoločnosti Eustream, teda tej spoločnosti, kde máme my polovičku podielu plus mínus, dokonca máme 51 %, ale nemáme manažérsku kontrolu. A toto je, toto treba robiť. Takto treba spolupracovať. Ukázať, že sme schopní v krátkom časovom úseku urobiť reálny technický krok. Toto vláda Slovenskej republiky urobila. A preto že sme to urobili, mám aj ja právo pomenovávať veci podľa svojich vlastných názorov. Slovenská republika je členským štátom Európskej únie, je členským štátom NATO. My sme vstúpili do týchto inštitúcií v roku 2004 a chceme byť zodpovední a predvídateľní partneri. To, že ja poviem, že sa mi nepáčia sankcie, je nepredvídateľnosť? Alebo to, že ja poviem, že sa mi nepáči vojenský zásah v Iraku je nepredvídateľnosť? No ale o tom práve hovorím, že predvídateľnosť a spoľahlivosť partnera je v tom, že vie pomôcť. A my sme tej Ukrajine reálne v tejto situácii pomohli.

Branislav DOBŠINSKÝ, moderátor
--------------------
Dobre, keď hovoríte ešte o tej energetike, tak to mi hneď naskočí otázka, že v tej súčasnej situácii, to znamená potom, čo sa stalo na Kryme, potom, po tých zelených mužíkoch, ktorí sa objavujú teraz v Donbase a tak, viete si predstaviť, čo sa týka energetickej bezpečnosti, že by sa na dostavbe Mochoviec podieľali nejaké ruské firmy?

Robert FICO /Smer-SD/, predseda vlády SR
--------------------
Opäť je dôležité povedať, aká je štruktúra tejto dostavby, pretože vo všetkých štyroch blokoch, ktoré sú v Mochovciach, je použitá technológia ruského typu. Sú to ruské reaktory. Táto technológia je kompletne nakúpená. A je zabezpečená. Skôr ide o zabezpečovanie riadiacich mechanizmov, ktoré dnes budú predovšetkým západného typu. To tak väčšinou býva, že tá ťažká technika a reaktory a je to aj pri jednotke a pri dvojke, je ruskej produkcie a potom riadiace systémy pochádzajú napríklad zo západnej Európy alebo zo Spojených štátov ako to je v prípade Českej republiky. My dnes stojíme pred inou otázkou. Tá otázka znie, že ak sa spoločnosť Enel, ktorá privatizovala Slovenské elektrárne za Dzurindovej vlády, rozhodne predať 66 % akcií, lebo štát má 34, hoci necelých 34, tam ešte urobili podvod s jednou akciou, tak musíme posúdiť za vládu Slovenskej republiky, či by nebolo výhodné tieto akcie dostať pod kontrolu štátu. Tak ako sme to urobili v prípade matky SPP, ako sme to urobili v Transpetrole. Dobre viete, že v rokoch 2006-2010 sme prebrali Transpetrol, to znamená prevoz ropy cez územie Slovenska.

Branislav DOBŠINSKÝ, moderátor
--------------------
Čiže kúpiť alebo vymeniť za niečo?

Robert FICO /Smer-SD/, predseda vlády SR
--------------------
Nie, nie, nie. My sme vtedy prebrali Transpetrol sprivatizovaný, lebo Dzurindova vláda ho sprivatizovala a my sme ho odkúpili naspäť, tú sprivatizovanú časť. A dnes sme 100% majiteľmi Transpetrolu ako štát. Kúpili sme matku SPP a teraz zvažujeme a budeme jednoducho sa pozerať, či je alebo nie je výhodné pre štát kúpiť aj 66 % akcií v Slovenských elektrárňach. Ak by došlo k tomuto variantu, že budeme my brať na seba 66 % akcií, tak v takom prípade je otázka, ktorú ste postavili, úplne bezpredmetná.

Branislav DOBŠINSKÝ, moderátor
--------------------
Tá kúpa znamená teda, že natvrdo sa musí za to zaplatiť alebo je tam v hre nejaká možnosť výmeny za iné aktíva?

Robert FICO /Smer-SD/, predseda vlády SR
--------------------
Myslím si, že talianska spoločnosť Enel potrebuje teraz najmä peniaze. Vieme, že majú obrovské finančné problémy vo svojom celkovom medzinárodnom balíku a sa rozhodli niektoré svoje aktíva predať. A medzi týmito aktívami je aj táto, tento podiel v Slovenských elektrárňach.

Branislav DOBŠINSKÝ, moderátor
--------------------
Dobre. Poďme teraz k tej druhej zásadnej téme a to sú sankcie voči Rusku. Aktuálne to dopadlo tak, že zatiaľ nebol prijatý, nebolo prijaté sprísnenie sankcií, pretože v hre je stále toto prímerie, zatiaľ krehké a uvidíme, snáď, dúfajme, že vydrží čo najdlhšie alebo že vydrží a pôjde to dobrým smerom. Vy ste ale zásadným odporcom tých tvrdších sankcií. Čo sa teda podarilo vyrokovať na summite v rámci sankcií Slovensku?

Robert FICO /Smer-SD/, predseda vlády SR
--------------------
Ukázalo sa, že sankcie absolútne nemenia nič na bezpečnostnej situácii na Ukrajine a prvé a druhé kolo sankcií naopak viedli k eskalácii napätia a viedli dokonca k tomu, že sme sa výrazným spôsobom hospodársky poškodili. Hovorím teraz o Európe ako takej. Ľubo Jahnátek ako minister pôdohospodárstva by vám mohol dať kopu príkladov, čo sa dnes deje s pretlakom rôznych druhov ovocia a zeleniny, ktoré pôvodne mali ísť na ruský trh a dnes zaplavujú územie Slovenska a doslova likvidujú našich výrobcov ovocia a zeleniny. Sú to príklady firiem z potravinárstva, z mliekárenstva, ktorých kamióny sa vracajú naspäť. Môžem vám dať príklady veľkých firiem hutníckych, ktoré prichádzajú o možnosť byť konkurencieschopné vzhľadom na dovoz lacných produktov napríklad zase z Ukrajiny.

Branislav DOBŠINSKÝ, moderátor
--------------------
A čo potom analýza Ministerstva hospodárstva, ktorá hovorí, že 0,2 % exportu.

Robert FICO /Smer-SD/, predseda vlády SR
--------------------
Hovoríme o sankciách týchto, týchto, teda hovoríme o tretej vlne. My hovoríme o prvej a druhej vlne, ktorá už je reálna a ktorá nás poškodzuje pomerne intenzívne. Preto keď došiel znovu návrh na tretie kolo sankcií, my sme schválili vo vláde mandát, inštrukciu pre našich ľudí, ktorí rokujú a na prvom mieste bolo napísané, že sankcie sú pre nás čímsi, čo nerieši problém a že uprednostňujeme politické a diplomatické riešenie. Dokonca som zvolal tripartitu a tripartita dôsledne súhlasila s týmto stanoviskom vlády, že poďme hovoriť o tom, že sankcie sú nezmyselné a že len iné politické riešenie prichádza do úvahy. Kde sa teraz nachádzame? Na summite som vyhlásil, že ak si želá väčšina krajín Európskej únie pokračovať v týchto sankciách, ktoré neprinášajú žiadny efekt, vláda Slovenskej republiky si vyhradzuje právo vetovať tie sankcie alebo tie časti sankcií, ktoré by nás priamo poškodzovali. Pretože na jednej strane pomáhame Ukrajine s plynom veľmi výrazne, na druhej strane chceme mať právo si chrániť svoje vlastné veci doma a po tretie odmietame sankcie. Náš postoj je úplne konzistentný, preto ak hovoríme o tom, že niektoré sankcie nás vyslovene poškodzujú, mali sme právo voči týmto sankciám postúpiť.

Branislav DOBŠINSKÝ, moderátor
--------------------
Dobre, ktoré ste chceli vetovať?

Robert FICO /Smer-SD/, predseda vlády SR
--------------------
Áno, ja to už teraz poviem veľmi konkrétne. Čiže hovorím o mandáte, ktorý bol schválený vládou Slovenskej republiky a tripartitou. Sociálni partneri, všetci zamestnávatelia povedali, že súhlasia s týmto postojom vlády Slovenskej republiky. Myslím si, že je tu nejaký okruh vecí, ktoré sme napísali v inštrukcii pre našich ľudí v Bruseli a môžem povedať, že sme dosiahli prakticky 100% úspech. Predovšetkým po prvé je dôležité, že sme v oblasti kapitálového trhu dostali náš text, ktorý garantuje, že v prípade problémov, ktoré by mohla mať na Slovensku jedna z bánk, tak matka tejto banky môže sanovať cez rôzne formy úverov túto banku. Čiže nemusíme sa obávať, že by sankcie zakazovali záchranu nejakej banky. Uvedomme si, že je tu nejaká banka. My sme už raz o túto banku na Slovensku museli zabojovať, pretože išlo o 100 000 klientov. My nenecháme 100 000 klientov len tak vyhorieť a potom tie peniaze budú pýtať z rezervných fondov. Čiže prvý bod sa nám podarilo v tejto tretej vlne sankcií zavetovať alebo teda navrhnúť text, ktorý zodpovedá našim predstavám o kapitálovom trhu. Po druhé, a to je veľmi dôležité, chcem povedať, sme mali námietky voči tomu, aby výrobky, ktoré sa dajú použiť aj vo vojenskom priestore, aj v civilnom priestore, sa nemohli doručovať civilným užívateľom.

Branislav DOBŠINSKÝ, moderátor
--------------------
Dvojakého použitia.

Robert FICO /Smer-SD/, predseda vlády SR
--------------------
Áno. Nakoniec sa našlo riešenie, že nejdeme do zoznamu výrobkov, ale stanovil sa zoznam firiem, s ktorými Slovenská republika nemá žiadne vzťahy, s týmito firmami, čiže tým sa úplne vylúčil problém dodávok výrobkov do civilného sektoru. My sme napríklad avizovali obrábacie stroje, avizovali sme nakladače, avizovali sme ešte nejaké ďalšie veci, ktoré by sa mohli vnímať, že dajú sa použiť aj vo vojenskom priestore, čiže nemôžte ich doručiť civilnému obyvateľstvu alebo civilným firmám. Toto sa našťastie plne vyriešilo. No a potom ešte chcem povedať, že sme sa bavili samozrejme aj o téme do budúcnosti možných kompenzácií, že či jednoducho ak sú poškodené krajiny, tak už teraz Európska komisia rokuje o týchto veciach.

Branislav DOBŠINSKÝ, moderátor
--------------------
Zelenina a mlieko.

Robert FICO /Smer-SD/, predseda vlády SR
--------------------
Napríklad. A budú ďalšie veci. Čiže aby som to nejako zosumarizoval, tak môžem povedať, aby nedošlo k žiadnemu nedorozumeniu, pretože teraz je móda vytrhávať vety z kontextu a napísať len to, čo sa hodí niekomu. Vždy sme boli proti sankciám. Tento postoj je odsúhlasený sociálnymi partnermi na Slovensku. Výrazne sme koordinovali naše postoje s českým premiérom. Veď aj to, čo sme hovorili o sankciách, bolo komunikované a koordinované s českým premiérom pánom Sobotkom a za túto spoluprácu chcem naozaj, naozaj poďakovať. Väčšina krajín Európskej únie chce pokračovať v sankciách, my tvrdíme, že sú to sankcie, ktoré nemenia nič na situácii. A povedali sme, že budeme blokovať alebo hľadať riešenie také, ktoré nebude poškodzovať naše záujmy. Toto sme dosiahli. Toto sme dosiahli. Ale ešte chcem povedať jednu dôležitú vec a tá je podľa môjho názoru asi v tomto okamihu najvýznamnejšia a dôležitejšia ako sankcie. Začína sa šíriť taký názor a ja som o tomto názore hovoril aj s premiérom Sobotkom, že ak by dôsledne bolo dodržiavané prímerie, dôsledne, ktoré vítame všetci, tak určite budem patriť medzi tých premiérov, hoci to, čo bolo potrebné v sankciách, sme si my vyriešili, tak by som určite patril medzi tých premiérov, ktorý by aj apeloval na ostatných premiérov, že nemá to žiadny význam.

Branislav DOBŠINSKÝ, moderátor
--------------------
Čiže zrušiť tie sankcie.

Robert FICO /Smer-SD/, predseda vlády SR
--------------------
Jednoducho sú pripravené, tie sankcie nie sú zatiaľ schválené, oni sú pripravené, sú pripravené aj s tými našimi výdobytkami, ktoré sme si tam my dostali. Ale budem patriť medzi tých premiérov, lebo bude ešte písomná procedúra v pondelok, budeme si ešte vymieňať nejaké názory, tak určite budem patriť medzi tých, ktorí budú žiadať, aby sme podporovali prímerie tým, že tento tretí balíček sankcií, ktoré nič nevyriešia, sa nenafukoval.

Branislav DOBŠINSKÝ, moderátor
--------------------
Čiže de facto vôbec nemusí byť platný alebo účinný, ak prímerie bude fungovať. Ale dobre, jeden citát. Vy hovoríte, že sankcie nie sú účinné. Ponúknem jeden citát od: „Hovorila som, že sankcie môžu mať vplyv aj na nemecké spoločnosti, ale musím povedať, že vplyv to aj má. Vplyv to má aj to, ak sa umožní hýbať hranicami v Európe a útočiť vojakmi na iné krajiny. Akceptovanie ruského konania nepripadá do úvahy, preto je potrebné pripraviť ďalšie sankcie." To je Angela Merkelová, nemecká kancelárka, 1.9. v Berlíne. Myslíte, že ona vie o tom menej alebo že sa mýli?

Robert FICO /Smer-SD/, predseda vlády SR
--------------------
Nie, nie. Pozrite sa, sú krajiny, ktoré chcú ísť do sankcií. A Slovensko alebo moja vláda je krajina, ktorá nechce ísť do sankcií. No tak keď niekto chce ísť do sankcií, tak logicky z toho vyplývajú takéto stanoviská, ktoré pani Merkelová urobí.

Branislav DOBŠINSKÝ, moderátor
--------------------
No a ja to ešte doplním, že: „Zväz nemeckého priemyslu a ja osobne sme dospeli k presvedčeniu, že postup ruskej vlády v ukrajinskom konflikte musí mať pre Moskvu citeľné následky." To povedal šéf nemeckého zväzu priemyslu Ulrich Grillo. A oni podporujú nemeckí priemyselníci tvrdé sankcie napriek tomu, že podľa tých čísel, ktoré majú k dispozícii, export nemeckých firiem do Ruska len v prvom kvartáli, v prvých štyroch mesiacoch, prepadol o 14 % a ohrozil v Nemecku 25 000 pracovných miest. Napriek tomu idú do toho.

Robert FICO /Smer-SD/, predseda vlády SR
--------------------
Uvedomujete si, koľko slovenských subdodávateľov je ohrozených vďaka tomuto? Viete si predstaviť? Lebo nemecké firmy dodávajú nejaké produkty alebo nejdu dodávať. Pán redaktor, nemecká ekonomika a 25 000 nezamestnaných. Pri pohľade na nemeckú ekonomiku a počet zamestnaných ľudí je nič, úplne zanedbateľná vec.

Branislav DOBŠINSKÝ, moderátor
--------------------
Ale bolí to aj ich.

Robert FICO /Smer-SD/, predseda vlády SR
--------------------
Jasné.Však ja som predsa povedal veľmi jasne, že sankcie nič neriešia a na druhej strane poškodzujú nás v Európe. Veď to presne zodpovedá môjmu hodnoteniu situácie. Ale zmenili sankcie, prvé a druhé kolo, správanie sa na Ukrajine?

Branislav DOBŠINSKÝ, moderátor
--------------------
Ako viete, že nie?

Robert FICO /Smer-SD/, predseda vlády SR
--------------------
Ja mám taký pocit, že sankcie viedli predovšetkým k eskalácii napätia.

Branislav DOBŠINSKÝ, moderátor
--------------------
No ale keby neboli, tak by Rusko. Ale neviete to.

Robert FICO /Smer-SD/, predseda vlády SR
--------------------
Hypotetické otázky sú tu také, aké sú. Je to môj názor, môj názor je a zotrvávam na tomto názore, že sankcie nepriniesli nič osožné a že sme sa sami dovnútra poškodili v rámci Európy.

Branislav DOBŠINSKÝ, moderátor
--------------------
Dobre. Vy hovoríte, že je to hypotetická otázka. Ja zase ponúknem číslo. Kľúčový ukazovateľ HDP ruskej ekonomiky dosiahol v prvom kvartáli 0,9 % podľa Medzinárodného menového fondu, ale už znížil odhad na 0,2, celoročný odhad z pôvodných 1,3. A dokonca sa hovorí o recesii. Inými slovami, Rusko má problém zostaviť štátny rozpočet a ak by chcelo robiť aj nejaké väčšie invázie, jednoducho nemajú peniaze. Čiže ono to efekt môže mať.

Robert FICO /Smer-SD/, predseda vlády SR
--------------------
A nemecká ekonomika rastie alebo klesá?

Branislav DOBŠINSKÝ, moderátor
--------------------
Klesá, ale hovorím, že kto je tu agresor? Ale agresor potrebuje peniaze.

Robert FICO /Smer-SD/, predseda vlády SR
--------------------
Bavíme sa o niektorých veciach, ktoré málo pomenovávame. Myslím si, že konštatovania, že sankcie náš poškodzujú a majú bumerangový efekt, sú úplne presné. Predsa nie je možné, aby za mnou došiel riaditeľ firmy zo severu Slovenska a povedal mi, že pán premiér, ja asi budem musieť prepustiť 400 ľudí, lebo my dodávame niečo do hutníckeho priemyslu a dnes to prichádza z Ukrajiny o 30 alebo 40 % lacnejšie, pretože tam úplne inak sú nastavené ceny energií a aj všetko ostatné.

Branislav DOBŠINSKÝ, moderátor
--------------------
Tak to je cena, ktorú musíme zaplatiť.

Robert FICO /Smer-SD/, predseda vlády SR
--------------------
Tak počkajte, to asociačná dohoda umožnila dovoz týchto produktov na územie Slovenska, inak by tie produkty sem nemohli, nemohli prísť. A teraz máme dve možnosti. Buď necháme prepustiť kvôli sankciám a ďalším veciam 400-500 ľudí hore na Orave, alebo vláda zase bude musieť nájsť nejakú kompenzáciu v mene sankcií a podporovať nejaké firmy na Slovensku, aby v danej situácii prežili.

Branislav DOBŠINSKÝ, moderátor
--------------------
Dobre, ešte raz. Keby Rusko zadupotalo do Estónska ako zadupotalo na Krym, tak by to stálo menej?

Robert FICO /Smer-SD/, predseda vlády SR
--------------------
Pán redaktor, viete, hovorme o veciach, ktoré sa stali. Bol tu Krym, ktorý sme veľmi jasne všetci odsúdili, dobre?

Branislav DOBŠINSKÝ, moderátor
--------------------
Ja viem. Ale keď Merkelová považuje tie sankcie za účinné.

Robert FICO /Smer-SD/, predseda vlády SR
--------------------
Ale prečo, prečo, prečo sa nepozeráte do minulosti, čo sa udialo za posledných 15 rokov vo svete? Prečo vždycky musíme hovoriť o tom, že čo bude? Nie čo bolo, na základe toho sa snažme ponaučiť. A ja som spomenul napríklad Irak, veľmi jasne.

Branislav DOBŠINSKÝ, moderátor
--------------------
Nie, ja hovorím, dobre, tak čo bolo. Ale Merkelová povedala, sú účinné. Hollande zrušil dodávku, pozastavil tých dvoch Mistralov.

Robert FICO /Smer-SD/, predseda vlády SR
--------------------
Pán redaktor, ja nebudem komentovať rozhodnutie pána prezidenta Hollanda. Je to jeho rozhodnutie. Dobre viete, čo sa udialo vo Francúzsku v hodinách a v dňoch, keď toto rozhodnutie bolo prijaté vo Francúzsku. Všetko je niečim podmienené. Ak dovolíte, pretože opäť sa snažíme to nejako rozmeniť, ja by som zosumarizoval postoj, aby nedošlo k absolútne žiadnym pochybnostiam, pokiaľ ide o sankcie a náš postoj k Ukrajine. Želáme si na Ukrajine mier, kľud a želám Ukrajine, aby to bola bezpečná a stabilná krajina. Bohužiaľ, bude im to trvať veľmi dlho, pokiaľ dosiahnu nejakú vnútornú stabilitu, bude to veľmi drahé pre nich a bude ich to veľmi bolieť. Ale ak sa rozhodli touto cestou ísť, ja im budem držať palce a tak ako sme to urobili v prípade plynu, budeme im pomáhať aj možno v iných veciach tam, kde to bude prirodzené a normálne.

Branislav DOBŠINSKÝ, moderátor
--------------------
Čiže aj finančne.

Robert FICO /Smer-SD/, predseda vlády SR
--------------------
Finančne v rámci možnosti, tak humanitárna pomoc môže byť alebo niečo podobné. Ešte som neskončil. Po druhé, chcem povedať veľmi jasne, že konflikt, ktorý vznikol na Ukrajine, sa nedá riešiť vojensky. Odmietam akúkoľvek intervenciu alebo účasť Slovákov na vojenskom riešení tohto konfliktu. Po druhé sa domnievam, že je to len možno cestou diplomatickou a politickou a prímeriami ako sme dnes svedkami, ktoré všetci naozaj vítame. Po tretie, od začiatku som mal jasný postoj k sankciám. Nikto ma nemôže upodozrievať, že teraz som módny, že to zrazu otváram až teraz. Pripomínal som, už pri prvom a druhom kole sme veľmi jasne povedali najmä vo vzťahu k Sberbank na Slovensku, čo chceme. Po ďalšie, postoje koordinujem tak s českým partnerom aj v rámci Európskej únie. Povedali sme v tomto prípade, že sú to veci, ktoré nás poškodzujú. Zabojovali sme za tie veci. Tie veci sú tam jednoducho není. A opätovne si myslím, že ak sa udrží prímerie na Ukrajine, mali by sme tieto sankcie úplne odložiť nabok a nedávať ich voči Ruskej federácii, ale hľadať politické riešenia. Toto je náš postoj. Okrem toho sme členský štát NATO, členský štát Európskej únie, ale nie sme kvákajúci papagáji. Ja nebudem kvávať ako papagáj to, čo ma núti nejaká propaganda, aby som robil.

Branislav DOBŠINSKÝ, moderátor
--------------------
V poriadku, to od vás nečakám, v tomto ste konzistentný, to je pravda. Ale predsa len si neodpustím jednu otázku k tomu, čo ste teraz hovorili, že ste za politické, diplomatické riešenie. Ste dlhoročný politik. Vy si viete predstaviť, že niekto by uhovoril, urokoval, takpovediac ukecal, keď to poviem slangovo, Putina, aby v nejakých rokovaniach vrátil Krym?

Robert FICO /Smer-SD/, predseda vlády SR
--------------------
Pán redaktor, keď som hodnotil pred niekoľkými dňami situáciu, tak som povedal, že si vážim pána prezidenta Porošenka, mal prejav na Európskej rade. Ale ja nemám dôvod mu veriť každé jedno slovo. Netvrďme, že to, čo šíria ruské média je pravda alebo to čo šíria západné média je pravda. Toto je propagandistická vojna, propagandistická vojna. Je mi veľmi ľúto, že veľmi málo informácií dostávame od pozorovateľov, ktorí sú na mieste, či je to OBSE alebo ďalšie.

Branislav DOBŠINSKÝ, moderátor
--------------------
Ešte raz. Vy veríte tomu, že by sa dalo rokovaním uhovoriť?

Robert FICO /Smer-SD/, predseda vlády SR
--------------------
Krym je vyriešený, ale Krym je vyriešený.

Branislav DOBŠINSKÝ, moderátor
--------------------
Akože vyriešený?

Robert FICO /Smer-SD/, predseda vlády SR
--------------------
Krym je vyriešený v tom, že medzinárodné spoločenstvo jednoducho odsúdilo správanie sa a je ruský. Ja si neviem predstaviť, ako by niekto chcel dnes riešiť otázku Krymu.

Branislav DOBŠINSKÝ, moderátor
--------------------
Čiže to sa nedá riešiť.

Robert FICO /Smer-SD/, predseda vlády SR
--------------------
Ja si v tomto okamihu to neviem predstaviť. Dnes je tu iný problém a to je problém stabilizovať a predovšetkým východnú časť Ukrajiny. Toto je dnes predmetom medzinárodného snaženia.

Branislav DOBŠINSKÝ, moderátor
--------------------
Dobre. A úplne posledná otázka, ktorou by som to chcel zavrieť teda vzhľadom na čas. Boli teda rokovania o sankciách, mali ste zvolaných sociálnych partnerov. Absentoval trošku v tej dohode, že čo bude Slovensko presadzovať, parlament? Predsa len je to najvyšší zákonodarný zbor. Prečo nebolo rokovanie parlamentu, kde by potom odišla vláda s nejakým silným mandátom, že toto celé politické spektrum vidí takto a poďme na to?

Robert FICO /Smer-SD/, predseda vlády SR
--------------------
My sme postupovali striktne v súlade s právnymi predpismi a inštrukcia, ktorá išla veľvyslancovi na rokovanie o sankciách, bola inštrukcia vlády schválená uznesením vlády Slovenskej republiky. A považoval by som takúto diskusiu v tomto okamihu za, hovorím, parlamentu kontraproduktívnu, ktorá by len zvyšovala napätie v spoločnosti. Pretože stačí, keď vidím niektoré, niektoré vyhlásenia. Opozícia má dnes rovnaký priestor na vstup do médií, dokonca ešte väčší ako má vláda a môže v médiách hovoriť svoje názory na danú situáciu, môže hovoriť, čo by ona robila, keby bola vo vláde. Dnes je rozdelenie politických síl také, aké je. Je tu vláda, ktorá má silný mandát a ktorá koná.

Branislav DOBŠINSKÝ, moderátor
--------------------
Čiže vám nechýbalo to rokovanie parlamentu? Bolo by to skôr zbytočné?

Robert FICO /Smer-SD/, predseda vlády SR
--------------------
Netvrdím, že by bolo zbytočné, bolo by to rokovanie, ktoré by len zvyšovalo napätie v spoločnosti. Pretože viete si predstaviť, ako by to rokovanie vypadalo. V parlamente bude teraz schôdza Národnej rady a môžu pri hociktorom bode začať hovoriť o tejto téme. Ja sa tomu vôbec nebránim. Ale tu bolo treba veľmi jasne a rýchlo konať.

Branislav DOBŠINSKÝ, moderátor
--------------------
Toľko predseda vlády Robert Fico, ďakujem.

Robert FICO /Smer-SD/, predseda vlády SR
--------------------
Ďakujem pekne aj ja za pozvanie a želám všetkým kľudný víkend.

Branislav DOBŠINSKÝ, moderátor
--------------------
No a ja sa k tomuto želaniu pripájam. Pekný víkend a toto by som si želal, aby bolo aj na Ukrajine, kde momentálne stále ešte panuje krehké prímerie. Všetko dobré od mikrofónu praje Braňo Dobšinský.

25.10.2014
Rádio Slovensko
Sobotné dialógy s predsedom vlády
25.10.2014    Rádio Slovensko    str. 01   12:10 Sobotné dialógy
            
Braňo DOBŠINSKÝ, moderátor
--------------------
Vládna predstava o štátnom rozpočte na budúci rok je na svete. Kabinet sa v ňom prihlásil k záväzku pokračovať v konsolidácii verejných financií. Zároveň ale hodlá štvrť miliardy eur rozdať ľuďom vo forme rôznych úľav pre vybrané skupiny obyvateľstva. Lacnejší plyn pre niektoré domácnosti, výrazné zvýšenie minimálnej mzdy, ale aj vlaky pre študentov a penzistov zadarmo vyvolali rozporuplné reakcie. Zatiaľ čo odvodové úľavy, či daňové úľavy na vedu ekonómovia vítajú, bezplatné cestovné považujú skôr za predvolebný marketing na úkor stále absentujúcich systémových reforiem. Slovensko pritom môže opäť čeliť ťažkým časom. Obchodná vojna s Ruskom, ani ukrajinská kríza stále nemá riešenie a po Taliansku, či Francúzsku sa začína zadierať aj ekonomický motor Európy, Nemecko. Dámy i páni, príjemné sobotné popoludnie. Ako obvykle, je tu čas pre politickú diskusiu, tento raz s predsedom vlády a šéfom strany Smer-Sociálna demokracia Robertom Ficom. Dobrý deň.

Robert FICO /Smer-SD/, predseda vlády SR
--------------------
Dobrý deň a ďakujem za pozvanie.

Braňo DOBŠINSKÝ, moderátor
--------------------
No a príjemné počúvanie od mikrofónu želá aj Braňo Dobšinský. Pán premiér, in medias res, vrátili ste sa zo summitu Európskej únie. Ten mal dve časti. Zostanem u tej prvej najprv. Klimatický balíček. Emisie skleníkových plynov by sa mali do roku 2030 znížiť minimálne o 40 % v porovnaní s rokom 1990. Má to byť signál summitu OSN, klimatický summit OSN. Rovnako je tam prihlásenie sa k zvýšeniu podielu obnoviteľných zdrojov na 27 % pre celú Európsku úniu.No, čo sa týka tých emisných vecí, tam my problém nemáme vzhľadom na to, že to dedičstvo socializmu bolo, aké bolo, čiže tam máme rezervy v podstate. Druhá vec, tie obnoviteľné zdroje a šetrenie elektrickou energiou, tam je to trošku problém. Ja odcitujem veľmi krátky výrok. "Počas krízy sa ukázalo, že sme na hranici toho, čo sa dá vnímať ako kompatibilné s našou mimoriadne ambicióznou zelenou politikou a udržaním konkurencieschopnosti európskeho priemyslu." To je Maroš Šefčovič spred pár rokov. No a chcem sa opýtať, že ak Spojené štáty, Čína, Brazília, Rusko sa nehlásia k takýmto ambicióznym záväzkom, či si európski lídri uvedomujú, že do istej miery poškodzujú konkurencieschopnosť, tým dosahy na zamestnanosť Európy vzhľadom na tieto štáty. Porovnanie Ukrajiny a povedzme Slovenska, to je dosť známe. Či predsa len sa nehráme nejakú hru, na ktorú nemáme?

Robert FICO /Smer-SD/, predseda vlády SR
--------------------
Ak sa budeme teraz baviť o technických otázkach, tak unudíme poslucháčov k smrti, preto si dovolím túto tému pomenovať z hľadiska jej jadra. Áno, je pravda, že Európa chce byť pri ochrane klímy, ovzdušia akýmsi svetovým lídrom. Je pekné byť lídrom, ale nie za cenu, že poškodzujeme sami seba. Pretože už máme tak vysoko nastavené parametre ochrany životného prostredia, že niektoré časti sveta sú podstatne konkurencieschopnejšie ako je samotná Európska únia a hrozí, že keď budeme v tomto tempe pokračovať, že ďalšie a ďalšie odvetvia budú odchádzať z územia Európskej únie a pôjdu tam, kde majú podstatne lepšie podmienky na podnikanie.

Braňo DOBŠINSKÝ, moderátor
--------------------
Nižšie tie štandardy.

Robert FICO /Smer-SD/, predseda vlády SR
--------------------
Presne tak. Lebo my si neuvedomujeme, že ovzdušie je iba jedno. Keď napríklad Ukrajina má iné parametre na ochranu ovzdušia ako má Slovensko, tak si nemyslíme, že my ochránime ovzdušie a Ukrajina ho neochráni, to ovzdušie je iba jedno. Preto len vtedy má význam ísť do takýchto krokov, keď sa to týka celého sveta. Áno, je pravda, že sme prijali rozhodnutia, ktoré sú veľmi ambiciózne, včera a predvčerom v Bruseli. Na druhej strane, som cítil konečne po dlhom čase aj nejakú mieru racionality. Pretože ak by sme boli bývali prijali to, čo navrhovali niektoré krajiny, tak tá Európa sa môže rovno zatvoriť a nemá šancu byť konkurencieschopná vo vzťahu k iným častiam.

Braňo DOBŠINSKÝ, moderátor
--------------------
Čiže bol to tlak V4 napríklad?

Robert FICO /Smer-SD/, predseda vlády SR
--------------------
Nie, to bol predovšetkým tlak niektorých krajín ako je Švédsko a ďalšie štáty, ktoré by išli podstatne ďalej.

Braňo DOBŠINSKÝ, moderátor
--------------------
Myslím protitlak.

Robert FICO /Smer-SD/, predseda vlády SR
--------------------
Áno, my sme museli v rámci V4 koordinovať naše postupy a myslím si, že ten výsledok je v celku racionálny. Ale tá hrozba, že ak celý svet neprijme rovnaké pravidlá na summite, ktorý bude v decembri 2015 v Paríži a my sme sami na seba tieto záväzky prevzali, tak výrazným spôsobom poškodí konkurencieschopnosť Európskej únie.

Braňo DOBŠINSKÝ, moderátor
--------------------
Veď priamo to premostím. Máme šiestu najvyššiu cenu elektrickej energie v Európskej únii. Mali sme ju štvrtú, teraz sme sa trošku polepšili, ale šiesta najvyššia v celej Európskej únii z 28. A aktuálne aj teraz podnikateľské komory, obchodné komory zahraničné, ale aj vrátane Klubu 500 a tak ďalej píšu aj priamo vám, že teda čo s tým mienite robiť. Ja viem, že je to v kompetencii URSO. Na druhej strane tie celé regulačné rámce je legislatíva, ktorú nastavuje štát. A tam sú práve tie dosahy toho, že v tej cene elektrickej energie sa premietajú aj dotácie do solaru, do fotovoltaiky, do obnoviteľných zdrojov. Čo s tým viete robiť?

Robert FICO /Smer-SD/, predseda vlády SR
--------------------
No, pochopiteľne, že vždy sa každý obracia na aktuálneho premiéra a aktuálnu vládu, ale v tomto prípade by som odporúčal a hovorím to v dobrom, pretože budeme robiť všetko, aby podnikateľské prostredie malo dobré podmienky, ale mali by sa obrátiť na tých, čo všetko predali. Pretože dnes sme svedkami sprivatizovaného energetického sektora.

Braňo DOBŠINSKÝ, moderátor
--------------------
Nevládnu.

Robert FICO /Smer-SD/, predseda vlády SR
--------------------
Prosím?

Braňo DOBŠINSKÝ, moderátor
--------------------
Nevládnu.

Robert FICO /Smer-SD/, predseda vlády SR
--------------------
No ale ja hovorím, že niekto tu všetko predal. Predali sa distribučné firmy, predali sa Slovenské elektrárne a tí, čo kúpili, zahraniční majitelia, chcú zarobiť. No tak samozrejme tlačia na ceny. A teraz je tu vláda, ktorá nikdy nesúhlasila s privatizáciou energetiky a nám kladú a pýtajú sa, že čo budete s tým robiť, keď najmä kvôli privatizácii sú vyššie ceny elektrickej energie.

Braňo DOBŠINSKÝ, moderátor
--------------------
Oni chcú, že aby sa presunuli také tie dotácie pre obnoviteľné do rozpočtu.

Robert FICO /Smer-SD/, predseda vlády SR
--------------------
Pán redaktor, ja sa tomu nebránim, ja sa tomu nebránim, len je mojou povinnosťou povedať, že zodpovednosť za to, čo sa udialo v energetike, nemá moja vláda, ale bola to privatizácia. Napriek tomu, napriek tomu urobíme všetko preto, aby ceny energií, najmä pre domácností klesali. Ja dúfam, že plyn a elektrina túto tendenciu budú mať aj v najbližších rokoch. Pokiaľ ide o podnikateľské prostredie, hľadáme cesty. Je to úloha pre ministra hospodárstva. Napríklad uvažujeme, že príspevok do takzvaného jadrového fondu, ktorý dnes platia firmy, by platili len Slovenské elektrárne. Pretože ten jadrový fond je určený predovšetkým pre aktivity v rámci Slovenských elektrární.

Braňo DOBŠINSKÝ, moderátor
--------------------
Čiže prevziať celý ten záväzok na elektrárne.

Robert FICO /Smer-SD/, predseda vlády SR
--------------------
Napríklad na elektrárne. Ďalšia vec, ktorá prichádza do úvahy, je pozrieť sa na štruktúru ceny elektrickej energie. Je to akási alchýmia. Cena elektrickej energie pozostáva z kopy poplatkov, treba sa na to pozrieť. Áno, ja som za to, aby sme boli konkurencieschopní aj z hľadiska elektrickej energie.

Braňo DOBŠINSKÝ, moderátor
--------------------
Čiže avizujete znižovanie ceny elektrickej energie pre podnikateľov?

Robert FICO /Smer-SD/, predseda vlády SR
--------------------
Nemôžem to povedať ja, pretože to je vecou pre úrad, ktorý sa tým zaoberá.

Braňo DOBŠINSKÝ, moderátor
--------------------
Áno, ale presuny tých poplatkov môžte ako navrhnúť v rámci legislatívy.

Robert FICO /Smer-SD/, predseda vlády SR
--------------------
Ale to musí byť všetko v súlade a v spolupráci s Úradom pre reguláciu sieťových odvetví. Preto budeme rokovať o týchto otázkach ďalej. Ale teraz sa bavíme o cene elektriny pre biznis, nebavíme sa o cene elektriny pre domácnosti a plynu.

Braňo DOBŠINSKÝ, moderátor
--------------------
Tam to jadro, myslím tie ceny, ide dole, ale na druhej strane tie poplatky sú takmer polovica, obnoviteľné zdroje, jadro a tak ďalej.

Robert FICO /Smer-SD/, predseda vlády SR
--------------------
To je štruktúra ceny elektrickej energie. Aj preto my sme veľmi trvali aj na zasadnutí summitu, aby nebol prijatý národný záväzný cieľ, teda pre každú krajinu, aký podiel na výrobe elektrickej energie majú mať obnoviteľné zdroje.

Braňo DOBŠINSKÝ, moderátor
--------------------
Čiže národný mix bude národný mix.

Robert FICO /Smer-SD/, predseda vlády SR
--------------------
Presne. Krajina si môže vybrať národný mix, to je jej suverénne právo. Pre nás to bolo dôležité preto, lebo u nás mimoriadne dôležitú úlohu pri výrobe elektrickej energie zohráva jadro, teda atómové elektrárne. My pokračujeme ďalej v jadre. Myslíme si, že to bude kľúčový prvok pri výrobe aj do budúcnosti.

Braňo DOBŠINSKÝ, moderátor
--------------------
K tomu sa ešte dostanem, ale ešte jednu poznámku mám. Hovoríte, nemáte to v rukách. Do istej miery áno. Lebo napríklad Elektráreň Nováky, bane Nováky, to je výrazne stratová investícia. Ekonómovia hovoria, že keby sa povedzme preškolili ľudia, ktorí pracujú v bani Nováky a podobne, tak by to bolo efektívnejšie ako neustále futrovať tam milióny a milióny eur.

Robert FICO /Smer-SD/, predseda vlády SR
--------------------
Ekonóm, ktorý sedí za zeleným stolom, si môže povedať a napísať, čo chce. Ale človek, ktorý robí v bani a nie za veľké peniaze, to vidí úplne inak. Pán redaktor.

Braňo DOBŠINSKÝ, moderátor
--------------------
To nemusí byť baník celý život.

Robert FICO /Smer-SD/, predseda vlády SR
--------------------
Pán redaktor, v baniach Hornonitrianskych, ktoré navštevujem pravidelne a nielenže ich navštevujem tak, že idem tam na obed alebo na pohár vína, ale chodím dole do bane medzi ľudí, kde dnes pracuje okolo 4 000 ľudí. Tento región nemá inú alternatívu v tomto okamihu, preto odmietam akékoľvek filozofické a hlúpe teoretické úvahy o tom, že je jednoduchšie zatvoriť bane, baníkov vyhnať z bane preč a prekvalifikovať ich na čo? A čo majú robiť? Cestovný ruch? A kam majú ísť tí ľudia? Tam je 4 000 ľudí s rodinami.

Braňo DOBŠINSKÝ, moderátor
--------------------
Investíciu novú.

Robert FICO /Smer-SD/, predseda vlády SR
--------------------
Pán redaktor a aká investícia príde pre 4 000 ľudí len tak z ničoho nič? To sú také naivné predstavy. Hornonitrianske bane a baníctvo ako také má svoju tradíciu. Investovalo sa do baní veľa peňazí, otvárali sa nové úseky. Ak sa predpokladá, že výťažnosť tejto bane je na ďalších 20 alebo 30 rokov, musíme sa pozerať na zamestnanosť v tomto regióne aj cez sociálne oči. Vláda bude pomáhať baníctvu na Slovensku a odmietam s prepáčením ešte raz hlúpe názory, že baňu treba zatvoriť, baníkov treba vyhnať a prekvalifikovať ich na cestovný ruch. To sú nezmysly. Odporúčam každému filozofovi, ekonómovi, nech do tej bane ide, nech sa pozrie, na základe akých parametrov táto baňa funguje, aká je dôležitá pre daný región. Preto ja sa vôbec takýmito témami nebudem zaoberať. Pokiaľ budem predsedom vlády Slovenskej republiky, budeme podporovať sociálnu ťažbu. Hovorím to veľmi jasne.

Braňo DOBŠINSKÝ, moderátor
--------------------
Dobre, poďme k rozpočtu. Vláda schválila návrh štátneho rozpočtu na budúci rok, teda predstavila svoju vládnu predstavu. Veľa sa o tom hovorilo, pripomeniem teda iba dve základné čísla a to je deficit na budúci rok pod 2,5 % s tým, že rast je plánovaný na 2,6 %. Tu sa pristavím. Ukrajinská kríza stále nemá ešte koncovku. Obchodná vojna s Ruskom stále nemá koncovku. Po tom, ako Taliansko a Francúzsko je v recesii, tak ukázalo sa minulý kvartál, že problémy začína mať aj motor Európy, Nemecko. Čiže turbulentná doba. Nie je ten, ja viem, že sa vychádza z prognóz, ktoré sa robia proste presným postupom, ale má vláda nejaký vankúš v prípade, že by sa rozsypalo niečo z týchto rizík od obchodnej vojny, ukrajinskej krízy, cez recesiu v Nemecku?

Robert FICO /Smer-SD/, predseda vlády SR
--------------------
Ak si zoberieme vyjadrenia, ktoré prichádzajú pred každým rozpočtom, ktorý predkladá moja vláda, tak sú ako cez kopírak.

Braňo DOBŠINSKÝ, moderátor
--------------------
To aj pred Miklošom, to vás ubezpečujem.

Robert FICO /Smer-SD/, predseda vlády SR
--------------------
No, jednoducho kľudne si zoberte to, čo ste hovorili, nemyslím vy, alebo čo hovoria médiá a čo hovorí opozícia alebo čo povedali pred rozpočtom.

Braňo DOBŠINSKÝ, moderátor
--------------------
To je náš biznis.

Robert FICO /Smer-SD/, predseda vlády SR
--------------------
Ale ja opakujem, že to je ako cez kopírak. Vždy hovoríte, máte príliš optimistický návrh, nezvládnete to.

Braňo DOBŠINSKÝ, moderátor
--------------------
Nie, ja sa len pýtam, či máte vankúš.

Robert FICO /Smer-SD/, predseda vlády SR
--------------------
No, ešte raz. Nikto nám neveril, že dokážeme stiahnuť deficit verejných financií pod 3 %. Nikto tomu neveril. A my dnes dokonca nielenže sme stiahli deficit pod 3 %, ale dostali sme aj pozitívne vyznamenanie také, že sme boli vyradení z procedúry nadmerného deficitu. To je trestná lavica Európskej únie. Pre nás je to natoľko dôležité, lebo dnes si môžeme napríklad požičiavať peniaze na medzinárodných finančných trhoch za rekordne nízke úroky. To sú historicky najnižšie úroky.

Braňo DOBŠINSKÝ, moderátor
--------------------
Áno, lepšie ako na mojej hypotéke, to je pravda.

Robert FICO /Smer-SD/, predseda vlády SR
--------------------
Presne to. Prakticky zadarmo sa dajú dnes požičiavať peniaze na medzinárodných trhoch. My sme skonsolidovali verejné financie a to tým spôsobom, že sme znížili výdavky štátu, robíme obrovskú reformu, ktorá sa volá ESO, robíme veci v štátnej správe, ktoré nerobil nikto, lebo keď je koaličná vláda, na to nie je priestor, ani odvaha. My len v rokoch 2013, 14 a 15 zlučovaním úradov na miestnej štátnej správe a likvidáciou krajskej štátnej správy a úsporami na ústrednej úrovni získame okolo 700 miliónov eur.

Braňo DOBŠINSKÝ, moderátor
--------------------
Tu sa zastavím. Vy hovoríte 700 miliónov, ale úprimne. My sme sa napríklad v rámci slovenského ZMOS-u snažili overiť to číslo. Minister Kaliňák ale argumentoval, že nemôže prezradiť presné číslo, ako k tomu dospel, myslím, pretože by to narušilo tú koncepciu, lebo proste začali by sa búriť tie úrady, ktoré boli zrušené. Ale doplním otázku. To číslo nevidela ani rozpočtová rada doteraz. A ja sa chcem spýtať, či ste schopný odhaliť tie čísla, ako ste k tomu dospeli, k tým 700 miliónov, aspoň rozpočtovej rade, či to nie je na vode?

Robert FICO /Smer-SD/, predseda vlády SR
--------------------
Hovorím o rokoch 2013, 2014 a 2015.

Braňo DOBŠINSKÝ, moderátor
--------------------
Áno.

Robert FICO /Smer-SD/, predseda vlády SR
--------------------
A sú to konkrétne kroky, je plán, ako sa napĺňa tento rozpočet a za roky 2013 a 2014 bol naplnený. Nevidíme preto dôvod, prečo by nemal byť naplnený aj v roku 2015.

Braňo DOBŠINSKÝ, moderátor
--------------------
Áno, ale že či to môže skontrolovať rozpočtová rada presne?

Robert FICO /Smer-SD/, predseda vlády SR
--------------------
Ale veď to sú naše rozhodnutia, ktoré robíme v rámci racionalizácie štátnej správy. Prečo by sme klamali sami seba? Nemôžete pri zostavovaní rozpočtu prísť s číslami, ktoré sú nafúknuté, pretože potom vám na konci roka chýbajú peniaze. Nemôžme klamať sami seba.

Braňo DOBŠINSKÝ, moderátor
--------------------
Poznáte vetu dôveruj, ale preveruj?

Robert FICO /Smer-SD/, predseda vlády SR
--------------------
Naopak, my sme, chceme byť veľmi realistickí a preto keď sa vrátim k tomu rozpočtu, vždy pred schvaľovaním rozpočtu sú vyjadrenia nezvládnete to, je to príliš optimistické. Opak je pravdou, vždy tie výsledky sú na konci roka lepšie ako sme ich prognózovali. Ak teda hovoríme dnes, že chceme dosiahnuť opäť deficit pod 3 % v roku 2015, ale teda hovoríme, že začne klesať verejný dlh, tak tieto naše záväzky budú naplnené. A áno, ak príde k tomu, že vonkajšie faktory ako je napríklad vojna na Ukrajine alebo zadrhnutie európskeho motora nás budú ovplyvňovať, potom je na nás, že kde na úkor štátu, nie na úkor ľudí, budeme škrtať výdavky štátu, aby sme získali peniaze.

Braňo DOBŠINSKÝ, moderátor
--------------------
Čiže prekladám tú vetu, že nehrozí zvyšovanie daní, odvodov, aby ste v prípade výpadkov.

Robert FICO /Smer-SD/, predseda vlády SR
--------------------
Vôbec sme nerátali, ani nerátame s takýmito krokmi. My sme svoje konsolidačné úsilie skončili veľmi úspešne.

Braňo DOBŠINSKÝ, moderátor
--------------------
No neskončili, pardon, vyrovnaný rozpočet má byť v roku 2017, cyklický.

Robert FICO /Smer-SD/, predseda vlády SR
--------------------
Pán redaktor, to je, viete, ten vyrovnaný rozpočet je pekná teória a zase teraz moje slová bude možno.

Braňo DOBŠINSKÝ, moderátor
--------------------
Je to záväzok, veď to máte vo vládnych materiáloch.

Robert FICO /Smer-SD/, predseda vlády SR
--------------------
Ale dobre, len ja by som chcel niečo k tomu povedať. Je to záväzok len pre Slovensko alebo je to záväzok pre celú Európu?

Braňo DOBŠINSKÝ, moderátor
--------------------
No pre všetkých.

Robert FICO /Smer-SD/, predseda vlády SR
--------------------
No tak ale ja zisťujem niečo iné. Zisťujem, že pravidlá majú platiť iba pre malých a slabých, ale nemajú platiť pre veľkých a silných. My sme dnes svedkami toho, že Francúzsko.

Braňo DOBŠINSKÝ, moderátor
--------------------
Že väčší pes viac hryzie. Či šteká, či ako sa to povie.

Robert FICO /Smer-SD/, predseda vlády SR
--------------------
Nie, to sa inak hovorí. Dnes sme svedkami toho, že Francúzsko a Taliansko zrazu otvárajú otázku, že či môžu prekročiť 3% deficit, lebo im to jednoducho nejde. Ale to takto nemôže fungovať. Tak my sa tu škrtíme navzájom malé krajiny, robíme všetko preto, aby bol vo verejných financiách poriadok, sami seba tlačíme do vyrovnaného rozpočtu v nejakom krátkom období.

Braňo DOBŠINSKÝ, moderátor
--------------------
Hlásite sa k nemu?

Robert FICO /Smer-SD/, predseda vlády SR
--------------------
K čomu?

Braňo DOBŠINSKÝ, moderátor
--------------------
K tomu, že 2017 je 0,39.

Robert FICO /Smer-SD/, predseda vlády SR
--------------------
Ak celá Európa pôjde touto cestou a budú rešpektovať Pakt rastu a rastu a stability, tak sa k tomu hlásime.

Braňo DOBŠINSKÝ, moderátor
--------------------
A ak nie?

Robert FICO /Smer-SD/, predseda vlády SR
--------------------
Prosím?

Braňo DOBŠINSKÝ, moderátor
--------------------
A ak nie? Ak Francúzi povedia, že nie?

Robert FICO /Smer-SD/, predseda vlády SR
--------------------
Tak pokiaľ nebudú veľké štáty rešpektovať pravidlá hry, to znamená, že takisto nebudú konsolidovať a znižovať deficit pod 3 %, tak potom to tempo približovania sa k tomuto číslu bude pomalšie. Ale pozor, ja sa hlásim ku konsolidácii, teda k znižovaniu ďalej deficitu.

Braňo DOBŠINSKÝ, moderátor
--------------------
Čiže znamená to, že ak napríklad Francúzsko prekročí a bude mu to povolené, 3 % alebo Taliansko, tak potom nemusí byť v roku 2017 ten menej ako polpercentný deficit?

Robert FICO /Smer-SD/, predseda vlády SR
--------------------
Potom môže byť tempo znižovania deficitu pomalšie. Ale bude sa stále znižovať deficit a budeme sa približovať k tomuto číslu.

Braňo DOBŠINSKÝ, moderátor
--------------------
Pomalšie, to znamená nie v roku 2017, ale 18, 19.

Robert FICO /Smer-SD/, predseda vlády SR
--------------------
Napríklad 18, ja nevidím v tomto zásadný problém.

Braňo DOBŠINSKÝ, moderátor
--------------------
Aha, to je nová informácia.

Robert FICO /Smer-SD/, predseda vlády SR
--------------------
A v čom je nová?

Braňo DOBŠINSKÝ, moderátor
--------------------
No zatiaľ sme to nepočuli ešte.

Robert FICO /Smer-SD/, predseda vlády SR
--------------------
No tak ja to hovorím teraz veľmi jasne dopredu. Možnože so mnou mnohí nebudú súhlasiť. Ja som o tomto nehovoril s ministrom financií, to je môj prvý osobný názor. Ale nevidím dôvod, keď my si plníme všetky pravidlá, lebo našou povinnosťou je držať deficit pod 3 %. Toto ostatné sú naše plány, že čo ďalej s deficitom. A prečo by sme my mali za každú cenu byť premianti, mali byť prví a na druhej strane veľké krajiny, kde ľudia zarábajú 2 500, 3 000 eur, majú obrovské množstvo peňazí, prečo by títo jednoducho nemali mať také isté povinnosti ako majú aj ostatní?

Braňo DOBŠINSKÝ, moderátor
--------------------
A nie je zmysluplný cieľ vyrovnaný rozpočet sám osebe?

Robert FICO /Smer-SD/, predseda vlády SR
--------------------
Ale prečo by mal byť vyrovnaný rozpočet zmysluplným cieľom na úkor ľudí? Prečo by krajiny ako Francúzsko a Taliansko, pán redaktor, počkajte, deficit, ale ja vám, s prepáčením, ako nehnevajte sa, kašlem na deficit, dobre, keď to mám takto povedať z hľadiska toho, že či to je 0,5 alebo 0,7. To kvôli tomu, že bude deficit 0,1 %, budeme škrtiť ľudí zase, hej?

Braňo DOBŠINSKÝ, moderátor
--------------------
Lebo to sú pôžičky.

Robert FICO /Smer-SD/, predseda vlády SR
--------------------
Prosím? Ale budeme znižovať, budeme zvyšovať odvody, budeme robiť všetko preto, aby sme mali nejaké číslo a krajiny, ktoré majú 3-tisícové platy alebo priemerné, kašľú na to. Prečo? My sme dobrí, my sme z hľadiska verejného dlhu krajina, ktorá má pod 55 % dlh. Počkajte. Keby som mal teraz tabuľku, bohužiaľ, tú tabuľku tu nemám, tak včera sme mali rokovanie eurozóny, kde nám ukazoval šéf Európskej centrálnej banky vývoj verejného dlhu. Viete, kde začínala tabuľka vývoj verejného dlhu?

Braňo DOBŠINSKÝ, moderátor
--------------------
Belgicko myslím cez 100 a tak. Hej.

Robert FICO /Smer-SD/, predseda vlády SR
--------------------
Pri 70 % sa objavovala tabuľka. Ani neboli uvedené krajiny pod 70 %, lebo také ani dohromady nie sú, je ich pár. Slovensko je na úrovni 55.

Braňo DOBŠINSKÝ, moderátor
--------------------
No dobre, ale to, že po svete behá veľa lúpežníkov, neznamená.

Robert FICO /Smer-SD/, predseda vlády SR
--------------------
Počkajte, ale máme krajiny, kde je to 120 % ako je napríklad Taliansko. Ešte raz, aby ste ma pochopili, pán redaktor, aby nedošlo k nejakému nedorozumeniu a moje slová neboli zle interpretované. Cítim záväzok ako predseda vlády k plneniu tých záväzkov, ktoré sme prevzali z hľadiska Paktu rastu a stability, teda medzinárodný záväzok, ktorý hovorí znižovať deficit pod 3 %. Dokázali sme to? Dokázali sme to. Cítim záväzok, že by mal byť verejný dlh nižší ako je 60 %. Máme to pod kontrolou. Dnes je dlh 55 % a je tendencia ďalšieho znižovania. Kým iné krajiny sa nachádzajú na úrovni 100 %. Ale ak v Európe budú krajiny, ktoré toto nebudú rešpektovať, napriek tomu, že sú veľké a bohaté, nech nikto nechce od malého a ekonomicky slabého Slovenska, že budeme naháňať v priebehu 3 alebo 4 rokoch vyrovnaný štátny rozpočet, lebo nikto iný by nemal. Čiže ja hovorím o tempe znižovania verejného deficitu.

Braňo DOBŠINSKÝ, moderátor
--------------------
Týka sa to aj toho rozpočtu, ktorý ste teraz na vláde schválili? Lebo bude ešte o ňom rokovať parlament a napríklad nie je tam zakomponované tým, že sa rozviazal alebo teda padli sme z tej tretej hranice dlhovej brzdy, nie je tam zakomponované zvyšovanie platov učiteľov o 5 % ako avizoval minister školstva, niektoré ďalšie opatrenia. Minister financií povedal, že preňho je červená čiara maximálneho navýšenia takýchto pozmeňovákov v parlamente 2,5 %. Znamená to, že môžte ísť do 3 alebo ako to mám chápať?

Robert FICO /Smer-SD/, predseda vlády SR
--------------------
Nie, nie. Chcem predovšetkým oceniť prácu Ministerstva financií, pretože v rámci konsolidácie urobili veľmi, veľmi veľa. Konsolidácia, ako som uviedol, bola postavená na znižovaní výdavkov štátu, bola postavená na lepšom výbere daní, na boji proti daňovým únikom. My sme najmä na DPH naozaj urobili, urobili zázrak. Aj preto na jednej strane znižujeme deficit, naozaj ho znižujeme, ide dole verejný dlh. Na druhej strane sa nám darí znižovať aj nezamestnanosť, aj sme si vedeli vytvoriť pre ľudí nejaký balík okolo 250 miliónov eur, ktorý budeme vo vzťahu k ľuďom používať v pozitívnom slova zmysle. A teraz k tomu deficitu. Povinnosťou našou je dostať sa pod 3 %, čo sme sa dostali a ďalej postupnými krokmi ísť ešte nižšie, nižšie, nižšie, rozumným tempom, ktoré nebude poškodzovať ľudí na Slovensku.

Braňo DOBŠINSKÝ, moderátor
--------------------
Čiže v parlamente je strop koľko? 2,5 ako hovoril minister financií alebo 3?

Robert FICO /Smer-SD/, predseda vlády SR
--------------------
My sme predložili v okamihu, kedy sa predkladal rozpočet, rozpočet s deficitom približne 2 %. Myslím, že 1,98 alebo tak nejako to bolo. Ale nemohli sme kvôli dlhovej brzde, nechcem teraz zaťažovať poslucháčov procedurálnymi záležitosťami, nemohli sme zakomponovať platy učiteľov, tých 5 %. Rovnako tam nevieme zakomponovať asi 150 miliónov eur, ktoré bude znamenať zníženie odvodov zdravotných nízkopríjmových skupín. A teraz, preto povedal minister financií, my sme nikoho neklamali, dali sme aj do Bruselu, aj sme predložili rozpočet plus mínus 2 % a hovoríme, že máme ešte veci, ktoré musíme schváliť v parlamente. A minister financií povedal, že tieto opatrenia, platy učiteľov, ďalej zníženie zdravotných odvodov a myslím, že to je všetko, neviem, či tam ešte niečo bude so ZMOS-om plus mínus, nesmie byť viacej ako 0,5 % nad ten plánovaný deficit.

Braňo DOBŠINSKÝ, moderátor
--------------------
Čiže červená čiara 2,5 %. Platí to?

Robert FICO /Smer-SD/, predseda vlády SR
--------------------
To, čo hovorí Peter Kažimír, platí, samozrejme, že platí. My musíme ísť dole s deficitom. Ale nebudeme sa predháňať pred inými krajinami, ktoré si nechcú plniť svoje záväzky. A nie je to korektné.

Braňo DOBŠINSKÝ, moderátor
--------------------
Dobre. Poďme teraz k tomu balíčku 15 opatrení v cene 250 miliónov. Najprv krátka reportáž, aby sme si ho zhrnuli.

redaktor
--------------------
15 opatrení za 250 miliónov ročne. Sociálny balíček, s ktorým prichádza vláda strany Smer-Sociálna demokracia. Zlepšiť pracovný trh a podnikateľské prostredie alebo znížiť študentom a dôchodcom výdavky na cestovanie za štúdiom, či prácou. To sú len niektoré opatrenia, ktoré sú možné aj vďaka oživeniu ekonomiky a najmä lepšiemu výberu daní. Podnikatelia, najmä malí, na jednej strane vítajú avizovanú možnosť úhrady DPH až po prijatí platby. Veľkým na druhej strane prekáža skokové dvíhanie minimálnej mzdy. Takmer 30-eurový nárast ich má viesť až k rušeniu pracovných miest. Alebo daňové úľavy na investície do vedy a výskumu a podpora úspešných mladých start-upistov, aj s tým prichádza vládny sociálny balíček. Ministri však v tom istom čase pripravujú rozpočtové suchoty aj pre vedu a výskum v Slovenskej akadémii vied. Ekonóm akadémie Marek Radvanský.

Marek RADVANSKÝ, ekonóm SAV
--------------------
Kde sa škrtá 20 % výdavkov, pričom z hľadiska ošetrenia verejných financií naozaj ide o 10 miliónov eur, ale výskum a vývoj de facto bude naozaj utlmený.

redaktor
--------------------
Vládny balíček počíta tiež s vyššími vianočnými dôchodkami, či vlakmi zadarmo. A to nielen pre dôchodcov, ale aj pre žiakov a študentov. Rodinám s malými deťmi má pomôcť rovnako ťah za vyšším počtom škôlok a jasieľ. Štátnej kase zas adresnejšie sociálne dávky, o ktorých hovorí minister financií Peter Kažimír. Príspevok na dieťa by nebol pre bohatých.

Peter KAŽIMÍR /Smer-SD/, minister financií SR
--------------------
Chceli by sme pracovať na adresnosti tohto bonusu na dieťa, to znamená, pri istej príjmovej hladine by už nebol poskytovaný daňový bonus. Samozrejme, rátame s vysokou príjmovou hranicou.

redaktor
--------------------
Zaznievajú aj kritické hlasy, podľa ktorých pri opatreniach chýbajú štrukturálne reformy a že bez sociálneho balíčka by vláda mohla konsolidovať rýchlejšie. Ekonóm Marek Radvanský to už dáva do súvislosti aj s voľbami.

Marek RADVANSKÝ, ekonóm SAV
--------------------
Typicky ako predvolebné ťahy alebo populistické ťahy.

Braňo DOBŠINSKÝ, moderátor
--------------------
Pán premiér, skúsim jedno slovo, ktoré, ktoré by som použil v súvislosti s týmto balíčkom a to slovo sa volá fér. Nakomponovali ste 15 opatrení. Myslíte na penzistov, na študentov, na dôchodcov, na invalidov.

Robert FICO /Smer-SD/, predseda vlády SR
--------------------
Na podnikateľov.

Braňo DOBŠINSKÝ, moderátor
--------------------
Na podnikateľov. Dobre. Ale moja otázka znie. Máte 250 miliónov, to je hodnota toho balíčka, prečo to napríklad neriešiť systémovo, napríklad podľa indexu tax burden, to znamená aký je podiel daní a odvodov na tom, čo, na cene práce toho ktorého zamestnanca, je to takmer polovicu, čo zamestnanec odvedie štátu na daniach a odvodoch. Prečo neísť povedzme cestou plošného zníženia odvodov, nie povedzme nízkopríjmovým, ale všetkým alebo povedzme DPH na potraviny aby klesla o pár percent, máme ju jednu z najvyšších v Európe, pokiaľ sa nemýlim, prečo nie takto? Alebo je to kvôli tomu, že marketingovo to lepšie vyzerá, že vlaky zadarmo a dôchodky a podobne vianočné?

Robert FICO /Smer-SD/, predseda vlády SR
--------------------
Po prvé a možno aj toto by mala byť úloha verejnoprávnych médií, by bolo vhodné informovať o tom, aké sú dane v Európe. Nech už prestane tento nezmysel o tom, že na Slovensku sú vysoké dane.

Braňo DOBŠINSKÝ, moderátor
--------------------
Daňový klin je nízky, to je pravda. Ale index tax burden, to znamená 43 %.

Robert FICO /Smer-SD/, predseda vlády SR
--------------------
Počkajte, to sú také pomery, keď sa chceme hrať s číslami, tak sa s nimi hrajme. Choďte do Rakúska alebo choďte niekam do Švédska a spýtajte sa ich, koľko tam platia zamestnanci dane a veľmi rýchlo pochopíte, kde sa nachádza Slovensko z hľadiska dane z príjmu fyzických osôb. Je to 19 %. Je to jedno z najnižších daňových zaťažení vôbec, aké v Európe existuje.

Braňo DOBŠINSKÝ, moderátor
--------------------
Dobre. DPH napríklad, myslím potraviny.

Robert FICO /Smer-SD/, predseda vlády SR
--------------------
No ale DPH, pán redaktor, viete, tu zase sme v situácii, kedy by ste tú otázku mali klásť niekomu inému. My sme predsa nezaviedli 19% DPH na všetko. My sme potom došli do vlády, našli sme 19% DPH, znížili sme z tých 19 na 10 na lieky, na zdravotnícke pomôcky, na učebnice a neviem, čo tam všetko ostatné bolo. Potom prišla ďalšia pravicová vláda, znovu zdvihla DPH, tentokrát na 20 %. Tak ako nám nehovorte, že my máme teraz riešiť problémy pravicovej vlády, ktoré obrali, ktoré by znamenali obrovské úniky na štátnom rozpočte. Ale teraz k tomu, čo ste povedali, ja najprv sa musím ohradiť k dvom témam. Po prvé, je nekorektné, ak sa objaví dnes v sobotu informácia, že v SAV-ke niekto berie nejaké peniaze. Veď to už je predsa vyriešené. Sedel minister školstva s predsedom Slovenskej akadémie vied, bolo jasne povedané, že tie peniaze sú, len chceme, aby tie peniaze neskončili niekde v tej štandardnej spotrebe, ale aby sa reálne použili na vedu, aby jednoducho trošku zabojovala tá Slovenská akadémia vied kvalitou svojich projektov.

Braňo DOBŠINSKÝ, moderátor
--------------------
Oni to vnímajú tak, že musia prepúšťať.

Robert FICO /Smer-SD/, predseda vlády SR
--------------------
Ale nemusia nikoho prepúšťať, budú mať tie isté peniaze, ktoré mali, len chceme, aby bol väčší tlak na využívanie týchto peňazí na kvalitné projekty. Čiže je nekorektné tu rozprávať, že sa ide utlmovať veda a výskum. Naopak, práve toto má viesť k oživeniu týchto aktivít. Po ďalšie, je veľmi nekorektná informácia, keď niekto hovorí, že neprebiehajú žiadne štrukturálne reformy. A to, čo sa deje v štátnej správe, nie je reforma? Kto mal odvahu, pán redaktor, zrušiť celú krajskú štátnu správu? My sme zrušili komplet krajskú štátnu správu. Kto mal odvahu ísť do toho, že sme zrušili rozbitú miestnu štátnu správu a vytvárame silné okresné úrady, kontaktné pracoviská pre ľudí? Teraz sú veľké tlaky na ministrov v rezortoch, aby robili poriadok možno aj s prezamestnanosťou na týchto inštitúciách. Ďalej sme urobili významné rozhodnutia alebo ideme robiť v odvodoch. Prvýkrát ideme významným spôsobom znížiť zdravotné odvody a to tak, nechcem teraz povedať to presné číslo toho projektu.

Braňo DOBŠINSKÝ, moderátor
--------------------
Pre tých nízkopríjmových, okolo tých 500.

Robert FICO /Smer-SD/, predseda vlády SR
--------------------
Povedzme 500, 550 eur ten plat do tejto výšky, títo ľudia dostanú reálne aj so zvýšením minimálnej mzdy trinásty plat. Takže toto sú štrukturálne reformy. Ja odmietam takéto vyjadrenia typu, že nesystémové a aké. Prečo to nerobili iní? Čo zrazu niekomu tak strašne vadí, keď sme sa rozhodli, že navýšime dôchodcom vianočný príspevok už na tieto Vianoce? To je filozofia, aby bolo o čom teraz hovorím. Všetci hovoria o systémových opatreniach, všetci hovoria o štrukturálnych reformách, ale keď boli vo vláde, nerobili nič. V rokoch 2010 - 2012 Radičovej vláda neurobila nič. My sme urobili poriadok vo verejných financiách a to nám umožnilo, aby sme dnes ľuďom niečo naspäť vrátili, lebo ľudia si jednoducho, potrebujú mať pocit, že sa niečo vráti naspäť.

Braňo DOBŠINSKÝ, moderátor
--------------------
Ale pán premiér, teraz to poviem takto. Myslíte na penzistov, fajn. Myslíte na študentov, fajn. Myslíte na tých, ktorí žijú z minimálnej mzdy alebo teda odvodové úľavy pre nízkopríjmových, fajn. Beriem. Ale je tu aj kostra spoločnosti, nazvime ju stredná trieda. Povedzme 30-ročný vedec, živnostník, remeselník, lekár, umelec, ten má povedzme plat 800-900 priemerný a ten to všetko platí, ale on nedostane zadarmo ani vlak, ani úľavu na cestovnom. Proste kde je stredná trieda? Čo ona z toho má?

Robert FICO /Smer-SD/, predseda vlády SR
--------------------
Pokiaľ ide o pracujúcich, my napríklad uvažujeme o zvýšení zliav, pokiaľ ide o vlaky od budúceho roku, to bude ďalší nejaký krok, ktorý urobíme k týmto ľuďom. Predsa viete, že máme záväzok znižovať plyn pre domácnosti. Tu nie je rozdiel, že či je to lekár alebo je to robotník. Obidvaja dostanú zľavu, pokiaľ ide o plyn.

Braňo DOBŠINSKÝ, moderátor
--------------------
Čiže tie vratky budú podľa spotreby, hej?

Robert FICO /Smer-SD/, predseda vlády SR
--------------------
Samozrejme, však to ja nebudem oddeľovať teraz ľudí podľa toho, či je vzdelaný alebo nie je vzdelaný. Ale tá filozofia, pán redaktor, je filozofia, ktorú chcem zopakovať. Kto dnes najviac piští? No najviac pištia opoziční politici a analytici, lebo nikdy nemali odvahu na podobné opatrenia, nikdy.

Braňo DOBŠINSKÝ, moderátor
--------------------
Ja som myslel, že myši.

Robert FICO /Smer-SD/, predseda vlády SR
--------------------
Tak myši takisto, ale ja mám taký pocit, že pištia.

Braňo DOBŠINSKÝ, moderátor
--------------------
Ale tak majú právo povedať, že to nie je tak.

Robert FICO /Smer-SD/, predseda vlády SR
--------------------
Ale viete, mne sa najviac páči, keď niekto rozpráva o tom, že zvýšenie minimálnej mzdy alebo že ideme do súbehu minimálnej mzdy alebo nízkej mzdy s dávkou v hmotnej núdzi alebo že ja neviem, ideme rozhodnúť o vlakoch. A prečo to, prečo to neurobili oni? Prečo zrazu, keď je sociálny balíček.

Braňo DOBŠINSKÝ, moderátor
--------------------
Lebo sa rozhádali.

Robert FICO /Smer-SD/, predseda vlády SR
--------------------
No vidíte, ale to nie je môj problém. Takže odmietam túto filozofiu. Chcem, ak sa nám podarilo získať nejaké zdroje, tie zdroje vrátiť naspäť ľuďom. Sú tam postihnuté všetky kategórie a vy ste sám povedali, že napríklad podpora vedy a výskumu cez daňové úľavy a ďalšie veci, sú v tomto balíku. Postihli sme prakticky všetky kategórie.

Braňo DOBŠINSKÝ, moderátor
--------------------
Lebo viete, že máme 0,6 HDP na výskum, napríklad Česko 1,2.

Robert FICO /Smer-SD/, predseda vlády SR
--------------------
Chcem to zvyšovať.

Braňo DOBŠINSKÝ, moderátor
--------------------
Ale dobre, povedali ste minimálna mzda. To je veľmi dobrá narážka na smeč, ja vám dám jeden krátky citát: "Smer bude presadzovať, aby sa výrazne zvýšila výška rodičovského príspevku. Súčasná výška nepostačuje rodičovi na pokrytie potrieb domácnosti a svojho dieťaťa, preto bude Smer presadzovať, aby do roku 2010 výška rodičovského príspevku dosiahla výšku minimálnej mzdy." To je volebný program Smeru z roku 2005, je o 10 rokov neskôr. Teraz ste zvyšovali minimálnu mzdu z 352 na 380 a rodičovské je dnes 203 eur. Poviem to takto. Žena ráno dieťa prebalí, navarí mu raňajky, dá mu čajík, v noci, keď je choré, tak s ním uteká na pohotovosť a tak ďalej a tak ďalej.

Robert FICO /Smer-SD/, predseda vlády SR
--------------------
Prečo idete teraz na mňa s týmito melancholickými príbehmi? No lebo 380 eur, my sme predovšetkým potrebovali motiváciu na to, aby ľudia pracovali. To je hlavný dôvod zvyšovania minimálnej mzdy, je to, aby sa oplatilo na Slovensku pracovať. Okrem toho, je to stále strašne málo. Hoci to bolo historické zvýšenie minimálnej mzdy z 352 na 380, je to stále málo. Ale chceli sme zohľadniť aj pohľad biznisu, nielen pohľad odborov, ktorí hovorili o 400 eurách. Biznis povedal, že žiadne zvyšovanie, dokonca biznis často hovorí, že minimálnu mzdu treba úplne zrušiť. Minimálna mzda je inštitút, ktorý má obrovský význam. Od neho sa odvíjajú ďalšie tarify, ďalšie veci. Pokiaľ tu budeme, tak budeme stále tlačiť na minimálnu mzdu, aby sa jednoducho oplatilo pracovať.

Braňo DOBŠINSKÝ, moderátor
--------------------
Moja otázka znie, že či si štát necení prácu matky ani toľko ako minimálnu mzdu?

Robert FICO /Smer-SD/, predseda vlády SR
--------------------
Pán redaktor, my urobíme pozitívne opatrenie a na základe pozitívneho opatrenia vy nás kritizujete zase v iných oblastiach. Veď ja by som dal najradšej každému. Ale nemám tlačiareň na peniaze.

Braňo DOBŠINSKÝ, moderátor
--------------------
Pán premiér, vy si prezentujete svoje predstavy, ja dávam návrhy.

Robert FICO /Smer-SD/, predseda vlády SR
--------------------
Ale ešte raz. Ale vy na mňa idete melancholickým príbehom o tom, ako matka prebaľuje ráno dieťa a potom ho vezme do škôlky. V prvom rade chceme, aby sa oplatilo pracovať, preto sme išli s minimálnou mzdou hore. Ešte dodám to, že ak niekto bude poberať minimálnu mzdu alebo mzdu do nejakej výšky, štát mu bude ešte priplácať prvých 6 mesiacov asi 120 eur, to je tá dávka v hmotnej núdzi a ďalších 6 mesiacov ďalšie peniaze. Dobre, teraz prichádza na rad rok 2015 a ideme uvažovať o ďalších kategóriách, ideme sa baviť kde a ešte ako môžeme pomôcť. Kto zaviedol príspevok pri narodení prvého, druhého a tretieho dieťaťa? Ficova vláda v roku 2006-2010. Mali odvahu to zrušiť? Veď my dávame pri narodení dieťaťa príspevok, ktorý je takmer, ja neviem 800 alebo 1 000. Veď vám sa narodilo dieťa. Koľko to bolo presne. 800 alebo 1 000 eur?

Braňo DOBŠINSKÝ, moderátor
--------------------
800 eur.

Robert FICO /Smer-SD/, predseda vlády SR
--------------------
800 eur pri narodení prvého, 800 eur pri narodení druhého, ešte aj pri treťom dieťati je nárok na 800 eur. Samozrejme, že chceme napríklad pomôcť.

Braňo DOBŠINSKÝ, moderátor
--------------------
Žena žije z tých 200 eur.

Robert FICO /Smer-SD/, predseda vlády SR
--------------------
Počkajte, ale veď ja chcem povedať aj niečo iné. Chceme pomôcť aj rodičom s malými deťmi. Súčasťou toho sociálneho balíka je aj výzva na rozširovanie kapacít predškolských zariadení, aby to dieťa mohlo ísť do predškolského zariadenia a rodič mohol ísť pracovať. My chceme teraz obciam a mestám ponúknuť peniaze, rozširujte kapacitu, rozširujte, dobre, ideme na to. Dobre, pozrieme sa teraz na rodičovské príspevky, na všetko, ale nemôžme riešiť všetko naraz. Jednoducho nedá sa. Ak si myslíte, vy ma staviate v tejto diskusii, že ja nemám rád matky s malými deťmi. To tak nie je, to tak nie je.

Braňo DOBŠINSKÝ, moderátor
--------------------
Viete, prečo vám to hovorím? Lebo vy ste valorizovali vianočné dôchodky napriek tomu, že vlastne valorizovať ich nebol dôvod, lebo nebola inflácia alebo je minimálna, ale napríklad rodičovský príspevok, prídavok na dieťa, či náhradné výživné sa nevalorizujú.

Robert FICO /Smer-SD/, predseda vlády SR
--------------------
Na jednej strane, pán redaktor, mi hovoríte, že nevalorizujeme tieto príspevky a na druhej strane nás všetci tlačia, že máme ísť do adresného vyplácania rodinných prídavkov.

Braňo DOBŠINSKÝ, moderátor
--------------------
Nie, len hovorím, že ste selektívni.

Robert FICO /Smer-SD/, predseda vlády SR
--------------------
Nie, počkajte. Tí, čo nám hovoria, tí, čo nám hovoria, že treba brať rodinné prídavky niektorým rodinám pokiaľ ide o ich príjmy.

Braňo DOBŠINSKÝ, moderátor
--------------------
Súhlasím, keď sú bohatí, áno.

Robert FICO /Smer-SD/, predseda vlády SR
--------------------
Ale tak a čo je dnes bohatý človek? Ja som videl návrhy, ktoré hovorili, že príjem rodiny nad 1 600 eur, to znamená celej rodiny nad 1 600 eur už má byť dôvod na odoberanie rodinných prídavkov. Ja s tým nesúhlasím.

Braňo DOBŠINSKÝ, moderátor
--------------------
Pán Kažimír to hovoril už rok po voľbách, že príde s tým, že zoberie bohatým ľuďom.

Robert FICO /Smer-SD/, predseda vlády SR
--------------------
Ešte raz, ľudia, ktorí nás nútia rušiť rodinné prídavky, ľudia, ktorí nám hovoria, že nedávajte ľuďom sociálne dávky, nás dnes kritizujú kvôli tomu, že zvyšujeme minimálnu mzdu, že zvyšujeme vianočné príspevky a že jednoducho sa nedotýkame práva, naopak robíme všetko preto, aby tieto sociálne dávky išli hore. Nechajte nám priestor, budeme sa zaoberať aj tým. Ale nemáme jednoducho priestor na to.

Braňo DOBŠINSKÝ, moderátor
--------------------
Ešte raz, minister Kažimír to povedal rok po voľbách, teraz to naposledy hovoril v júni, že pre bohatých ľudí, naozaj sú, ako dnes je stav, že milionár, miliardár, Haščák z Penty alebo ja neviem /nezrozumiteľné/ alebo ktokoľvek má právo na prídavok. Podľa vás je to v poriadku, veď vy ste sľubovali, že to zrežete?

Robert FICO /Smer-SD/, predseda vlády SR
--------------------
Ale ja veľmi rád, veď aj ideme teraz robiť napríklad tú cenu plynu pre domácnosti. No bazenári budú vylúčení automaticky. Nebudeme predsa vracať peniaze niekomu.

Braňo DOBŠINSKÝ, moderátor
--------------------
Čiže budú adresné dávky rodinné?

Robert FICO /Smer-SD/, predseda vlády SR
--------------------
Áno, pokiaľ ide o dávky rodinné, len sa chcem na niečo spýtať, už keď sa o tomto bavíme. Čo je to bohatý človek?

Braňo DOBŠINSKÝ, moderátor
--------------------
Ja viem, že na Ministerstva financií to nastavili na tú takzvanú milionársku daň, to znamená ľudia, ktorí zarábajú viac ako 3 300 eur.

Robert FICO /Smer-SD/, predseda vlády SR
--------------------
Dobre. Koľko je na Slovensku ľudí, ktorí zarábajú viac ako 3 000 eur mesačne?

Braňo DOBŠINSKÝ, moderátor
--------------------
Niekoľko percent.

Robert FICO /Smer-SD/, predseda vlády SR
--------------------
Koľko?

Braňo DOBŠINSKÝ, moderátor
--------------------
Myslím, že nejaké 2-3 %.

Robert FICO /Smer-SD/, predseda vlády SR
--------------------
Menej ako jedno percento. Dobre? Koľko je podľa vás ľudí na Slovensku, ktorý zarába 1 100 eur a viac mesačne? Tipnite si. Koľko ľudí? V hrubom hovorím.

Braňo DOBŠINSKÝ, moderátor
--------------------
Myslím, že 12, ak sa dobre pamätám.

Robert FICO /Smer-SD/, predseda vlády SR
--------------------
No. Tak teraz čo ideme povedať, že ak 12 % ľudí na Slovensku zarába viac ako 1 100 eur, že toto sú už bohatí ľudia preboha?

Braňo DOBŠINSKÝ, moderátor
--------------------
Nie, dajte tú hranicu, hovorím, milionárskej dane, 3 000 eur.

Robert FICO /Smer-SD/, predseda vlády SR
--------------------
Potom sa bavíme o symbole.

Braňo DOBŠINSKÝ, moderátor
--------------------
Áno, 2 milióny má byť zisk.

Robert FICO /Smer-SD/, predseda vlády SR
--------------------
Bavíme sa o symbole, nebavíme sa o veľkom rozhodnutí, ktoré by prinieslo do štátneho rozpočtu nejaké peniaze.

Braňo DOBŠINSKÝ, moderátor
--------------------
Ale sľúbili ste ho.

Robert FICO /Smer-SD/, predseda vlády SR
--------------------
Ale to urobíme. Veď to je najmenej. Zobrať ľuďom, ktorí zarábajú viac ako 3 000 eur, rodinný prídavok, sa dá urobiť takto. Pýtam sa, aký je efekt do štátneho rozpočtu?

Braňo DOBŠINSKÝ, moderátor
--------------------
Dobre, ale novinársky sa pýtam. Urobíte to teda od prvého januára?

Robert FICO /Smer-SD/, predseda vlády SR
--------------------
Áno, neviem, či to bude prvého januára. Len z hľadiska zostavovania štátneho rozpočtu tam nevidím žiadny prínos, lebo na Slovensku, ešte raz, je menej ako 1 % ľudí, ktorí zarábajú viac ako 3 000 eur. Najčastejší plat, veď o tom sa bavme, bavme sa o ľuďoch nie tých, čo zarábajú  3 000 eur a viac, bavme sa o ľuďoch, ako pomôcť ľuďom, ktorí zarábajú 400, 500, 600 eur. A tu máme konkrétne veci. Znižovanie zdravotných odvodov, súbeh s minimálnou mzdou. Ideme teraz, však aj tým, že napríklad platíme tie vlaky, tak pomáhame tým rodinám. Veď tá rodina musí dať študentovi.

Braňo DOBŠINSKÝ, moderátor
--------------------
No tým, ktorí majú mesto, kde chodí vlak. Tí, ktorí sú v okresoch, kde sú len autobusy, tí to vlastne platia a nič z toho nemajú.

Robert FICO /Smer-SD/, predseda vlády SR
--------------------
Viete, to je zase tak, že vy mňa idete kritizovať za železničnú infraštruktúru. A čo mám s tým robiť? To znamená, že predtým, ako sme sa rozhodli, že zrušíme cestovné teda pre študentov a pre dôchodcov, sme najprv mali postaviť do každého mesta železnicu. Takto to nefunguje. Sú štátne železnice. Autobusy nie sú štátne. Sú SAD-ky, ktoré sú sprivatizované. Aj tam sa platia výkony vo verejnom záujme a my chceme nejakú synergiu. Veľmi dobre o tom hovoril minister dopravy, ktorý povedal, že pokiaľ nebudeme vidieť synergiu medzi autobusovou a železničnou dopravou, lebo často tá istá linka ako ide vlak, ide aj autobus. Lebo to sú súkromné spoločnosti autobusové, ktoré konkurujú. My chceme a pozeráme sa na rozhodnutie o vlakoch aj ekologicky, pretože si myslíme, že mnohým sa oplatí odstaviť to auto.

Braňo DOBŠINSKÝ, moderátor
--------------------
To chápem, ale povedzme, sú ľudia, ktorí žijú tam, kde nič z toho nemá, nič z toho nemá.

Robert FICO /Smer-SD/, predseda vlády SR
--------------------
Pán redaktor, keď to sa často hovorí, že keď sa rúbu stromy, tak lietajú aj triesky. Áno, vždy sa nájde nejaká miera nespravodlivosti v nejakom rozhodnutí. Ale ja s tým nemôžem teraz nič urobiť. Ale zase na druhej strane aj ten študent, ktorý býva napríklad niekde v meste, kde nie je železnica a ide do Bratislavy napríklad do školy, tak s vysokou pravdepodobnosťou ide zo svojho mesta do iného mesta, kde je vlak a potom tým vlakom ide do tej Bratislavy. Takže nehovorme, že keď niekto býva v regióne, kde vlak nie je, že on z toho nič nebude mať. No tak keď cestuje ďalej po Slovensku, tak z toho niečo bude mať. Tak aby sme zase nespochybňovali to rozhodnutie.

Braňo DOBŠINSKÝ, moderátor
--------------------
Dobre, ešte jedna kategória ľudí, podnikatelia. Tým teraz zúžením možností daňových odpisov vyčíslilo to Ministerstvo financií na zhruba 200 miliónov, viac ako 200 miliónov, vlastne aj podnikatelia platia časť toho balíčka, tak na stole je, čo urobíte pre nich. Minister Kažimír sľubuje zníženie firemnej dane, teda DPPO, možno povedzme o 1 %. Bude alebo nebude do volieb to zníženie firemnej dane?

Robert FICO /Smer-SD/, predseda vlády SR
--------------------
Platí záväzok, ktorý sme povedali, že z 23 % sme išli dole na 22 už. A minister hovorí, že vidí ešte priestor na 1% zníženie. A je možné, je možné, že to bude predmetom rokovania štátneho rozpočtu na rok 2016, nevylučujem to.

Braňo DOBŠINSKÝ, moderátor
--------------------
Možné znamená, že bude alebo nebude?

Robert FICO /Smer-SD/, predseda vlády SR
--------------------
Pán redaktor, veľmi to záleží a sám ste povedali, že okolie je veľmi neisté z hľadiska hospodárskeho rastu, nevieme, čo bude na Ukrajine, máme z toho veľký strach, z vývoja v tejto krajine. Ak Slovensko je krajina, ktorá je úplne napojená na ekonomiku Európy, my sme úplne odkázaní na veľké ekonomiky, by bolo poškodené tým, že napríklad ten stroj európsky prestane fungovať a nás to dobehne, tak asi nie je priestor na ďalšie znižovanie.

Braňo DOBŠINSKÝ, moderátor
--------------------
Jasné, ale keď sa to bude vyvíjať podľa tých plánov, tak áno.

Robert FICO /Smer-SD/, predseda vlády SR
--------------------
Tak by to malo byť, tak by to malo byť. Taká je dohoda.

Braňo DOBŠINSKÝ, moderátor
--------------------
Jasné. Dobre, ešte nechcem obísť dôležitú tému, elektrárne. Sme sa o tom rozprávali takto pred mesiacom v Sobotných dialógoch aj s ministrom hospodárstva Pavlom Pavlisom. Pýtal som sa ho, za čo by vlastne štát kupoval Slovenské elektrárne. Tu je jeho predstava.

Pavol PAVLIS /Smer-SD/, minister hospodárstva SR
--------------------
Daňového poplatníka a občana Slovenskej republiky to, môžem garantovať, nebude stáť nič.

Braňo DOBŠINSKÝ, moderátor
--------------------
Akože nič?

Pavol PAVLIS /Smer-SD/, minister hospodárstva SR
--------------------
Mám na to svoj názor, nechcem ho.

Braňo DOBŠINSKÝ, moderátor
--------------------
Musíte to povedať, keď ste to povedali.

Pavol PAVLIS /Smer-SD/, minister hospodárstva SR
--------------------
Mám na to zdroje.

Braňo DOBŠINSKÝ, moderátor
--------------------
Odkiaľ?

Pavol PAVLIS /Smer-SD/, minister hospodárstva SR
--------------------
Z predaja aktív štátu.

Braňo DOBŠINSKÝ, moderátor
--------------------
Telekom?

Pavol PAVLIS /Smer-SD/, minister hospodárstva SR
--------------------
Napríklad.

Braňo DOBŠINSKÝ, moderátor
--------------------
No ale Telekom chce minister financií dať na umorenie dlhu. A premiér na poisťovňu.

Pavol PAVLIS /Smer-SD/, minister hospodárstva SR
--------------------
Myslím, že poisťovňa nie je dneska téma. Ja si myslím, že keby sme predali Telekom, tak najlepšie riešenie by bolo hneď odtiaľto kúpiť elektrárne.

Braňo DOBŠINSKÝ, moderátor
--------------------
No tak celkom ma zarazilo, že pán minister pochválil projekt /nezrozumiteľné/, teda zdravotnej poisťovne tým výrokom, ale k tomu sa dostanem, teda že či naozaj ten projekt jednej zdravotnej poisťovne, vyvlastnenia súkromných zdravotných alebo ich kúpy je mŕtvy.

Robert FICO /Smer-SD/, predseda vlády SR
--------------------
Nie je mŕtvy a hneď to vybavme. Na tomto projekte sa naďalej pracuje, len sme zistili, že je to náročnejší a komplexnejší proces ako sme očakávali z hľadiska času. Ministerstvo zdravotníctva naďalej pokračuje na tomto projekte. A ja predpokladám, že v krátkom čase budeme mať vo vláde harmonogram ďalšieho postupu.

Braňo DOBŠINSKÝ, moderátor
--------------------
A za čo?

Robert FICO /Smer-SD/, predseda vlády SR
--------------------
No pozrite sa, cena musí byť presne stanovená.

Braňo DOBŠINSKÝ, moderátor
--------------------
No, povedzme 500 miliónov.

Robert FICO /Smer-SD/, predseda vlády SR
--------------------
Ale kdeže? To sú také odhady. Zase viete, sa to strieľa od brucha.

Braňo DOBŠINSKÝ, moderátor
--------------------
Za čo chcete?

Robert FICO /Smer-SD/, predseda vlády SR
--------------------
Dobre. Pán redaktor, sú aktíva a aktíva. Teraz bavíme sa o elektrárňach, teraz sme preskočili na zdravotné poisťovne. Poďme vo všeobecnosti povedať, ako sa pozeráme na fungovanie ekonomiky a štátu. Ja som bol vždy človek, ktorý si myslel, že štát musí zohrávať dôležitú úlohu. Ja som etatista, jednoducho myslím si, že štát má svoj význam. Aj preto sme urobili všetko preto, aby sme získali kontrolu nad matkou SPP. Získali sme a dnes máme silný nástroj v cenovej politike. Ja dnes môžem jednoducho za SPP, ako 100% vlastník je štát, hovoriť, či budeme podávať nejaké návrhy alebo nebudeme podávať návrhy. Napríklad nedávame návrhy na zvýšenie ceny plynu, opačne očakávam niečo iné.

Braňo DOBŠINSKÝ, moderátor
--------------------
A chcete aj elektrárne.

Robert FICO /Smer-SD/, predseda vlády SR
--------------------
A teraz pokiaľ ide o elektrárne, tu je základná otázka, ktorá je pred nami, je, že my dnes stojíme pred vážnou témou a to je dostavba tretieho a štvrtého bloku Mochoviec.

Braňo DOBŠINSKÝ, moderátor
--------------------
Mimochodom len poviem, že česká už oznámila, že bez vyriešenia tohto problému nebude vstupovať do kúpy elektrární.

Robert FICO /Smer-SD/, predseda vlády SR
--------------------
To je dobré, možno že je to aj dobrá správa.

Braňo DOBŠINSKÝ, moderátor
--------------------
Dobre, čiže chcete kúpiť elektrárne?

Robert FICO /Smer-SD/, predseda vlády SR
--------------------
Dnes je niekoľko záujemcov, ktorí prevzali základné informácie o Slovenských elektrárňach. Slovenská verejnosť pravdepodobne už zabudla tú informáciu a musíme im to povedať, pretože teraz to vyzerá tak, že my buď niečo ideme predávať alebo kupovať. Vláda Mikuláša Dzurindu predala za facku Slovenské elektrárne tak, že 66 % akcií Slovenských elektrární dala talianskej spoločnosti Enel a 34 % zostalo v rukách štátu. Okrem toho ako bonus vláda Mikuláša Dzurindu dala spoločnosti Enel Vodné dielo Gabčíkovo, hovorím o elektrárni. Táto elektráreň bola prenajatá na 30 rokov. Má ju v prenájme spoločnosť Enel a prakticky 40 miliónov eur dostala zadarmo ročne, len samotná elektráreň, len samotná elektráreň Gabčíkovo a ten prenájom na 30 rokov by vrátil kúpnu cenu, ktorú zaplatili Taliani.

Braňo DOBŠINSKÝ, moderátor
--------------------
Dobre, poďme do budúcnosti. Chcete teda kúpiť elektrárne a z výnosu Telekomu alebo z čoho, alebo ten energetický holding?

Robert FICO /Smer-SD/, predseda vlády SR
--------------------
Pán redaktor, momentálne si treba uvedomiť, že je tu záujem o tých 66 % talianskych akcií, lebo Taliani sa rozhodli predať tento podiel na Slovensku, lebo riešia si veci nie na Slovensku, celosvetovo konsolidujú si celú svoju firmu. My dnes predovšetkým riešime a túto úlohu dostal minister hospodárstva, predložiť jednu vecnú analýzu, ktorá bude hovoriť o výhodách a nevýhodách kúpy.

Braňo DOBŠINSKÝ, moderátor
--------------------
On povedal, že chce cez energetický holding zadlžením čo ja viem Transpetrolu a tak ďalej.

Robert FICO /Smer-SD/, predseda vlády SR
--------------------
Pán redaktor, ja nemôžem v žiadnom prípade brať profesionálny odborný názor ministra hospodárstva.

Braňo DOBŠINSKÝ, moderátor
--------------------
Váš názor.

Robert FICO /Smer-SD/, predseda vlády SR
--------------------
No ja hovorím, nemôžem mu brať jeho názor, pretože on hovorí profesionálny odborný názor, ale o takomto rozhodnutí by rozhodla aj vláda. Akože to nebude individuálne rozhodnutie ministra, bude rozhodovať vláda. Ak by prevážili výhody kúpy Slovenských elektrární, tiež by som sa klonil k tomu, že štát by mal sa pokúsiť získať 66 % akcií talianskych do svojich rúk.

Braňo DOBŠINSKÝ, moderátor
--------------------
A za čo?

Robert FICO /Smer-SD/, predseda vlády SR
--------------------
Myslíte cenu alebo teraz?

Braňo DOBŠINSKÝ, moderátor
--------------------
Za čo kúpiť tých 66 %, z čoho?

Robert FICO /Smer-SD/, predseda vlády SR
--------------------
To je teraz niečo, čo je predmetom veľkých diskusií, pretože pravdepodobne narazíme na jeden zásadný problém. A nielen my, aj samotná spoločnosť Enel, ktorá má nejakú predstavu o hodnote tých 66 %. Ja si myslím, že tá jej predstava je brutálne prehnaná. A ja to počúvam od iných firiem zahraničných.

Braňo DOBŠINSKÝ, moderátor
--------------------
Áno, že to môže ísť na nulu dokonca.

Robert FICO /Smer-SD/, predseda vlády SR
--------------------
No, tak bavíme sa presne o tomto, že ak by tá cena kúpy 66 % akcií Slovenských elektrární, ktoré dnes vlastní Enel, zodpovedala našim predstavám, našim predstavám, tak by som do toho samozrejme išiel. Ale pri, opakujem, pri podmienke, že to bude výhodné, že budeme vidieť perspektívu dostavby tretieho a štvrtého bloku a podobne.

Braňo DOBŠINSKÝ, moderátor
--------------------
Tomu rozumiem. A za čo?

Robert FICO /Smer-SD/, predseda vlády SR
--------------------
Sú aktíva a aktíva. Máme napríklad niektoré aktíva, ktoré nekontrolujeme. Opäť zbabraná privatizácia Slovenských telekomunikácii.

Braňo DOBŠINSKÝ, moderátor
--------------------
Čiže chcete použiť Telekom na kúpu elektrární?

Robert FICO /Smer-SD/, predseda vlády SR
--------------------
Slovenské telekomunikácie sú dnes v rukách Deutsche Telekomu a Slovenská republika napriek tomu, že tam má akcie nejaké, vôbec nekontroluje tento podnik. Nehovoriac o tom, že nám zadržiavajú aj dividendy, asi o tom viete a zadržiavajú aj cashové peniaze. Jednoducho my sme vlastníkmi nejakých akcií a nič z toho nemáme. Lebo tak bola zbabraná privatizácia.

Braňo DOBŠINSKÝ, moderátor
--------------------
Pardon, vzhľadom na čas.

Robert FICO /Smer-SD/, predseda vlády SR
--------------------
No, tak dokončím tú myšlienku teraz. To znamená, že ak by padlo rozhodnutie, že ideme povedzme do súboja o 66 % akcií Slovenských elektrární, tak si viem predstaviť, že aktíva, ktoré nekontrolujeme, neovládame, nič z nich nemáme, by sme dali preč a výnos z predaja takýchto aktív by sme použili na získanie Slovenských elektrární.

Braňo DOBŠINSKÝ, moderátor
--------------------
Čiže by ste kúpili elektrárne z Telekomu?

Robert FICO /Smer-SD/, predseda vlády SR
--------------------
Je to jeden z možných variantov. Ale opakujem, len vtedy, ak to bude pre Slovensko výhodné, inak nie.

Braňo DOBŠINSKÝ, moderátor
--------------------
A v rámci dostavby Mochoviec, tam opäť chcú navýšiť o 800 miliónov. Kde vezme Slovenská republika, ak by teda kúpila elektrárne, na dostavbu Mochoviec?

Robert FICO /Smer-SD/, predseda vlády SR
--------------------
Rozpočet Mochoviec je 3,8 miliardy schválený. Je tam návrh, nie náš návrh, to je návrh talianskej spoločnosti Enel, teda majiteľa 66 %, že aby sa to navýšilo o 800 miliónov. Momentálne sa diskutuje o tomto návrhu. Bolo valné zhromaždenie, ktoré to neodsúhlasilo, máme svoje predstavy, hoci sme minoritný akcionár Slovenských elektrárni.

Braňo DOBŠINSKÝ, moderátor
--------------------
Áno. Vy ich chcete dostavať, ja sa pýtam za čo, keby ste kúpili elektrárne.

Robert FICO /Smer-SD/, predseda vlády SR
--------------------
Ale Slovenské elektrárne si samé získavajú finančné zdroje na to, aby dostavali elektrárne.

Braňo DOBŠINSKÝ, moderátor
--------------------
Čiže z výnosu elektrární?

Robert FICO /Smer-SD/, predseda vlády SR
--------------------
Áno, pretože toto nemá so štátom nič spoločné.

Braňo DOBŠINSKÝ, moderátor
--------------------
Jasné a oplatí sa to, vzhľadom na nízke ceny elektrickej energie, dostavať takýto kolos aj Mochovce?

Robert FICO /Smer-SD/, predseda vlády SR
--------------------
V roku 2008, keď padlo rozhodnutie o dostavbe Mochoviec, boli nejaké podmienky. Tie podmienky sa zase v budúcnosti môžu zmeniť. Preto v tomto okamihu, v tomto momente nemôžme nič iné urobiť, len dostavať za každú cenu Mochovce. Toto je priorita pre vládu Slovenskej republiky.

Braňo DOBŠINSKÝ, moderátor
--------------------
Ale trváte na tom, že keby to dopadlo inak, že nekúpite elektrárne a podobne, tak nebude tam garancia výkupnej ceny ako povedzme bolo /nezrozumiteľné/ v Británii?

Robert FICO /Smer-SD/, predseda vlády SR
--------------------
Nie, toto nebudeme robiť.

Braňo DOBŠINSKÝ, moderátor
--------------------
Bohužiaľ, vzhľadom na čas, dobrá diskusia, ďakujem predsedovi vlády Robertovi Ficovi.

Robert FICO /Smer-SD/, predseda vlády SR
--------------------
Ďakujem aj ja, všetko dobré a pekný víkend.

Braňo DOBŠINSKÝ, moderátor
--------------------
A pekný víkend od mikrofónu praje aj Braňo Dobšinský.

22.11.2014
Rádio Slovensko
Sobotné dialógy s predsedom vlády
22.11.2014    Rádio Slovensko    str. 01   12:10 Sobotné dialógy
            
Braňo DOBŠINSKÝ, moderátor
--------------------
Komunálne voľby potvrdili politickú hegemóniu vládneho Smeru. Najviac dôvery od občanov si však i tak vyslúžili nezávislí kandidáti. Politickou scénou ale výrazne otriasla kauza piešťanského CT-éčka. Po odchode ministerky zdravotníctva a podpredsedníčky parlamentu nečakane padol i šéf parlamentu Pavol Paška. Opozícii sa to ale máli a žiada systémové riešenia. Medzi politikmi sa tak začal súboj o to, ako vytlačiť z verejného obstarávania schránkové firmy. Dámy i páni, príjemné sobotné popoludnie, ako obvykle je tu čas pre politickú diskusiu. Tento raz s predsedom vlády Robertom Ficom.

Robert FICO /Smer-SD/, predseda vlády SR
--------------------
Ďakujem za pozvanie a želám všetkým pekný deň.

Braňo DOBŠINSKÝ, moderátor
--------------------
No a pekný deň od mikrofónu želá aj Braňo Dobšinský. Len doplním, reláciu predhrávame kvôli pracovným povinnostiam predsedu vlády v piatok podvečer. Pán premiér, začnime komunálnymi voľbami, ktoré uzatvárajú ten super volebný rok v tomto roku, ktorý teda bol. Keď si zhrnieme tie výsledky, tak len krátko pár čísiel. Nezávislí 28,91 %, Smer-Sociálna demokracia 24,72 %, KDH 10,55 %, SMK a SNS, Most okolo 10, 9, 8 %. No, to sú poslanci obecných zastupiteľstiev. Čo sa týka krajských miest, tak štyria nezávislí, Bratislava, Trenčín, Trnava, Banská Bystrica. Košice a Žilina, Smer. Prešov, pravicová koalícia. Nitra, koalícia Smer-KDH-SNS. Pán premiér, z tých volebných výsledkov vyplýva, že ste potvrdili tú politickú hegemóniu alebo stranícku hegemóniu strany Smer v rámci komunálnych volieb. Na druhej strane sa nedá poprieť ten trend, nazvem to tak, babišizácie politiky, to znamená, že stále viac získavajú dôveru ľudí nezávislí kandidáti. Dokonca ako keby sa mnohí aj štítili priznať k podpore straníckej. O čom to podľa vás svedčí takýto trend?

Robert FICO /Smer-SD/, predseda vlády SR
--------------------
Nerád by som teraz zase melil výsledok, ktorý považujeme za dobrý výsledok pre Smer-Sociálnu demokraciu a dúfam, že sa nedočkám tu v tejto relácii spochybňovania víťazstva Smeru v komunálnych voľbách.

Braňo DOBŠINSKÝ, moderátor
--------------------
Nie, to som uviedol.

Robert FICO /Smer-SD/, predseda vlády SR
--------------------
My sme výrazne posilnili svoje pozície, chceli sme to. A ak si uvedomím, že máme čistých starostov zvolených len za Smer-Sociálnu demokraciu 847 v porovnaní s 599 v roku 2010 a že primátorov a starostov, ktorých sme podporovali ako koalícia na čele so Smerom, máme dohromady až 1 108, tak keď to všetko dám do určitého obrazu k opozícii, tak ako môžem na jednej strane povedať, že významné posilnenie postavenia Smeru-Sociálna demokracia, na druhej strane absolútny debakel pravice v komunálnych voľbách. Nemôžem celkom rešpektovať váš názor o nezávislých kandidátoch, pretože my sme kandidovali, pán redaktor, v týchto voľbách o 450 primátorov a starostov za Smer-Sociálnu demokraciu viac ako to bolo v roku 2010. U nás sa vôbec ten trend neprejavil. A druhá vec ktorú treba povedať, je, že z tých kandidátov, ktorí vyhrali ako nezávislí kandidáti, sme niekoľko sto kandidátom dali priamu podporu. V praxi to fungovalo tak, uvediem príklad, v Prievidzi napríklad vyhrala nezávislá kandidátka, došlo ku komunikácii s týmto kandidátom pred samotnými voľbami, mysleli sme si, že to je dobrý kandidát. Kandidátka nám podpísala prijatie podpory. Na základe podpisu sme dali inštruktáž našim sympatizantom a voličom, želali by sme si, keby ste podporili v komunálnych voľbách tohto primátora alebo tohto starostu. Čiže dokončím, môžem teda povedať, že okrem tých 1 108 primátorov a starostov máme ďalších niekoľko sto nezávislých kandidátov, ktorých sme podporili priamo a túto podporu aj od nás prijali. Čiže hovoriť čisto o ľuďoch, ktorí sa tvária, že s nikým nič nemali, nie je pravda. Takmer všetci prevzali kandidátku.

Braňo DOBŠINSKÝ, moderátor
--------------------
To sa dostávam práve k tomu paradoxu, že v podstate poviem ďalšie meno, Radoslav Števčík, starosta Starého Mesta, ktorý kandidoval ako nezávislý. A vy oznámite potom pri oznamovaní alebo komentovaní výsledkov volieb, že on vlastne je síce nezávislý, ale s podporou Smeru. Len doplním, že on vyhral o 25 hlasov a tu sa chcem spýtať, že možno keby voliči mali tú informáciu, že on síce je nezávislý, ale podporuje ho strana Smer, teraz nejde o to, že aký je Smer alebo či to je KDH.

Robert FICO /Smer-SD/, predseda vlády SR
--------------------
Čiže my sme spáchali nejaký podvod chcete povedať?

Braňo DOBŠINSKÝ, moderátor
--------------------
To by som si nedovolil takto povedať. Ale či je fér to od týchto nezávislých voči voličovi?

Robert FICO /Smer-SD/, predseda vlády SR
--------------------
To je, ja by som to postavil trošku inak, ja by som to postavil trošku inak. Pravica utrpela nielen debakel na celom Slovensku, ale utrpela debakel najmä v bašte v Starom Meste - Bratislava, kde vyhral nezávislý kandidát, ktorý takisto prijal odporu Smeru. A je to normálna taktika a stratégia, ktorá sa bežne robí, pretože príjme podporu takýto kandidát a my potom dávame pokyny našim voličom, že tento kandidát si myslíme, že je dobrý.

Braňo DOBŠINSKÝ, moderátor
--------------------
Je to fér, keď nepovie svojim voličom, že viete čo, ja som nezávislý, ale zároveň Smer si myslí, že som dobrý?

Robert FICO /Smer-SD/, predseda vlády SR
--------------------
Nerozmieňajte zase tento výsledok. Pán redaktor, povedzme to teraz slovenskej verejnosti úplne presne, pretože vidím, že začali sme znovu nejako tak, že vlastne všetci vyhrali. Takže buďme veľmi presní. Ja budem teraz veľmi konkrétny, dobre? Všetci, aj analytici, aj niektoré pravicové média hovoria veľmi jasne, dominantné víťazstvo Smeru, ja chcem poďakovať voličom za túto podporu. Debakel pravice. Hovorme o číslach.

Braňo DOBŠINSKÝ, moderátor
--------------------
No veď to som povedal.

Robert FICO /Smer-SD/, predseda vlády SR
--------------------
Ale hovorím iné čísla teraz, že aký je rozdiel. My máme, pokiaľ ide o primátorov a starostov, 29,11 % a druhá najúspešnejšia strana má 4,19 % a to je KDH. A to ešte bude hovoriť a ešte hovorí predseda KDH, že vraj sú úspešní. No nie sú úspešní, lebo stratili štvrtinu primátorov a starostov. Ja idem dokonca ďalej. Béla Bugár hovorí, že boli úspešní, ale mali 2,99 %, ešte menej ako SMK, konkurenčná strana.

Braňo DOBŠINSKÝ, moderátor
--------------------
Tak každý predavač si svoj produkt chváli.

Robert FICO /Smer-SD/, predseda vlády SR
--------------------
Ale jak môžete, ako môžete povedať, že ste úspešní, keď máte 0,17 %. SaS-ka povedala, že úspech nás potešil mimo Bratislavy, lebo sa vyvrátilo, že SaS je bratislavská strana a majú 5 starostov a výsledok 0,17 %. Totiž nerobme už bláznov z ľudí. Ako sú výsledky, ktoré platia. A pokiaľ ide o nezávislých primátorov, starostov, to je volebná taktika normálna, nie je v tom nič.

Braňo DOBŠINSKÝ, moderátor
--------------------
Ale či je fér?

Robert FICO /Smer-SD/, predseda vlády SR
--------------------
Prosím?

Braňo DOBŠINSKÝ, moderátor
--------------------
Či je fér?

Robert FICO /Smer-SD/, predseda vlády SR
--------------------
Je to normálna volebná taktika, ktorá sa používa všade na svete. Ja na tom nevidím vôbec nič zlé. Ja som rád, že sa k nám prihlásilo o 450 kandidátov za Smer-Sociálnu demokraciu viac ako to bolo v roku 2010.

Braňo DOBŠINSKÝ, moderátor
--------------------
Ja robím politiku 20 rokov ako novinár, takže už ma neprekvapí vlastne nič, ale spýtam sa na ten záväzok alebo bol nejaký podpis nejakého dokumentu.

Robert FICO /Smer-SD/, predseda vlády SR
--------------------
To nebol záväzok, to bolo iba, že strana podporuje.

Braňo DOBŠINSKÝ, moderátor
--------------------
Či z toho vyplýva niečo, ja neviem, že urobí niečo?

Robert FICO /Smer-SD/, predseda vlády SR
--------------------
My sme len potrebovali, my sme len potrebovali dohodu s daným kandidátom, že môžeme našim ľuďom, sympatizantom povedať, že ich prosíme o podporu tohto kandidáta.

Braňo DOBŠINSKÝ, moderátor
--------------------
A týkalo sa to povedzme aj financovania kampane alebo nejakých takýchto vecí?

Robert FICO /Smer-SD/, predseda vlády SR
--------------------
V každom meste, v každej obci vznikajú dohody medzi straníckymi štruktúrami a kandidátmi bez ohľadu na to, či je to koaličný kandidát alebo to je samostatný kandidát Smeru alebo je to nezávislý kandidát. Do tohto sa my nestaráme, to je otázka okresných organizácii.

Braňo DOBŠINSKÝ, moderátor
--------------------
A v rámci toho záväzku teda bude z toho vyplývať, poviem zase to meno, pán Števčík, ale teraz nejde o to meno, že povedzme že.

Robert FICO /Smer-SD/, predseda vlády SR
--------------------
Vidím, že vás to Staré Mesto mrzí statočne.

Braňo DOBŠINSKÝ, moderátor
--------------------
Nie, ja tam ani nežijem, takže v zásade, ale chcem sa spýtať, že povedzme že či potom má vstúpiť do Smeru alebo má prijať nejakých ľudí zo Smeru alebo?

Robert FICO /Smer-SD/, predseda vlády SR
--------------------
Nikto nemusí, nemá z toho žiadne povinnosti. My sme si mysleli pre mnohých nezávislých kandidátoch, teraz to číslo rátame, že koľko nás presne, koľko prijalo našu podporu a koľko z týchto ľudí aj bolo reálne zvolených, jednoducho sme si mysleli, že toto je kandidát, ktorý je dobrý na primátora. Veď skôr ide o osobnosť, o kvalitu, nejde o tričko, že je dobrý a dali sme mu podporu a to je všetko. A on tú podporu prijal, o nič iné nejde.

Braňo DOBŠINSKÝ, moderátor
--------------------
Tak sme si to vyjasnili. Druhá vec, ktorá ma povedzme zaujala v rámci komunálnych volieb, je, pred voľbami vy ste dali 17,5 milióna eur ako pomoc Žiline. Tam ste aj povedali, že citujem, že: "Chceme mestu Žilina pomôcť a tu sa ukazuje, aké je nevyhnutné spolupracovať, aké je nevyhnutné, aby primátor a predseda samosprávneho kraja mali nejaké napojenie na vládne štruktúry alebo štruktúry Národnej rady. A práve takéto prepojenie, že pán primátor je súčasne aj poslancom Národnej rady, ale aj to, že sme spoločná politická štruktúra, umožnilo prijať takéto rozhodnutie." Vaše slová. Dá sa chápať tá spoločná politická štruktúra aj tak, že je to Smerák?

Robert FICO /Smer-SD/, predseda vlády SR
--------------------
Hovoril som o tom, že nikdy nebudem namietať, ak poslanec Národnej rady Slovenskej republiky je súčasne starosta alebo primátor, pretože má podstatne viac informácii z regiónu, kde žije a prináša do Národnej rady konkrétne reálne témy. A naviac platí, že ak je ešte aj súvis vláda, parlament a povedzme primátor alebo starosta, dokážeme podstatne efektívnejšie riešiť niektoré veci, ktoré nedokázal riešiť nikto. Prečo keď vieme, že Žilina mala vážny problém, tento problém bol dlhoročný, nespôsobil ho, dúfam, že uznáte, primátor Smeru, to je ešte vec stará, ktorá sa týka Kia, Hyundai a ubytovacích zariadení, toto všetko bránilo Žiline, aby sa rozvíjala, aby si mohla zobrať úver a ďalšie veci. Takto isto mohla konať aj predchádzajúca vláda, veď tam mali svojho vlastného primátora, ale oni kašľali na Žilinu. Veď tu nejde o primátora, ide o to, že mesto sa má rozvíjať ďalej.

Braňo DOBŠINSKÝ, moderátor
--------------------
A nebol to odkaz pred voľbami, že voľte Smerákov alebo ľudí blízkych Smeru?

Robert FICO /Smer-SD/, predseda vlády SR
--------------------
My sme riešili konkrétny problém. Keď už hovoríte o odkaze pri komunálnych voľbách, mali sme rokovanie výjazdové v Ubli nedávno, myslím, že to bolo pred komunálnymi voľbami. A ako je to tradíciou, tak približne 2,2 milióna eur dávame na projekty obciam a mestám, kde mestá nie sú schopné zvládnuť nejaké veci, ktoré sa im stanú. Ešte úmyselne som dal vyznačiť, že ktorý primátor, ktorý starosta, ktorí dostali nejakú podporu, je zo Smeru a ktorý pochádza z opozičnej strany alebo je nezávislý. Ak by som aplikoval na ten pomer, ktorý bol na tom zozname, výsledky komunálnych volieb, ktoré tu teraz máme, tak štedrejšiu politickú stranu a vládu vo vzťahu k opozícii ako je Smer-Sociálna demokracia ste v živote nevideli. Ale dúfam, že mi uznáte, ak je pomer 29:4 napríklad ku KDH, no tak snáď nebudeme deliť projekty tak, že dáme polovičku primátorom a starostom KDH a druhú polovicu dáme Smeru alebo niekomu inému. Musí to zodpovedať proporciám a proporcionalite. Aj napriek tomu znovu pripomínam, že tých obcí, kde boli opoziční alebo nezávislí kandidáti, bolo pomerne veľa na zozname. Zďaleka, zďaleka to prekračuje.

Braňo DOBŠINSKÝ, moderátor
--------------------
Téma zdravotníctva. Dáme si krátky predel.

redaktor
--------------------
Kauza nákupu CT prístroja v piešťanskej nemocnici stála kreslo ministerku zdravotníctva Zuzana Zvolenskú a podpredsedníčku parlamentu a šéfku dozornej rady nemocnice Renátu Zmajkovičovú. Počas volebnej noci nečakane ohlásil svoj odchod z parlamentu aj predseda Národnej rady Pavol Paška, hoci spájanie svojej osoby s firmou Medical Group, ktorá mala CT prístroj piešťanskej nemocnici dodať, vytrvalo odmietal. Prípad vyvolal záujem o systém nákupov v zdravotníctve. Analýzu nákupov prisľúbil minister zdravotníctva Viliam Čislák, k čomu ho zaviazal aj zdravotnícky výbor parlamentu. Na rad prišla aj snaha vlády o obmedzenie prístupu schránkových firiem do verejného obstarávania. Novelu zákona o verejnom obstarávaní ešte posúdi parlament. Podľa analýzy inštitútu INEKO viac ako 60 % súťaží v zdravotníctve má len jedného uchádzača. Analytik Dušan Zachar.

Dušan ZACHAR, analytik inštitútu INEKO
--------------------
Prípad piešťanskej nemocnice nebude pravdepodobne ojedinelý a ani posledný. Problémom slovenského zdravotníctva konkrétne vo verejnom obstarávaní je relatívne nízka súťaživosť v tendroch. To znamená, že v tendroch sa zúčastňuje malý počet súťažiacich, často len jeden.

Braňo DOBŠINSKÝ, moderátor
--------------------
Pán premiér, nadviažem na to, na tie posledné slová dva krátke citáty. Viac ako dve tretiny, vyše 563 miliónov eur z celkového obstaraného objemu nemocníc bolo realizovaných v tendroch, kde sa zúčastnil iba jediný uchádzač, ako hovoril aj pán Zachar. Doplním, od roku 2009, to bolo v roku 2013, vyhrali firmy zo 7 top daňových rajov verejné zákazky za 65 miliónov eur. A najviac víťazov, celých vyše 30 %, tvorili dodávky zdravotníckeho materiálu. Čiže odišla pani Zvolenská, rezignovala pani Zmajkovičová, padol aj pán Paška, čiže zmenili sa povedzme osoby, aj obsadenie, ale tá hra v princípe, myslím systém, zostáva, pokiaľ sa nebudú meniť tie systémové veci. Takže čo bude na rade čo sa týka súťaživosti, čo sa týka schránok, čo sa týka toho kto, politickí nominanti myslím v správnych, dozorných radách?

Robert FICO /Smer-SD/, predseda vlády SR
--------------------
Vždy, keď vzniknú pochybnosti také aké vznikli pri nákupe konkrétneho CT v Piešťanoch, budem konať veľmi razantne a ja som konal veľmi razantne aj v prípade pani ministerky, aj v prípade pani podpredsedníčky Národnej rady. Rovnako rešpektujem rozhodnutie predsedu parlamentu rezignovať na svoju funkciu, pretože tie útoky na jeho rodinu a potreba chrániť jeho rodinu a myslím si, že aj záujmy strany Smer-Sociálna demokracia, bola veľká a ja oceňujem tento štátnický krok, ktorý Paľo Paška urobil. Pokiaľ však ide o ďalšie kroky.

Braňo DOBŠINSKÝ, moderátor
--------------------
Mimochodom, urobil ho sám alebo ste ho ovplyvnili vy?

Robert FICO /Smer-SD/, predseda vlády SR
--------------------
Bolo to jeho rozhodnutie, ale rovnako poviem aj druhú vetu, že v Smere sa nedeje nič náhodne. Pokiaľ ide o kroky, ktoré treba ďalej robiť, asi by bolo trápne, keby som teraz povedal, že nič takéto sa nemôže vyskytnúť, pretože ak si zoberieme všetky roky ako sa zdravotníctvo vyvíja od toho roku 1990, vždy sa stretávame s nejakými prvkami netransparentnosti.

Braňo DOBŠINSKÝ, moderátor
--------------------
Áno, netýka sa to len vašej vlády.

Robert FICO /Smer-SD/, predseda vlády SR
--------------------
Áno, však hovorím o tom veľmi objektívne, že tieto prvky netransparentnosti sa vždy objavujú. A urobím takú politickú vsuvku, kým pôjdem k tým konkrétnym opatreniam, len potom nám prichádza trošku také zvláštne a smiešne, že tu v Piešťanoch žiadne CT nebolo dodané, to bolo zastavené, ani o jedno euro štát neprišiel. Padla ministerka, podpredsedníčka parlamentu a ešte vyvodzoval určitú mieru tej štátnickej zodpovednosti aj Pavol Paška kvôli útokom voči jeho osobe a jeho rodine. A napriek tomuto všetkému opozícia, ktorá takisto bola niekoľko rokov vo vláde, sa stavia do polohy, že my sme tí morálni, ktorí môžu kritizovať. A najviac ma, prepáčte, hnevá, ak tak napríklad robí minister Uhliarik, ktorý za 1,7 milióna eur prenajal CT na 21 mesiacov.

Braňo DOBŠINSKÝ, moderátor
--------------------
Dobre, nemáme ho tu, bavíme sa spolu my dvaja.

Robert FICO /Smer-SD/, predseda vlády SR
--------------------
Dobre, ale počkajte, to sú vážne veci. To nie je také jednoduché, pán redaktor, pretože čo som si všetko ja vypočul a čo si vypočuli ďalší ľudia od Kresťanských demokratov, tak to by si nikto z nás nedal.

Braňo DOBŠINSKÝ, moderátor
--------------------
To vám neberiem, ale to vy si s nimi rozdajte v parlamente.

Robert FICO /Smer-SD/, predseda vlády SR
--------------------
Nechráňte KDH, dobre? Ja mám tiež právo povedať, keby tu sedel teraz predstaviteľ opozície, tak ho necháte, nech útočí na mňa ako to obyčajne býva. Takže ja len dokončím túto myšlienku. Toto je dlhodobý problém, dlhodobý problém Slovenska, pokiaľ ide o zdravotníctvo. A chcem len požiadať opozíciu, nech neryžuje a nerobí na tom politický kapitál, pretože takisto boli príklady, ktoré som teraz uviedol, kde by pán Uhliarik už dávno mal odísť z funkcie poslanca Národnej rady a ja dúfam, že aj odíde. A teraz k tým konkrétnym krokom. Ak je to tak, ak je to tak, ja často niekedy aj počúvam niečo, si prečítam niečo, pokiaľ ide o relácie, buďme teraz veľmi konkrétni. Boli dané pokyny a myslím si, že to bude predstavené veľmi rýchlo, ako sa postaviť k vytváraniu orgánov týchto NO-čiek, týchto neziskových organizácií. To je najčastejšia právna podoba nemocníc. Budeme úplne musieť si povedať, že skončí akýkoľvek vplyv štátu na vymenovanie týchto ľudí a nájdeme nejakú inú metódu, ako tam ľudia budú nastavení.

Braňo DOBŠINSKÝ, moderátor
--------------------
Do tej správnej rady?

Robert FICO /Smer-SD/, predseda vlády SR
--------------------
Áno, presne. Možno že viacej samosprávu do toho pustíme, možno že pustíme tam mimovládny sektor. Na tomto sa dnes veľmi intenzívne pracuje. To je jedna vec.

Braňo DOBŠINSKÝ, moderátor
--------------------
Kedy?

Robert FICO /Smer-SD/, predseda vlády SR
--------------------
Viete, ja som o tom hovoril s ministrom, on už hovorí, že má prvé nejaké náznaky konkrétnych krokov, ale treba to urobiť, lebo ja nechcem byť už konfrontovaný.

Braňo DOBŠINSKÝ, moderátor
--------------------
Pán Raši oznámil základné čísla, ako čo bolo inak tiež vtipné, že pán Čislák odvolá všetky správne rady a že podľa nejakého nového kľúča, preto sa pýtam na ten termín.

Robert FICO /Smer-SD/, predseda vlády SR
--------------------
O tom sa práve teraz bavíme, nemám ten harmonogram ešte pred sebou, musí mi to priniesť ukázať do vlády. Lebo ja už nechcem byť aj osobne vystavený tomu, že budem musieť odvolať ministra a neviem koho všetkého ešte, ak tam bude nejaká pochybnosť. Inak dodám aj to, veď to nie je žiadne tajomstvo, že bolo začaté trestné stíhanie vo veci a ja to vítam. Veď keď niekto urobí chybu, nech sa to prešetrí aj trestnoprávne.

Braňo DOBŠINSKÝ, moderátor
--------------------
Chápete, že ten systém je asi zlý, keď proste za nejaké CT-éčko v nejakej nemocnici proste lieta minister. Čo to je za systém?

Robert FICO /Smer-SD/, predseda vlády SR
--------------------
Preto opakujem ešte raz, že ja chcem, aby sa z tohto nevytýkal politický kapitál a poďme spoločne ponúknuť riešenia. Čiže prvá vec, ako už bolo povedané, že dôjde k akejsi likvidácii tých správnych rád a nastaví sa nejaký iný režim vytvorenia týchto správnych rád. Po ďalšie, budeme musieť podstatne viac využívať v zdravotníctve takzvané elektronické trhovisko. To je to, čo predstavil Robert Kaliňák. To je najjednoduchšia vec, pustíte si počítač, kliknete si na elektronické trhovisko a chcete kúpiť, vymyslím si, nejaké lekárske veci. Zadáte to do toho počítača, tam sa ukáže, že kto predáva. A jednoducho trhovisko, nemá nikto žiadne provízie ponúkať, žiadne pochybnosti, dokonca to je nápad, ktorý je hodnotený veľmi dobre aj medzinárodne. Čiže budeme tlačiť čo najviac produktov v zdravotníctve do centrálneho obstarávania a ešte teda cez elektronické trhovisko. Po ďalšie, večný je problém so všelijakými schránkovými firmami, ktoré tie lietajú v rôznych prípadoch.

Braňo DOBŠINSKÝ, moderátor
--------------------
Pardon, tu vás preruším, pardon, lebo ak dovolíte, vaše slová teraz krátko.

Robert FICO /Smer-SD/, predseda vlády SR, záznam z roku 2010
--------------------
Súhlasím s vami, poďme do toho a dajme do zákona ustanovenie, že musí konzorcium byť priesvitné ako keď dáte röntgenový snímok na to sklo s lampou a musíme vidieť, kde aká kosť je, či je zlomená alebo nie je zlomená, či funguje alebo nefunguje.

Braňo DOBŠINSKÝ, moderátor, záznam z roku 2010
--------------------
Komu občan platí tie peniaze?

Robert FICO /Smer-SD/, predseda vlády SR, záznam z roku 2010
--------------------
Ja s týmto pôjdem, je to dobrý nápad. Možno by bolo dobré, keby sme do legislatívy priamo zakotvili, že každý jeden, kto sa bude hlásiť do súťaže takéhoto typu, každé jedno konzorcium, ktoré bude na tento účel zostavené, musí predložiť ako podmienku účasti v takejto súťaži kompletnú štruktúru vlastníckych práv, uloženie, referencie na tieto firmy. S týmto nemám žiadny problém.

Braňo DOBŠINSKÝ, moderátor
--------------------
To je z 2010, v tejto relácii ste to hovorili.

Robert FICO /Smer-SD/, predseda vlády SR
--------------------
To sa stalo, to sa stalo.

Braňo DOBŠINSKÝ, moderátor
--------------------
A stále sú tam tie schránky.

Robert FICO /Smer-SD/, predseda vlády SR
--------------------
Počkajte, to nie je pravda, ja teraz chcem niečo k tomu dodať. To sa aj stalo. Došli potom voľby v roku 2010 a prišla pravicová vláda, ale my sme zakotvili už v tomto období prvýkrát do zákona o verejnom obstarávaní, že pokiaľ sú pochybnosti o konzorcií, o tom, kto je za tým konzorciom, tak si môže úrad vyžiadať doklady, kto je na záver skutočným prijímateľom prospechu z takejto firmy. Ale pokiaľ je to postavené na princípe.

Braňo DOBŠINSKÝ, moderátor
--------------------
Vy ste sa výrazne venovali schránkam SDKÚ, ja si pamätám všetky tie veci a viete, že dá sa to urobiť cez 14 firiem a ten mechanizmus /nezrozumiteľné/.

Robert FICO /Smer-SD/, predseda vlády SR
--------------------
Preto opakujem, že schránkové firmy nám tu lietajú vo všelijakých kauzách. Na kauze financovania SDKÚ cez schránkové firmy nakoniec padlo aj líderstvo Mikuláša Dzurindu.

Braňo DOBŠINSKÝ, moderátor
--------------------
Dobre, jednou vetou, podľa vás schránky vo verejnom obstarávaní, je to nehanebnosť?

Robert FICO /Smer-SD/, predseda vlády SR
--------------------
Ja si myslím, že sme našli recept, toto je najpodstatnejšie.

Braňo DOBŠINSKÝ, moderátor
--------------------
Ale či to je zlé samo osebe?

Robert FICO /Smer-SD/, predseda vlády SR
--------------------
Myslím si, že pokiaľ ide o verejné obstarávanie, kde ide o verejné zdroje, že by mal každý vedieť, kto sa toho verejného obstarávania zúčastnil a kto ho vyhral. Teda kto bude ten, kto napríklad, ja neviem, bude stavať cestu.

Braňo DOBŠINSKÝ, moderátor
--------------------
Kto zarobí na tých peniazoch verejných, hej?

Robert FICO /Smer-SD/, predseda vlády SR
--------------------
No tak vždy podnikanie nie je o zarábaní, podnikanie je o zisku, že niekto vo verejnom obstarávaní vyhrá, tak si tam automaticky dá aj nejakú maržu, ktorá mu patrí ako normálne ako odmenu za vykonanú prácu. To je zisk. Myslím, že sme našli riešenie a to riešenie spočíva v tom, že akonáhle sa do verejného obstarávania prihlási firma, ktorá má sídlo v krajine, ktorá nám odmieta povedať, kto je skutočným majiteľom tej firmy, tomu sa hovorí že beneficial owner, teda že ten, kto tečú peniaze na účet, že ten kto má z toho prospech a nie nejaká nastrčená osoba, tak takáto spoločnosť je automaticky vylúčená zo slovenského verejného obstarávania. Po druhé, ak by to bola aj slovenská firma a cez nejakých ďalších 5-6 firiem sa na záver zistí, že má nejakého spoločníka alebo nejakú časť majetku tejto slovenskej firmy opäť vlastní niekto v krajine, ktorá nechce povedať, kto je skutočným majiteľom, kto má z toho prospech, aj táto firma bude vylúčená automaticky z verejného obstarávania. A po tretie, povedali sme, že všetci slovenskí verejní činitelia, ktorí majú nejaký podiel vo firmách, no lebo aj v parlamente sú ľudia, aj mnohí verejní činitelia predtým ako vstúpili do politiky podnikali a môžu mať podiely v akciových spoločnostiach.

Braňo DOBŠINSKÝ, moderátor
--------------------
Pán Paška napríklad.

Robert FICO /Smer-SD/, predseda vlády SR
--------------------
Ja, prečo nejdeme do SDKÚ, no viete, netreba ako, myslím si, že netreba automaticky. Podnikanie je dnes normálna legitímna činnosť a ja by som teraz nerád vytváral z ľudí, ktorí majú akcie alebo nejaké časti vo firmách, nejaký problém. Čiže títo ľudia, ktorú sú v parlamente, akonáhle majú nejaký podiel, ktorý je vyšší ako 10 % v spoločnosti nejakej, tak tá firma je automaticky vylúčená z verejného obstarávania. Čiže po slovensky povedané, ak by napríklad nejaký minister alebo poslanec Národnej rady, ktorý predtým ako vstúpil do politiky, podnikal a teraz je iba akcionár alebo spoločník, môže vlastniť, ale nemôže podnikať a jeho firma by sa chcela prihlásiť alebo aj stačilo, že tam má 10 % a viac, do verejného obstarávania nemôže. Neviem teraz to povedať, pretože robili sme tento návrh tak dobre ako sa len dalo alebo tak najlepšie, bol schválený.

Braňo DOBŠINSKÝ, moderátor
--------------------
Dobre a moja otázka ale znie, hovoríte, robili ste to.

Robert FICO /Smer-SD/, predseda vlády SR
--------------------
To už je druhýkrát, lebo prvýkrát sme to dávali do zákona o verejnom obstarávaní to prvé a toto je druhý krok. Ale chcem len dodať, že ak sa dohodneme a opozícia alebo ktokoľvek kto ešte príde s nejakým vylepšovaním tohto návrhu, sme pripravení sa dohodnúť, pretože toto je vážna vec, toto ide naprieč celým slovenským politickým spektrom.

Braňo DOBŠINSKÝ, moderátor
--------------------
To ma opravdu fascinuje, lebo ja sa napríklad tejto téme schránkovým firmám venujem ako novinár pomerne dosť dlho a zrazu sa tých návrh, keď vypukla kauza CT v Piešťanoch, sa ich okotilo strašne veľa. Má ich skoro každý. tomu rozumiem. A ja sa pýtam, že prečo pod týmto tlakom ulice alebo?

Robert FICO /Smer-SD/, predseda vlády SR
--------------------
Nesúhlasím, predsa my sme, opakujem, veď aj sám uznávate, že v zákone o verejnom obstarávaní.

Braňo DOBŠINSKÝ, moderátor
--------------------
Ale je neúčinný.

Robert FICO /Smer-SD/, predseda vlády SR
--------------------
No netvrdím, že to je neúčinné, len tam nie je zákonná povinnosť, že môže, ale nemusí.

Braňo DOBŠINSKÝ, moderátor
--------------------
Ale aj tie dva kroky, lebo napríklad v prípade tej spoločnosti, ktorá sa zúčastňovala na tom, tak ona je vlastnená v Prahe, v Prahe je vlastnená v Bystrici, predtým nie v Bystrici, ale v Belize. Keď to robím cez 6 krokov, tak ten zákon bol krátky na to. A to sa ale chcem spýtať na ten váš návrh, lebo existuje niečo ako /nezrozumiteľné/, to znamená voľný pohyb kapitálu a vy keď poviete, že spoločnosť, ktorá, lebo napríklad v Česku mali, neviem, či ešte stále majú, akcie na doručiteľa, Cyprus máte možnosť utajenej vlastníckej štruktúry ako legitímnej formy a vy ak vylúčite tieto firmy, tak je to vlastne diskriminácia legislatívy tých krajín, že to môže byť zásadne v rozpore s právom Európskej únie a môžu vás s tým poslať na stromy.

Robert FICO /Smer-SD/, predseda vlády SR
--------------------
Sme znovu doma, pretože takto isto môžeme očakávať, že budeme atakovaní kvôli zmene Ústavy, ktorá zaviedla zákaz vývozu pitnej vody a minerálnej vody zo Slovenska cez cisterny a cez potrubia. Ale sú niekedy veci, ktoré podľa môjho názoru stoja za súboj. Nie každý súboj je odkázaný na prehru. Koľko sa narozprávalo, že Slovensko prehrá spory s poisťovňami, ktorým sme zakázali zisk v minulosti a všetky tie spory zatiaľ vychádzajú v prospech štátu. Čiže ja by som sa nebál ísť do súboja. Áno, ja nemôžem vylúčiť, že dnes niekto podá návrh, aby došlo k porovnaniu takejto právnej úpravy s európskym právom.

Braňo DOBŠINSKÝ, moderátor
--------------------
Nekalkulujete s tým, že poviete, že vy ste to chceli, keď vám to zamietnu?

Robert FICO /Smer-SD/, predseda vlády SR
--------------------
Ak nám pomôže Európska komisia pri formulovaní toho návrhu tak, aby to zodpovedalo podľa ich predstáv, aj acquis communautaire, teda právo Európskej únie, veľmi radi to prijmeme. Ale nie je možné sa skrývať teraz za právo Európskej únie. Naviac, trvá pomerne dlho, pokiaľ dôjde k rozhodnutiu o tom, či nejaký zákon je alebo nie je v súlade s európskym právom. Máme pred sebou minimálne niekoľko rokov účinnosti tohto zákona. Znovu očakávam od opozície, že tu by sme sa mohli dohodnúť.

Braňo DOBŠINSKÝ, moderátor
--------------------
Čiže viete si predstaviť, keď to príde do parlamentu, že to bude z vašej iniciatívy, ale akýsi spoločný návrh? Lebo oni napríklad chcú ísť cestou cez ako to robia banky v prípade prania špinavých peňazí.

Robert FICO /Smer-SD/, predseda vlády SR
--------------------
Sú rôzne alternatívy. Ak môžeme nájsť nejaký prienik návrhov, znovu ak prídu a ukáže sa, že to je dobrý návrh, môžeme ho tam zapracovať. Máme záujem, aby zákon o verejnom obstarávaní, ktorý teraz predkladáme a v ktorom je práve tento boj so schránkovými firmami, bol zákon, ktorý získa podobne ako to bolo pri ústavných zákonoch viac ako len 83 poslancov, hlasov poslancov Smeru.

Braňo DOBŠINSKÝ, moderátor
--------------------
Čiže to je výzva na spoluprácu v podstate pri tomto zákone?

Robert FICO /Smer-SD/, predseda vlády SR
--------------------
V takýchto veciach určite áno. Toto nie je ideologická vec.

Braňo DOBŠINSKÝ, moderátor
--------------------
A mimochodom dosť ťažká, pretože Američania bojujú s daňovými rajmi 20 rokov a stále neúspešne, to je globálny problém.

Robert FICO /Smer-SD/, predseda vlády SR
--------------------
Ale ak môžem ešte, možno dodám jednu vec, že netreba sa týchto vecí obávať, pretože všetci sme tvrdili v minulosti, ako ťažko sa bojuje s únikom DPH. A my sme zrazu prišli s špeciálnym elektronickým výkazom, došli sme s mnohými podnetmi a my dnes začíname zachytávať obrovské množstvo daňových únikov najmä na DPH a to nám dnes aj umožňuje, hoci teda je o tom všelijaká diskusia, aby sme realizovali veľmi jasný sociálny balík ako to napríklad je s tým cestovaním vo vlakoch alebo teraz obrovská reforma.

Braňo DOBŠINSKÝ, moderátor
--------------------
Dobre.

Robert FICO /Smer-SD/, predseda vlády SR
--------------------
Ale to je vážna vec, lebo je to podľa mňa tiež veľká aktualita. My sme schválili teraz zníženie zdravotných odvodov. Veľmi výrazne sa to bude dotýkať, asi ja neviem, skoro 600 000 ľudí. Čiže toto nám umožňuje, aby sme takéto kroky keď robíme a sme odvážni, aby sme realizovali sociálne balíky pozitívne takéhoto typu.

Braňo DOBŠINSKÝ, moderátor
--------------------
Dobre, vrátime sa k tomu zdravotníctvu. Pred dvoma týždňami tu sedel nový minister zdravotníctva, pán Čislák, nerátal som si štatisticky, ale v zásade mám pocit z tej diskusie, ktorú som s ním viedol, že jeho najčastejšie slovo bolo neviem. Keď som sa ho pýtal napríklad, či majú analýzu, prečo sa tak málo súťaži, odpoveď bola neviem. Aký má názor, jeho odpoveď bola, že si dovolí mať názor nemať názor. No a ja sa chcem spýtať, ako je možné, že napríklad Ministerstvo zdravotníctva nerobí si analýzu? ÚVO, ktoré dozoruje, ako funguje verejné obstarávanie, nerobí si analýzy. Robilo to nejaké INEKO, súkromný inštitút platený z fundraisingu a zo súkromných zdrojov. A tí, ktorí by mali dozorovať to, čo sa deje v tom verejnom obstarávaní, napríklad v Británii má Ministerstvo zdravotníctva guideline preto, ako sa majú obstarávať CT-éčka. Túto prácu si dajú. Naše ministerstvo povie, to nie je náš biznis, to sú veci nemocníc. A potom to tak vyzerá.

Robert FICO /Smer-SD/, predseda vlády SR
--------------------
Pán redaktor, chcem vás teraz poprosiť, aby ste ma nestavali do polohy polyhistora, ja nie som polyhistor. Mne je ťažko odpovedať na profesionálne otázky, ktoré sa týkajú zdravotníctva, ja skôr by som niečo iné povedal.

Braňo DOBŠINSKÝ, moderátor
--------------------
Že či nevidíte problém v tom, že tu kašle ako keby ten rezort na to?

Robert FICO /Smer-SD/, predseda vlády SR
--------------------
Nie, nemôžem s vami súhlasiť. Ja teraz môžem znovu uviesť príklad takzvaného elektronického trhoviska. Už som povedal, že ľudia si kliknú do počítača a povedia toto chcem kúpiť a tam sa niekto objaví, kto to chce predať a potom sa normálne vedie ako keby nejaká burza, že kto dá lepšiu cenu a ten potom aj vyhrá. A tam sme urobili veľmi jasné porovnávania, ako stúpol počet záujemcov o verejné obstarávanie v konkrétnych rezortoch. Ja teraz nechcem, zase ma bude nejaký demagóg obviňovať, že som povedal nejaké číslo, ale pamätám si.

Braňo DOBŠINSKÝ, moderátor
--------------------
Stránku Demagóg, vy nemyslíte osobu, hej.

Robert FICO /Smer-SD/, predseda vlády SR
--------------------
Z tlačovej konferencie si pamätám, kde sme hovorili, že ako významne stúpol počet uchádzačov o jedno verejné obstarávanie na Ministerstve vnútra v porovnaní s inými rokmi. Čiže táto analýza je, len ju treba vytiahnuť a s ňou pracovať. No asi to nie je dobré, keď je veľké množstvo verejných obstarávaní, kde sa zúčastňuje iba jeden účastník. Ale ja si nemyslím, že by to boli verejné obstarávania, o ktorých by verejnosť nebola informovaná. Každé verejné obstarávanie musí byť verejne vyhlásené.

Braňo DOBŠINSKÝ, moderátor
--------------------
Ja viem, ale to je napríklad proste ten vypisovateľ si povie, no tak zruším a urobím to znova alebo čo. Mimochodom, hovoríte trhovisko, tak som si trošku škodoradostne spomenul, že všetko sa na slovenských pomeroch dá obísť. Kauza platinové sitká a tiež to bolo myslím, ak sa dobre pamätám, cez aukciu elektronickú.

Robert FICO /Smer-SD/, predseda vlády SR
--------------------
To nie je pravda, my hovoríme o niečom úplne inom. Toto nie je elektronická aukcia. Toto je elektronické trhovisko, ktoré znamená, že dáte do systému tovary, ktoré chcete, tam môže byť 5 000 položiek, jednoducho vy zrazu prídete a poviete, že chcem nakúpiť nejaké hygienické potreby vo veľkom množstve a zadefinujete chcem kúpiť toľko a toľko a toľko a toľko. A zrazu vám vyskočia ponuky a môžete tam priamo túto súťaž zohrávať. A prvé výsledky, ktoré máme z elektronického trhoviska, hovoria o tom, že v niektorých prípadoch je výrazne nižšia cena ako by sa to normálne očakávalo pri bežnom verejnom obstarávaní.

Braňo DOBŠINSKÝ, moderátor
--------------------
Vrátim sa ešte k tým schránkam v zdravotníctve, lebo objavil sa tu zaujímavý návrh a podľa mňa aj má zdravé racio a týka sa zdravotnej poisťovne Dôvera, ktorej polovicu vlastní firma Prefto, ktorá je niekde z Cypru, ktorú zase vlastní ďalšia firma, aj to tu mám vypísané, lebo nie som až taký múdry, Molano Enterprises Limited, ale kto vlastní túto firmu, nevie nikto. To je typická schránka. Inými slovami, ja si povedzme platím zdravotné odvody, teda na základe zákona to zo mňa štát vymôže a zaplatím ich niekomu a vôbec netuším komu. Vy ste povedali, že to je vec opozície, že vôbec pustila zdravotné poisťovne k zisku, to s tým môžem súhlasiť, ale vy chcete napríklad poisťovne buď sa s nimi dohodnúť alebo ich vyvlastniť. A keď, tak v takom prípade to niečo bude stáť. A to niečo keď bude aj len jedno euro, tak polovica z toho eura pôjde niekomu, myslím majiteľovi toho Prefta a my nevieme komu. Nemyslíte si, že by bolo dobré odhaliť kto tam je?

Robert FICO /Smer-SD/, predseda vlády SR
--------------------
Pán redaktor, po prvé, každému, kto má s týmto problém a je to vážny problém, treba povedať, že nech ide do Všeobecnej zdravotnej poisťovne. To je jedna možnosť. Dobre alebo teda do spoločnej zdravotnej poisťovne, aby tam si dal to svoje poistenie realizovať. Ale znovu, ja som doslova už trápený niekoľko rokov s témou súkromných zdravotných poisťovní. Súkromné zdravotné poisťovne vytvorila vláda Mikuláša Dzurindu. Dúfam, že s tým súhlasíte. My sme nikdy s tým nesúhlasili.

Braňo DOBŠINSKÝ, moderátor
--------------------
Ja dokonca budem súhlasiť aj s tým, že ich pustili k zisku bez toho, aby vznikol trh, súhlasím.

Robert FICO /Smer-SD/, predseda vlády SR
--------------------
Dobre, idem ešte ďalej. Kto prišiel s návrhom na zákaz zisku pre tieto zdravotné poisťovne? My sme s týmto návrhom prišli aj spolu s predstaviteľmi.

Braňo DOBŠINSKÝ, moderátor
--------------------
Áno, Ústavný súd vám to zastavil.

Robert FICO /Smer-SD/, predseda vlády SR
--------------------
Ale kto dal návrh na Ústavný súd?

Braňo DOBŠINSKÝ, moderátor
--------------------
To je právo tých poslancov.

Robert FICO /Smer-SD/, predseda vlády SR
--------------------
No vidíte. Tí poslanci, ktorí odsúhlasili vznik zdravotnej súkromnej poisťovne, tí poslanci atakovali zákaz zisku súkromných zdravotných poisťovní.

Braňo DOBŠINSKÝ, moderátor
--------------------
Pán premiér, pýtal som sa inak. Tak ako vás pýtal som sa ich, prečo pustili zisk do niečoho, kde nie trh. Pýtal som sa ich, relevantnú odpoveď som nedostal. Ale vás sa pýtam na to, že keď chcete vyvlastňovať alebo kupovať poisťovňu Dôvera, tak polovicu zaplatíte z verejných zdrojov nejakej schránke, o ktorej majiteľovi netušíme kto to je.

Robert FICO /Smer-SD/, predseda vlády SR
--------------------
Ale celá Dôvera je súkromná, súkromná zdravotná poisťovňa.

Braňo DOBŠINSKÝ, moderátor
--------------------
Ale keď ju budete kupovať alebo vyvlastňovať.

Robert FICO /Smer-SD/, predseda vlády SR
--------------------
Ale my sme ju nevytvorili a teraz máme sa pozerať na to, ako Dôvera vyťahuje peniaze od ľudí?

Braňo DOBŠINSKÝ, moderátor
--------------------
A vás nezaujíma, kto to je?

Robert FICO /Smer-SD/, predseda vlády SR
--------------------
Pán redaktor, ja by som veľmi rád chcel vedieť mnoho vecí, vrátane tých údajných vecí, ktoré boli v Gorile napísané, ja by som chcel vedieť, či je pravda, že si niektorí politici delili 20-30 miliónov, ale jednoducho je to vec vyšetrovania. Dôvera je súkromná zdravotná poisťovňa, ktorá bola vytvorená niekedy. My sme im chceli zobrať zisk a povedali sme vy nebudete si tvoriť zisk na úkor ľudí, ktorí zo zákona posielajú povinné poistenie do tejto poisťovne, hoci ľudia si môžu vybrať, ktorú poisťovňu si zoberú. Urobili sme to, okamžite nás tí istí poslanci napadli, otázka je, prečo to urobili. Ústavný súd rozhodol tak ako rozhodol. Dobre, keďže nejde inak zastaviť vyberanie peňazí od ľudí a zisky takto, buď to vyvlastníme alebo kúpime.

Braňo DOBŠINSKÝ, moderátor
--------------------
A to sa práve pýtam. Polovicu z tých peňazí, ktoré to sú verejné zdroje.

Robert FICO /Smer-SD/, predseda vlády SR
--------------------
A to bude možno veľmi zaujímavá potom otázka, že my môžme dať takú podmienku a povedať veľmi jednoducho, môžme povedať aj pri vyvlastnení, aj pri prípadnej dohode, priatelia, ale karty na stôl.

Braňo DOBŠINSKÝ, moderátor
--------------------
Čiže dáte takúto podmienku?

Robert FICO /Smer-SD/, predseda vlády SR
--------------------
Vy si myslíte, že my nechceme vedieť, kto je majiteľom Dôvery?

Braňo DOBŠINSKÝ, moderátor
--------------------
Dobre, čiže teraz to môžte takto oznámiť, že dáte takúto podmienku?

Robert FICO /Smer-SD/, predseda vlády SR
--------------------
Ak by sme išli do vyvlastňovania alebo odkupovania Dôvery, tak musíme dať podmienku, však my musíme vedieť, s kým komunikujeme. Ja neviem, aké sú teraz pomery v Dôvere, neviem, kto má aké podiely, lebo to je súkromná spoločnosť, súkromná, ktorá so štátom nemá nič spoločné.

Braňo DOBŠINSKÝ, moderátor
--------------------
Čiže dáte podmienku, aby sa priznal reálny vlastník?

Robert FICO /Smer-SD/, predseda vlády SR
--------------------
Áno, jednoducho nemôžme rokovať a komunikovať s nejakou firmou, o ktorej nič nevieme. Však štát nebude platiť schránkovej firme niekde nejaké peniaze.

Braňo DOBŠINSKÝ, moderátor
--------------------
A to bude podmienka obchodu?

Robert FICO /Smer-SD/, predseda vlády SR
--------------------
Áno, ak pôjde napríklad o dohodu o odkúpení alebo pri vyvlastnení, takáto podmienka musí byť.

Braňo DOBŠINSKÝ, moderátor
--------------------
A môže tým človekom byť pán Široký? Tak sa hovorí v kuloároch.

Robert FICO /Smer-SD/, predseda vlády SR
--------------------
Viete čo sa všetko hovorí v kuloároch?

Braňo DOBŠINSKÝ, moderátor
--------------------
No viem všeličo.

Robert FICO /Smer-SD/, predseda vlády SR
--------------------
No, keby som ja teraz začal čítať a citovať nezmysly, ktoré boli podpísané.

Braňo DOBŠINSKÝ, moderátor
--------------------
Počuli ste to aj vy?

Robert FICO /Smer-SD/, predseda vlády SR
--------------------
Ja som počul o všelijakých iných menách, dokonca počul som o menách niektorých bývalých vládnych politikov. Ale ja nemám na to dôkazy, ja nemôžem teraz si sadnúť k mikrofónu.

Braňo DOBŠINSKÝ, moderátor
--------------------
Čiže neviete?

Robert FICO /Smer-SD/, predseda vlády SR
--------------------
Ja to neviem vôbec, nemám predstavu.

Braňo DOBŠINSKÝ, moderátor
--------------------
Ani SIS-ka to nevie?

Robert FICO /Smer-SD/, predseda vlády SR
--------------------
Ani SIS-ka to nemôže vedieť, pretože pravdepodobne je to tak ukryté, že nie je šanca zistiť, kto je beneficial owner. Ale to je súkromná firma, opäť ešte raz.

Braňo DOBŠINSKÝ, moderátor
--------------------
Jasné, dobre, ešte sa vrátim k tej kauze Piešťan jednou poslednou vecou a to je meno Alan Suchánek. To je ten lekár, ktorý písal listy. Písal aj na úrad vlády. Vy ste tie listy nedostali alebo ho odbili zamestnanci alebo čítali ste to, ako to vlastne bolo?

Robert FICO /Smer-SD/, predseda vlády SR
--------------------
Pán redaktor, dúfam, že nie je tu nejaká predstava ani u vás, ani na Slovensku, že všetkých niekoľko tisíc listov, ktoré dostanem za mesiac.

Braňo DOBŠINSKÝ, moderátor
--------------------
Nie ste vášnivý čitateľ, z toho by ste sa zbláznili, to chápem, ale či vás neupozornil na to niekto?

Robert FICO /Smer-SD/, predseda vlády SR
--------------------
Je nejaký aparát, ktorý vybavuje bežnú poštu, ktorá prichádza automaticky. Je systém, ktorý hovorí, že ak sa to týka rezortu zdravotníctva alebo niečoho iného, má sa to posunúť na rezort zdravotníctva. Je úplne bežné, že mnohé veci sa ku mne priamo na stôl nedostanú. Takže ja znovu opakujem, ja som sa nedostal priamo k textu tohoto listu.

Braňo DOBŠINSKÝ, moderátor
--------------------
Takým ďalším dôsledkom celého tohto diania v piešťanskej nemocnici bol aj pád pána Pašku, teda jeho odchod. Tam sa chcem, logická prvá otázka je, už viete, kto bude nový predseda parlamentu?

Robert FICO /Smer-SD/, predseda vlády SR
--------------------
Áno, ja to viem a začal som, keďže ako ste povedali na úvod tejto relácie, natáčame túto reláciu v piatok podvečer, takže teraz budem hovoriť v aktuálnom čase. Tak práve už pred reláciou a aj po relácii pokračujem v komunikácii s členmi užšieho vedenia a ponúkam im konkrétne meno, ktoré chcem navrhnúť ako kandidáta Smeru-Sociálna demokracia za predsedu Národnej rady s tým, že potom s tým pôjdeme v pondelok podvečer do predsedníctva a v utorok ráno by to mal byť alebo na obed jeden z prvých bodov programu Národnej rady.

Braňo DOBŠINSKÝ, moderátor
--------------------
Ten človek je s tým stotožnený, ten chce to, prijal to?

Robert FICO /Smer-SD/, predseda vlády SR
--------------------
Kandidovať môže len ten, kto súhlasí. Čiže kto bude kandidovať, musí dať písomný súhlas, že súhlasí s kandidatúrou na post predsedu Národnej rady.

Braňo DOBŠINSKÝ, moderátor
--------------------
Čiže hľadáte nového ministra kultúry?

Robert FICO /Smer-SD/, predseda vlády SR
--------------------
Naznačil som pri viacerých príležitostiach, že sú dve alternatívy. Buď pôjdeme cestou výberu niektorého z ministrov, ktorí majú spočívajúci poslanecký mandát alebo vyberieme niekoho priamo, kto sedí v Národnej rade ako poslanec Národnej rady, lebo musí to byť poslanec Národnej rady. V tomto momente môžem povedať len to, že možno, že možno, možno bude pre niekoho táto nominácia prekvapujúca.

Braňo DOBŠINSKÝ, moderátor
--------------------
Čiže nebude to jedno z tých pôvodných mien, ktoré ste hovorili, pán Maďarič, pán Richter a tak ďalej?

Robert FICO /Smer-SD/, predseda vlády SR
--------------------
Pre mňa ako rádového človeka, ktorého by zaujímala politika a že by som naozaj sledoval veci a možno keby som bol ešte aj sympatizantom strany Smer-Sociálna demokracia, by bola do určitej miery prekvapujúca každá nominácia, pretože všetci boli zvyknutí, že 7 rokov bol predsedom Národnej rady Pavol Paška. Myslím si, že riadil Národnú radu veľmi efektívne.

Braňo DOBŠINSKÝ, moderátor
--------------------
Dobre a bude to jedno z tých mien alebo niekto iný?

Robert FICO /Smer-SD/, predseda vlády SR
--------------------
Pán redaktor, viete, teraz by som vytvoril zase nejakú atmosféru, že by utekali za tými alebo za inými. No už do pondelka vydržme. Najpodstatnejšia vec je, že je človek, ktorý súhlasí, že chce kandidovať na túto pozíciu. Ja pracujem teraz s mojimi podpredsedami, v pondelok podvečer to ide do predsedníctva.

Braňo DOBŠINSKÝ, moderátor
--------------------
V prípade pána Pašku, ten zostáva podpredsedom strany a zároveň vy ste hovorili, že bude nejakým vašim prvým alebo niečo podobné, politickým poradcom, ak som to správne pochopil. Predsa len sa spýtam, keď už sme tu hovorili o tom podnikaní, teraz bola taká zaujímavá analýza, že firma pána Pašku, Komed, zarobila 700 000. Hovorí sa veľa o tom, že vlastne teda budem veľmi korektný a presný, firma, ktorá sa zúčastnila v tých Piešťanoch, kedysi patrila pánovi Paškovi. Medzitým mala ďalších a ďalších vlastníkov, čo nič neznamená. Ale myslíte si, že pán Paška ešte má čo vysvetľovať slovenskej verejnosti?

Robert FICO /Smer-SD/, predseda vlády SR
--------------------
Ja neviem teraz, na čo narážate. Ja môžem len povedať, že Pavol Paška je podpredsedom strany Smer-Sociálna demokracia a má na starosti politický úsek, to znamená komunikáciu.

Braňo DOBŠINSKÝ, moderátor
--------------------
A má vašu plnú dôveru?

Robert FICO /Smer-SD/, predseda vlády SR
--------------------
Komunikáciu s politikmi. Samozrejme, je podpredseda strany a ja som musel rešpektovať jeho rozhodnutie, lebo on je, on ešte stále je, pretože sa bude voliť až v utorok, je druhý najvyšší ústavný činiteľ tejto krajiny. A ak sa rozhodol toto rozhodnutie urobiť, tak som ho mohol len rešpektovať, pretože on je z hľadiska protokolu vyššie ako ja. Je prezident, je predseda parlamentu a potom je predseda vlády.

Braňo DOBŠINSKÝ, moderátor
--------------------
A nebolo to vaše rozhodnutie ako odštartovať, nazvime to, že volebnú kampaň?

Robert FICO /Smer-SD/, predseda vlády SR
--------------------
Pán redaktor, my sme veľmi dobrý tím v Smere a nikto nikoho neprekvapuje nejakými rozhodnutiami, z ktorých by každý mal otvorené ústa. Jednoducho veci išli štandardným spôsobom a ja som teraz v situácii, kedy musím čo najrýchlejšie dotiahnuť vo vnútri v strane proces výberu kandidáta na predsedu, lebo o tom bude rozhodovať Národná rada. A dokončím ešte jednou vetou, očakávam od tohto politického podpredsedu strany, od Pavla Pašku, že bude pokračovať v aktivite, ktorú robil v čase, keď sme boli v opozícii. Veď viete, že mal na starosti integráciu celej ľavice. My sme dnes dali dohromady Smer zo 6 alebo 7 politických subjektov. Čiže bude profesionálne pracovať ako podpredseda politickej strany Smer-Sociálna demokracia.

Braňo DOBŠINSKÝ, moderátor
--------------------
Čiže napriek tomu, čo sa dialo v tých posledných dňoch, nestratil vašu dôveru?

Robert FICO /Smer-SD/, predseda vlády SR
--------------------
Pán redaktor, ja by som predovšetkým možno využil tento priestor a by som niečo povedal. Ja ho ľudsky chápem z hľadiska toho, že chráni svoju rodinu. Ja nikomu neželám, nikomu a nikdy to ani nebudeme organizovať ani najväčšiemu politickému nepriateľovi, aby som ja poštval nejakých ľudí a došiel s tými ľuďmi pred dom a pri tom dome dával niečo najavo jeho rodine a samotnému politikovi. Na to sú verejné priestranstvá. Ja neberiem a nikdy nebudem brať ľuďom na Slovensku právo zhromažďovať sa, ale nebudem nikdy rešpektovať právo kvázi politikov typu Hlinu a ďalších, aby štvali. Toto, čo robia, je balkanizácia slovenskej politiky, je to mimoriadne nebezpečné. Znovu, pán redaktor, znovu, ak sú presvedčení títo lídri pravice momentálne, čo je teda tiež zvláštne, že toto dovolia štandardné pravicové strany, sú to lídri v úvodzovkách pravice, ak chcú byť úspešní v politike, tak nemôžu ísť cestou, že čím horšie, tým lepšie a štvaním ľudí. Nech pripravia program, nech idú do parlamentu, nech presvedčia verejnosť a parlamentné voľby sú v marci 2016.

Braňo DOBŠINSKÝ, moderátor
--------------------
Áno, zase oni vám povedia, že vy ich v parlamente úplne vyblokujete.

Robert FICO /Smer-SD/, predseda vlády SR
--------------------
To nie je pravda, každý poslanec Národnej rady má svoju možnosť, môže chodiť po Slovensku, môže si organizovať mítingy, môže vystupovať v médiách. Je tu príliš veľká demokracia.

Braňo DOBŠINSKÝ, moderátor
--------------------
Myslíte, že bol šťastný odkaz Pavla Pašku, ale teraz nejde o jeho meno, že anarchisti na uliciach? V prípade politikov to môžem chápať, ale máme tu 17. november, 25. výročie a ten bežný človek, je to jeho právo vydobyté tým 17. novembrom a je v Ústave, ísť a aj kričať na tej ulici od hnevu alebo od akejkoľvek inej emócie.

Robert FICO /Smer-SD/, predseda vlády SR
--------------------
Ale niekto to pripravuje, niekto to organizuje, niekto jednoducho ide na príslušný úrad a obsadí to miesto pred tým domom a tam tých ľudí pozýva. Je to vec politická. Toto nie je vec nejakého hnutia, ktoré vznikne len tak. Ja napríklad už teraz viem, že opäť predstavitelia NOVY pripravujú podobné nezmysly pred domami ďalších politikov. Čo majú rodinní príslušníci spoločné s týmto? Ja znovu ešte raz im opakujem, pripravte páni z opozície a teraz to opakujem aj KDH, aj SDKÚ, ktoré už ani neexistuje, to sa úplne rozpadlo, oznamujem to Mostu-Híd, oznamujem to všetkým týmto kvázi politikom ako je Hlina, Matovič a ďalší, ponúknite niečo lepšie pre Slovensko. Veď my nie sme perfektní, robíme chyby. Nech ponúknu nejaký iný sociálny balík. Voľby boli v roku 2012, vyhral Smer-Sociálna demokracia, legitímnym spôsobom zostavil vládu. Ak chcú títo politici, z niektorých z nich sú poloblázni a blázni a takto to poviem veľmi otvorene, vyhrať voľby, nech presvedčia slovenskú verejnosť, že majú lepší program, ale nech neštvú, neštvú, nech nerobia to, čo jednoducho robia len preto.

Braňo DOBŠINSKÝ, moderátor
--------------------
Nechajme to už.

Robert FICO /Smer-SD/, predseda vlády SR
--------------------
Ale to je nebezpečná vec. Len preto, lebo nie sú schopní nič iné ponúknuť.

Braňo DOBŠINSKÝ, moderátor
--------------------
Úplne na záver sa spýtam ešte jednu otázku, čo sa týka, vy hovoríte, nie ste perfektní, robíme chyby, priamo nadviažem. Šéf MH Invest si urobí problém a ten problém si zaplatí z firemnej kasy. Šéf Tiposu si z firemnej kreditky kúpi topánky, bohvie, kde na to vzal mimochodom, to je tiež otázka.

Robert FICO /Smer-SD/, predseda vlády SR
--------------------
Môžem vám na to niečo povedať?

Braňo DOBŠINSKÝ, moderátor
--------------------
Ešte len dokončím. V správnej rade piešťanskej nemocnice sedí reper, ktorý má slovník, aký má. A moja otázka ale znie, toto sú veci, ktoré vieme, bohvie, čo všetko nevieme, že či toto je dôkazom kompetentného vládnutia, keď to zhrniem?

Robert FICO /Smer-SD/, predseda vlády SR
--------------------
Pán redaktor, asi opäť neočakávate odo mňa, že ja viem, kto sedí v dozornej rade NO v Piešťanoch. To asi to, asi to neviete, teda asi viete, že to nemôžem vedieť. Asi mi veríte, že ani som len netušil, kto stojí na čele nejakého MH Invest alebo Development. To meno nemôžem vedieť, dobre? Ale tie ľudské zlyhania ako prichádzajú. No čo vám poviem na toho predstaviteľa MH Invest a na predstaviteľa Tiposu? No hlupáci. Čo iné na to môžem povedať? A tak im treba jednoducho.

Braňo DOBŠINSKÝ, moderátor
--------------------
To je asi systém potom zlý.

Robert FICO /Smer-SD/, predseda vlády SR
--------------------
Ale veď ľudia zlyhávajú aj v iných krajinách, vždy niekto zlyhá. Veď zase sa teraz netvárme, že všetci sú perfektní. Ja absolútne s tým súhlasím, trestné stíhanie proti predstaviteľovi MH Invest, či Development, neviem, či majú niečo spoločné, MH Invest, nech ho odstíhajú. Veď to je predsa absurdné, aby dostal pokutu a tú pokutu si nechá preplatiť. Veď on si myslel, že na to nikto nepríde? Pravdepodobne to takto nejako bolo. Ale veď keď je niekto hlúpy, no tak nech padne kosa a nech ten človek spadne. Ja nemám s týmto žiadny problém, však ja prijímam iné rozhodnutia.

Braňo DOBŠINSKÝ, moderátor
--------------------
Ale či to negeneruje povedzme to, že vládne jedna strana, ktorá má problémy s kádrovými rezervami a tak ďalej?

Robert FICO /Smer-SD/, predseda vlády SR
--------------------
Ale to je, pán redaktor ako naznačujete teraz, že výsledky vo voľbách boli nedemokratické alebo nesprávne? My sme vyhrali parlamentné voľby, vyhrali sme komunálne voľby dominantným spôsobom. Ukazuje sa, že tá dôvera verejnosti tu stále naozaj je. Kontrolné mechanizmy sú nastavené. My sme volali opozičné strany do vlády, volali sme v roku 2012? Volali. Ani jedna z nich sa neodvážila do tej vlády vstúpiť. Áno, stávajú sa chyby, ja sa k týmto chybám budem stavať tak ako som sa postavil. Odišla ministerka zdravotníctva a odišla podpredsedníčka Národnej rady. Ja budem konať tak. Veď keď som sa dozvedel o tom, čo vyviedol šéf Tiposu, moje vyjadrenie bolo úplne jasné. Očakávam od ministra financií, že tento človek už o niekoľko hodín nebude sedieť na poste šéfa Tiposu a tak sa stalo. Veď ľudia robia chyby a na chyby musíme reagovať.

Braňo DOBŠINSKÝ, moderátor
--------------------
Toľko predseda vlády Robert Fico.

Robert FICO /Smer-SD/, predseda vlády SR
--------------------
Ďakujem pekne za pozvanie.

Braňo DOBŠINSKÝ, moderátor
--------------------
No a ja prajem príjemný zvyšok víkendu, od mikrofónu Braňo Dobšinský.

13.12.2014
Rádio Slovensko
Sobotné dialógy s predsedom vlády
13.12.2014    Rádio Slovensko    str. 01   12:10 Sobotné dialógy
            
Branislav DOBŠINSKÝ, moderátor
--------------------
Ani odvolanie ministerky Zvolenskej a rezignácia predsedu parlamentu nepriniesli do rezortu zdravotníctva vytúžený pokoj a stabilitu. Napriek výmene viacerých kľúčových postáv sa takmer deň čo deň objavujú nové a nové kauzy. Po zrejme predražených CT na svetlo sveta zasa prenikli kontroverzné zmluvy na dodávku jedla do nemocníc. Tie už stáli hlavy viacerých ich riaditeľov, ako i šéfa služobného úradu ministerstva zdravotníctva. Opozícia sa zase neúspešne pokúsila odvolať ministra dopravy. Dôvodom je ďalšia zmluva so schránkovou firmou, ktorá navyše vznikla iba deň pred podpisom zmluvy so štátom. Vládny Smer ale svojho ministra podržal a podarilo sa mu schváliť aj štátny rozpočet na budúci rok. Opozícia mu vyčíta nedostatok reforiem, ako i uplácanie voličov z peňazí daňovníkov. Vláda si ale za rozpočtom stojí a napriek pokračujúcej konsolidácii doň zakomponovala aj balíček, ktorý by mal zlepšiť životnú úroveň tých najslabších sociálnych vrstiev. Dámy i páni, je sobota krátko po dvanástej, teda je tu priestor pre Sobotné dialógy, tento raz s predsedom vlády Robertom Ficom.

Robert FICO, predseda vlády SR /Smer-SD/
--------------------
Dobrý deň prajem, pekne pozdravujem všetkých poslucháčov.

Branislav DOBŠINSKÝ, moderátor
--------------------
Dobrý deň aj vám, pán premiér. A príjemné počúvanie a dobrú sobotu od mikrofónu želá aj Braňo Dobšinský. Pán premiér, tém je veľa, začneme teda rovno k veci, začnime rozpočtom. Pôvodne mal byť deficit pod 2 %, napokon sa vyšplhal aj s rezervou, aj s tým vládnym sociálnym balíčkom na takmer 2,5 %, 2,49. Jednoduchá otázka, ten rozpočet plní bruselské kritéria, plní tú konsolidáciu verejných financií, ale tých rizík hlavne medzinárodných, obchodná vojna s Ruskom, situácia na Ukrajine, ochladzovanie ekonomík Francúzska, Talianska, teraz už aj Nemecka aktuálne, posledné mesiace, je hodne, hodne veľa. Navyše vnútri v samotnom rozpočte je niekoľko citlivých položiek, dlhy nemocníc sa šplhajú k 400 miliónom, máme tam nejaké korekcie, uvidíme, aké vysoké, čo sa týka eurofondov. V prípade, že teda tie riziká sa naplnia, povedzme recesia Nemecka a tak ďalej, nebudem fabulovať, jasné slovo, pôjdete cestou popustenia toho rozpočtového deficitu, to znamená tých 3 %, tej hranice alebo prípadne sa uchýlite k nejakému rozširovaniu daní, odvodov, prípadne k redukcii druhého piliera?

Robert FICO, predseda vlády SR /Smer-SD/
--------------------
Pán redaktor, keď som si vypočul tú upútavku, ktorou začíname túto reláciu, ako aj tón, ktorým začínate diskusiu o štátnom rozpočte, tak mám pocit, že by som si mal zobrať nejaké laso a sa obesiť.

Branislav DOBŠINSKÝ, moderátor
--------------------
To určite nie.

Robert FICO, predseda vlády SR /Smer-SD/
--------------------
No ale takto to ani vôbec nie je. A ma mrzí, že aj tu na pôde verejnoprávneho rozhlasu sa vytvára za každú cenu atmosféra, všetko je zlé, všetko je zlé a nič lepšie nemôže byť. Poďme na to inak, poďme na to inak, poďme na to úplne inak. Po prvé, schválili sme rozpočet, ktorý je významnými medzinárodnými organizáciami označovaný za rozpočet, ktorý patrí do top 4. Sú štyri najlepšie rozpočty v Európskej únii a to je Nemecko, Holandsko, Luxembursko a Slovensko. To nehovorí predseda vlády Robert Fico, toto hovorí Európska komisia, toto hovoria významné inštitúcie. Po ďalšie, ja už nemôžem brať vážne rétoriku opozície a médií, ktoré vždy pred každým rozpočtom hovoria, že to je zlý rozpočet, nezvládneme čísla, ktoré sú v ňom uvedené, to isté potom hovoria po schválení rozpočtu. Realita je taká, že Slovensko bolo vyradené z procedúry nadmerného deficitu, to znamená, že patríme medzi kvalitné štáty Európskej únie, ktoré urobili poriadok vo verejných financiách. Máme pod kontrolou rozpočet, že deficit je pod 3 %, máme pod kontrolou verejný dlh, koľko sa o verejnom dlhu rozprávalo, lebo verejný dlh začal teraz opätovne klesať. Čo je ale najpodstatnejšie, tento rozpočet vytvára predpoklady aj na hospodársky rast.

Branislav DOBŠINSKÝ, moderátor
--------------------
A zmena metodiky.

Robert FICO, predseda vlády SR /Smer-SD/
--------------------
A očakáva sa, že v roku 2015 bude Slovensko mať jeden z najvyšších hospodárskych rastov v eurozóne. Opäť, to nehovorí Robert Fico, toto hovorí Európska komisia, toto hovorí OECD, toto hovorí Svetová banka, to hovoria ďalší. A sú tu údaje, ktoré nemôžeme opomínať. Klesá nám permanentne už 11 mesiacov v kuse nezamestnanosť a v treťom štvrťroku tohto roku v porovnaní s minulým rokom máme o 41 000 ľudí zamestnaných viac. Je to podstatne väčšie číslo porovnateľné niekedy s rokom 2009, keď začínala kríza. Význam rozpočtu a prístupu vlády k rozpočtu je predovšetkým v tom a to je tá naša alternatíva, ktorú ponúkame namiesto alternatívy chaosu a nenávisti, ktorú ponúka opozícia vo vzťahu k verejnosti. Na jednej strane všetci hovoria, že vláda sociálnodemokratická je schopná urobiť poriadok vo verejných financiách, čo je absolútna pravda, toto nevie nikto spochybniť. Všimnite si, diskusia o rozpočte v parlamente bola historicky najkratšia aká kedy bola, lebo nemali čo povedať.

Branislav DOBŠINSKÝ, moderátor
--------------------
Máme unavenú opozíciu, v poriadku, no.

Robert FICO, predseda vlády SR /Smer-SD/
--------------------
Ale počkajte, aj my sme unavení, nielen opozícia je unavená. Teraz ako je výhovorka opozícia je unavená, to znamená, že aj tak je všetko zlé, len keďže je opozícia, chúďatko naše maličké, opustené a unavené, tak teraz budú iní preberať úlohu opozície. Ešte raz, tá naša alternatíva spočíva v tom, že na jednej strane vieme byť dobrí hospodári, čo potvrdzujú všetci a toto ani nie je predmetom kritiky. Rovnako potvrdzuje sa, že táto vláda je schopná riešiť základné ekonomické a sociálne výzvy. Je zvláštne, že táto krajina vôbec nevedie diskusiu o nezamestnanosti, táto krajina nevedie diskusiu o deficite, táto krajina nevedie diskusie o základných veciach, no lebo nemajú čo povedať. Ale na druhej strane, na druhej strane nielenže vieme dobre hospodáriť a že vieme urobiť poriadok vo verejných financiách, ale na druhej strane keďže sme sociálnodemokratická alternatíva, vedeli sme vytvoriť určité rezervy a tieto rezervy ponúknuť verejnosti v podobe prvého sociálneho balíka, ktorý je veľmi úspešný, je veľmi úspešný. Ak sa pozrieme, čo tam všetko bolo, zvýšenie minimálnej mzdy historické, môžeme hovoriť o súbehu hmotnej dávky s minimálnou mzdou, môžeme hovoriť o cestovaní vlakom a ďalšie a ďalšie veci. A pôjdeme ďalej. Ja vám garantujem, že tak ako sa to vždy naplnilo, naplní sa rozpočet na rok 2015 tak ako bol schválený a naplánovaný a okrem toho budeme schopní aj šetriť a ušetríme toľko, aby sme boli schopní opäť verejnosti ponúknuť druhý pozitívny sociálny balíček, o ktorom začneme hovoriť 31. marca budúceho roku potom, ako budeme mať pred sebou určité výhľady. Takže ja to nemôžem akceptovať toto. Viete, ja tiež už nemôžem byť stále v pozícii nejakého fackovacieho panáka. Vy mi tu teraz začínate rozprávať o nejakých krízových situáciách, krízových javoch. A čo ja mám s vojnou na Ukrajine? Ako ja viem ovplyvniť, ako sa bude správať americký dolár? Čiže ja len chcem jednu vec, prečo šírite za každú cenu, za každú cenu šírite len zle a zle a zle?

Branislav DOBŠINSKÝ, moderátor
--------------------
Ale pán premiér, to si vyprosím. Ja chápem, že poznáte slovenské, každá líška si svoj chvost chváli a ja chápem, ako predseda si svoj rozpočet promujete. To je v poriadku.

Robert FICO, predseda vlády SR /Smer-SD/
--------------------
Ale vždy to dopadlo tak ako je naplánovaný.

Branislav DOBŠINSKÝ, moderátor
--------------------
Ale čo je pochybné a nekorektné na otázke, že ak sa rozsype napríklad nemecký rast alebo budú pokračovať sankcie tvrdšie, tak môže hroziť niečo a čo urobíte vy? To je úplne korektná otázka.

Robert FICO, predseda vlády SR /Smer-SD/
--------------------
Ale čo môžme teraz urobiť? A prečo nebavíme sa o rozpočte ako o rozpočte, ktorý vytvára predpoklady na jeden z najvyšších hospodárskych rastov v Európskej únii? Nie, to sa vám nepáči, nepáči sa vám, že klesá nezamestnanosť, nepáčia sa vám ďalšie veci. No tak teda vymyslíme opäť negatívnu otázku. Čo urobíte, keď spadne nemecká ekonomika?

Branislav DOBŠINSKÝ, moderátor
--------------------
Pán premiér, to je štandardná otázka pri každom rozpočte, čo ak.

Robert FICO, predseda vlády SR /Smer-SD/
--------------------
Ja neviem, čo sa stane, keď padne nemecká ekonomika. Ja neviem, čo sa stane, keď bude vojna na Ukrajine. Ja neviem, čo sa stane, keď padne americký dolár, jednoducho neviem. My dnes vieme, že sme schválili rozpočet, ktorý je kvalitný. Zvláštne, že tým ste nezačínali túto reláciu, že slovenský rozpočet bol označený za jeden z najlepších v Európskej únii.

Branislav DOBŠINSKÝ, moderátor
--------------------
Lebo som vedel, že to poviete vy. Pán premiér, ja vás poznám, ja viem, že to poviete vy.

Robert FICO, predseda vlády SR /Smer-SD/
--------------------
Ale prečo by dobré správy, ktoré sme nepovedali my a nevymysleli my, nemohli šíriť slovenské médiá? Čo je na tom takého zlého?

Branislav DOBŠINSKÝ, moderátor
--------------------
Ale veď ich šírime, pán premiér.

Robert FICO, predseda vlády SR /Smer-SD/
--------------------
Myslím si, že šírite predovšetkým správy negativistické. Jednoducho ja už mám toho niekedy dosť, pretože tu sa urobil obrovský kus roboty, pokiaľ ide o poriadok vo verejných financiách. Tu sa urobil kus roboty v boji proti nezamestnanosti. Tu sa urobil kus roboty, pokiaľ ide o daňové úniky. Tu sa urobil kus roboty, pokiaľ ide o zamestnanosť a zrazu my prídeme do relácie a všetko je zlé a všetko padne, lebo v Nemecku padne hospodársky rast.

Branislav DOBŠINSKÝ, moderátor
--------------------
To ste kde počuli, pán premiér?

Robert FICO, predseda vlády SR /Smer-SD/
--------------------
Takže ja takisto vás žiadam.

Branislav DOBŠINSKÝ, moderátor
--------------------
Nie, otázka znela ak-tak. To je podmieňovací spôsob, to znamená, že.

Robert FICO, predseda vlády SR /Smer-SD/
--------------------
Ale my sme nastavili rozpočet, ktorý je dobrý, jeden z najlepších v Európe, vytvára predpoklady na hospodársky rast. Žime z tohto. Čo bude, keď padne nemecký hospodársky rast, o tom sa rozprávajme, keď padne nemecký hospodársky rast.

Branislav DOBŠINSKÝ, moderátor
--------------------
Dobre, jednoduchá otázka, pán premiér. Na čo sa stavajú protipovodňové zábrany na tisícročnú vodu? Ona prichádza každý rok? Nie, raz za tisíc rokov. Ja sa pýtam normálne korektne otázku, že či má vláda krízový scenár v prípade, že napríklad vybuchne nemecká ekonomika.

Robert FICO, predseda vlády SR /Smer-SD/
--------------------
Ja viem, čo naznačujete, ja viem, čo naznačujete. Naznačujete, že sme mali ísť dobre že nie na vyrovnaný štátny rozpočet alebo na prudký pokles deficitu. Táto vláda nebude škrtiť verejnosť a to je filozofia, ktorej sa držíme a budeme držať. Tak vždy tam, vždy tam.

Branislav DOBŠINSKÝ, moderátor
--------------------
No tak to ste mohli rovno povedať.

Robert FICO, predseda vlády SR /Smer-SD/
--------------------
Vždy tam, kde budeme schopní dodržiavať pravidlá, ktoré sú nastavené v Európskej únii a to sú deficit pod 3 %, začíname kontrolovať verejný dlh a tak ďalej a tak ďalej, akonáhle vytvoríme nejakú rezervu, túto rezervu dáme ľuďom, napríklad aj v podobe vratky.

Branislav DOBŠINSKÝ, moderátor
--------------------
Dobre a prečo ste túto odpoveď nemohli povedať rovno a namiesto toho útočíte na mňa alebo na médiá?

Robert FICO, predseda vlády SR /Smer-SD/
--------------------
Ale pán redaktor, ešte raz. Od samého začiatku ako táto relácia začala a môžete sa na mňa hnevať, koľko chcete, je negativisticky postavená, od samého začiatku.

Branislav DOBŠINSKÝ, moderátor
--------------------
Ja sa nehnevám, to je váš pohľad.

Robert FICO, predseda vlády SR /Smer-SD/
--------------------
Od samého začiatku je negativisticky postavená. Ak sa bavíme o rozpočte, rozpočet je dobre urobený, rozpočet ako to bolo v iných rokoch, ako aj v iných rokoch bude dodržaný.

Branislav DOBŠINSKÝ, moderátor
--------------------
Ale kde ste počuli, že to spochybňujem?

Robert FICO, predseda vlády SR /Smer-SD/
--------------------
Ale pán redaktor, veď začali ste hneď s tým, že sú tam úskalia v rozpočte, sú nejaké dlhy nemocníc.

Branislav DOBŠINSKÝ, moderátor
--------------------
Nie, vonku sú riziká a dlhy sú. A sú, pán premiér, sú?

Robert FICO, predseda vlády SR /Smer-SD/
--------------------
Vonku sú riziká, také riziká, onaké riziká. Ak to tak je, prečo potom patrí medzi štyri najlepšie rozpočty v Európskej únii, povedzte mi?

Branislav DOBŠINSKÝ, moderátor
--------------------
A čo ja s tým mám?

Robert FICO, predseda vlády SR /Smer-SD/
--------------------
Na toto nemáte odpoveď. A čo s tým máte?

Branislav DOBŠINSKÝ, moderátor
--------------------
Dobre a je pravda, že nemocnice majú 400-miliónový takmer dlh? Je to pravda, pán premiér, je to pravda?

Robert FICO, predseda vlády SR /Smer-SD/
--------------------
Ale veď to s tým rátame v rozpočte.

Branislav DOBŠINSKÝ, moderátor
--------------------
Nerátate, tam máte 50 miliónov.

Robert FICO, predseda vlády SR /Smer-SD/
--------------------
Akože nerátame, snáď viem, o čom hovorím. A okrem toho, viete, to je už naozaj trošku až také zvláštne, keď vy poviete, že no áno, je pravda, že najkratšia diskusia bola v rozpočte počas histórie Slovenska, ale dôvod je, že naša opozícia je unavená. No toto snáď nemyslíte vážne.

Branislav DOBŠINSKÝ, moderátor
--------------------
To bola glosa.

Robert FICO, predseda vlády SR /Smer-SD/
--------------------
No tak to nebola glosa, to nebola glosa, zastúpili ste úlohu opozície v relácii. To sa jednoducho nerobí. Toto je verejnoprávne médium a ja by som očakával od verejnoprávneho média, očakával by som od verejnoprávneho média, že bude šíriť aj pozitívne informácie a nie v jednom kuse len informácie negatívne.

Branislav DOBŠINSKÝ, moderátor
--------------------
Nie, ale ja nezastupujem úlohu nikoho, ale koncesionárov, pán premiér, koncesionárov. Nešírime a okrem toho, ja zastupujem koncesionárov, ktorí napríklad sú aj voliči SDKÚ alebo Smeru, to je proste nie že ja zastupujem voličov Smeru, ja zastupujem voličov všetkých politických strán a všetkých politických a spoločenských názorov. To je úloha verejnoprávneho média. Ešte k rozpočtu jednu otázku mám. Krátky citát. "Je to rozpočet predvolebného roka. Vláda nielen u nás vtedy prakticky nešetrí a zameriava sa na investície do minulosti ako sú v našom prípade vlaky zadarmo alebo vianočné dôchodky namiesto toho, aby podporovala vedu, teda investície do budúcnosti." To je Vladimír Baláž, Slovenská akadémia vied. Pán premiér, moja otázka znie, máte 83 mandátov, rád hovoríte, že to je výsledok volieb, je to tak. Moja otázka ale teda znie, že prečo povedzme chýba Smeru reformná odvaha a chuť, vôľa v niektorých oblastiach? Spomeniem niektoré príklady, počet vysokých škôl, daň z nehnuteľností, adresnosť sociálneho systému. V čom je problém?

Robert FICO, predseda vlády SR /Smer-SD/
--------------------
Viete, pán redaktor, znovu sa dostávame do nejakej konfrontácie úplne zbytočnej, pretože ak niekto bude hovoriť o nedostatku reformnej odvahy, tak musím na to reagovať nasledovne. Komplet sme zrušili krajskú štátnu správu, komplet sme zrušili integrovanú, komplet sme zrušili špecializovanú štátnu správu na miestnej úrovni. Vytvárame silných predstaviteľov štátu na území, okresné úrady. Takúto reformu nikto nikdy neurobil a táto reforma prinesie v priebehu troch rokov do štátneho rozpočtu 700 miliónov eur úspory.

Branislav DOBŠINSKÝ, moderátor
--------------------
Pardon, že vás preruším, rovno sa spýtam, to je hneď k veci. Bude rátať táto reforma, lebo keď počítate s veľkými úsporami, predpokladom podľa odborníkov je aj prepúšťanie. Ráta tá reforma aj s masívnejším prepúšťaním?

Robert FICO, predseda vlády SR /Smer-SD/
--------------------
To máte ako v prípade úradov práce a projektu, ktorý pripravil Ján Richter vo vzťahu k nezamestnaným, ktorí musia odpracovať 8 hodín neplatenej práce v prospech obce, aby mali nárok na dávku v hmotnej núdzi. Tak bez toho, aby sme prepúšťali ľudí, tak títo ľudia boli použití v teréne, tuším 700 alebo 800 ľudí.

Branislav DOBŠINSKÝ, moderátor
--------------------
Ako koordinátori, áno.

Robert FICO, predseda vlády SR /Smer-SD/
--------------------
Čiže našim cieľom je pri reforme ESO, ktorá je bezprecedentná, všetkých ľudí vedieť použiť.

Branislav DOBŠINSKÝ, moderátor
--------------------
Čiže neprepúšťať?

Robert FICO, predseda vlády SR /Smer-SD/
--------------------
A samozrejme neprepúšťať. My nemáme záujem prepúšťať, pretože my potrebujeme ľudí držať v práci.

Branislav DOBŠINSKÝ, moderátor
--------------------
Pán minister financií hovoril o 10% prepúšťaní v rezorte.

Robert FICO, predseda vlády SR /Smer-SD/
--------------------
Ale my sme to urobili a ja som urobil takisto rozhodnutie na úrade vlády, že 10 % zamestnancov, lebo stále je prezamestnanosť v štátnej správe, o tom predseda sa nemusíme presviedčať. A krok za krokom, ale nemôžte necitlivo prísť a poslať polovičku ľudí preč, ale krok za krokom, využívajúc dôchodkový vek, využívajúc nejakú reštrukturalizáciu, všetko je možné. Ďalej chcem povedať, pán redaktor, že to, čo urobil Ján Richter v penzijnom systéme, to bola obrovská reforma. Ďalej obrovskú reformu sme urobili, pokiaľ ide o daňové úniky. Veď my začíname zachytávať stovky miliónov eur v rámci DPH, ktoré si predtým nikto nevšímal. Spúšťame dnes jeden z najväčších projektov a to je duálne vzdelávanie na školstve, kde v spolupráci so zamestnávateľmi pripravujeme priblíženie praxe a teórie. To sú všetko veci, ktoré sa stali za posledné tri roky. Preto nemôžem akceptovať, že nám chýba nejaká odvaha. Nám chýba nejaká odvaha? To snáď nemyslíte vážne. My prijímame také rozhodnutia, berieme plnú zodpovednosť za tieto rozhodnutia. Nám chýba odvaha, keď sme vypovedali zmluvu o vodnej elektrárni v Gabčíkove? Toto si myslíte, že je malá odvaha?

Branislav DOBŠINSKÝ, moderátor
--------------------
S tým súhlasím.

Robert FICO, predseda vlády SR /Smer-SD/
--------------------
A sú iné, iné veci. Čiže pre mňa je najpodstatnejšie, aby táto krajina bola stabilná. Ona je stabilná vnútorne, pretože fungujú všetky orgány štátu, ktoré majú fungovať, parlament má najstabilnejší klub, aký kedy mal, ani jeden poslanec z tohto klubu neodišiel za tie roky, čo Smer-Sociálna demokracia je v parlamente. Okrem toho chceme, aby nám fungovalo hospodárstvo, aby sa vytvárali nové pracovné miesta. Áno, ja sa tomu nebránim, hovoril som o tom veľmi otvorene, naďalej bojujeme s problémom netransparentnosti a korupcie a toto sa stáva veľká výzva pre nás.

Branislav DOBŠINSKÝ, moderátor
--------------------
Pán premiér, vy hovoríte, že fungujú všetky orgány štátu. To po kauze CT, po kauze tých vývarovní myslíte vážne? Veď riaditelia nemocníc uzatvárajú veľmi podivné zmluvy, dozorné rady fungujú ako fungujú.

Robert FICO, predseda vlády SR /Smer-SD/
--------------------
Pán redaktor, demokratické inštitúcie krajiny nie je riaditeľ nemocnice. Ja hovorím teraz o tom, že funguje vláda, funguje parlament, funguje prezidentský úrad, funguje Generálna prokuratúra.

Branislav DOBŠINSKÝ, moderátor
--------------------
A kde je vláda alebo ministerstvo v prípade tých nemocníc, keď nevie, čo sa tam deje zjavne?

Robert FICO, predseda vlády SR /Smer-SD/
--------------------
Pokiaľ ide o otázky, ktoré sa týkajú káuz, ktoré tu boli, vôbec sa tomu nebránim, môžeme o tom hovoriť. Viete, v čom je rozdiel, pán redaktor, medzi mojou vládou a tými predchádzajúcimi? Rozdiel je v tom, že my začíname o týchto veciach hovoriť a začíname aj rázne konať. A to môžete urobiť len vtedy, ak sa neobávate o rozpad vládnej koalície. Ja totiž viem porovnávať, viem porovnávať obdobie rokov 2006-2010, hoci som vtedy odvolal 11 ministrov, že ako niekedy bolo veľmi komplikované odvolať ministra z inej koaličnej strany.

Branislav DOBŠINSKÝ, moderátor
--------------------
Áno, to bolo to povestné zlodej iných a Veľký Slavkov a tak ďalej, to si pamätám.

Robert FICO, predseda vlády SR /Smer-SD/
--------------------
A teraz to isté sa dialo aj vo vláde napríklad Ivety Radičovej, kde neboli schopní vyvodiť za nič zodpovednosť. Vy si nepamätáte to gesto, vtedy bol minister vnútra Daniel Lipšic a bola tlačová konferencia. A pýtali sa ho, čo hovorí na ten prípad prenájmu budovy pre daňové riaditeľstvo v Košiciach, keď krajský predseda SDKÚ to prenajíma. Čo urobil pán Lipšic? Takto zdvihol ruky a nepovedal nič, lebo keby čokoľvek povedal, tak sa im rozpadne koalícia. Rozdiel je v tom, že my sa nemusíme obávať vnútorného rozpadu koalície, sme sami vo vláde. A vo vnútri u nás platí filozofia, že jednoducho žiadny človek v Smere, žiadny funkcionár nemá takú hodnotu, aby sme kvôli nemu a jeho ochrane poškodzovali meno politickej strany.

Branislav DOBŠINSKÝ, moderátor
--------------------
Preto odišiel Pavol Paška?

Robert FICO, predseda vlády SR /Smer-SD/
--------------------
Paľo Paška odišiel z rodinných dôvodov a chcel takisto zabrániť šíreniu ďalších pochybností, ktoré sa šírili.

Branislav DOBŠINSKÝ, moderátor
--------------------
Nie aby chránil stranu? Lebo poškodzoval tým imidžom stranu.

Robert FICO, predseda vlády SR /Smer-SD/
--------------------
Ja si myslím, že Paľo Paška urobil štátnické gesto. Je za nami, Pavol Paška nie je dnes verejná osoba a nie je ani poslanec Národnej rady Slovenskej republiky.

Branislav DOBŠINSKÝ, moderátor
--------------------
Ale je váš podpredseda.

Robert FICO, predseda vlády SR /Smer-SD/
--------------------
Ale to nie je verejný funkcionár z hľadiska výkonu verejných funkcií. Ale ja len naznačujem, že nebudeme tu predsa vytvárať atmosféru v tejto verejnosti, že všetko je perfektné a čisté. A veľakrát som o tom hovoril nielen ako opozičný, ale aj ako vládny predstaviteľ. Ale ten rozdiel je v tom, že my už konečne konáme, konáme. Prečo keď u pána Uhliarika bolo toľko predražených nákupov, odstúpil vtedy niekedy minister, odstúpila podpredsedníčka Národnej rady alebo nedajbože niekto iný? Urobil gesto predseda politickej strany?

Branislav DOBŠINSKÝ, moderátor
--------------------
To vám neberiem, ale myslíte si, že keď sa menia postavy ako v Orloji a systém zostáva zhnitý, tak sa niečo zmení? Systém je zhnitý.

Robert FICO, predseda vlády SR /Smer-SD/
--------------------
To nie je pravda, systém riešime, pretože zase napríklad spomeňme si, prijali sme veľmi významný zákon o schránkových firmách. Pamätáte sa ako Iveta Radičová obhajovala schránkovú firmu na Cypre slovami, že veď Cyprus je demokratická členská krajina Európskej únie?

Branislav DOBŠINSKÝ, moderátor
--------------------
Ale veď to teraz robil aj Ján Počiatek v prípade toho tendra na palivové karty.

Robert FICO, predseda vlády SR /Smer-SD/
--------------------
Ale dobre viete, že išlo o dcéru renomovanej spoločnosti. Toto nemôžete spájať absolútne, to nemá nič s tým spoločné. Ale my predsa reagujeme na problematiku, ktorá dnes je. Robert Kaliňák prišiel s vynikajúcim návrhom na elektronické trhovisko, kde úplne odpadáva akákoľvek šanca na korupciu alebo netransparentnosť.

Branislav DOBŠINSKÝ, moderátor
--------------------
A keď hovoríte o Radičovej vláde, tak oni zase prišli s tým zverejňovaním zmlúv, čo je tiež dôležité.

Robert FICO, predseda vlády SR /Smer-SD/
--------------------
No ale potom keď došlo ku kauzám, tak neurobili nikdy nič, lebo keby boli čokoľvek urobili, tak sa rozpadne vládna koalícia.

Branislav DOBŠINSKÝ, moderátor
--------------------
Dobre, aby sme nešli do minulosti, hovoríte schránky, ale zastavme sa u nich.

Robert FICO, predseda vlády SR /Smer-SD/
--------------------
Počkajte, ja chcem ešte povedať pár tých opatrení.

Branislav DOBŠINSKÝ, moderátor
--------------------
Dobre, ale aby sme to rozdelili, aby to neboli monológy, zostaňme napríklad u tých schránok. Vy ste dali teraz nejaký návrh. Keď ste išli do minulosti, ja si tiež pamätám, ako ste takpovediac odstrelili v priamom prenose Mikuláša Dzurindu práve preto, že mal polmiliónovú schránku vo financovaní, tá pôžička /nezrozumiteľné/. A vtedy ste ukázali, že veľmi dobre tomu systému rozumiete, viete, čo je to beneficiary owner, teda ako prijímateľ konečných výhod, teda tých peňazí. Správne ste to kritizovali, hoci Mikuláš Dzurinda sa bránil, že to nie je v rozpore so zákonom a nebolo to v rozpore so zákonom, ale bolo to čudné. No a teraz zase vláda schválila zákon, ktorý nerieši beneficiary ownera, nerieši reálne, kto reálne bude mať tie výhody alebo nebude mať výhody. Bolo tam nejaké uznesenie, že do troch mesiacov nový zákon. Čiže bude, môžete to potvrdiť, že do troch mesiacov bude zákon, ktorý bude postavený aj na tom, ako banky preverujú pranie špinavých peňazí, to znamená, že kam reálne tečú tie peniaze?

Robert FICO, predseda vlády SR /Smer-SD/
--------------------
Ja si myslím, že došlo k dohode v parlamente.

Branislav DOBŠINSKÝ, moderátor
--------------------
Čiže to môžete potvrdiť?

Robert FICO, predseda vlády SR /Smer-SD/
--------------------
Samozrejme, my sme, prvý krok vo vzťahu k schránkam sme urobili v zákone o verejnom obstarávaní už dávnejšie, ale tam to bolo na vôli.

Branislav DOBŠINSKÝ, moderátor
--------------------
Áno, 2010.

Robert FICO, predseda vlády SR /Smer-SD/
--------------------
Na vôli Úradu pre verejné obstarávanie. Teraz, dobre, vznikol problém, reagujeme. Prijali sme zákon, ktorý dnes prakticky automaticky vylučuje schránkovú firmu z verejného obstarávania na Slovensku a chceli sme spoluprácu v tejto téme aj s opozíciou. Tá nakoniec dopadla tak, že bolo prijaté uznesenie, ak mám správnu informáciu z Národnej rady a to uznesenie ukladá nájsť do 3 mesiacov ešte ďalšie riešenia. Nech na tom pracujú a ja.

Branislav DOBŠINSKÝ, moderátor
--------------------
Ale bude to spoločné riešenie, tak?

Robert FICO, predseda vlády SR /Smer-SD/
--------------------
Áno, myslím, že tam je spolu spolupráca s niektorými opozičnými poslancami. Ďalej chcem sa vrátiť k tomu elektronickému trhovisku, ktoré je jednoznačne protikorupčný nástroj. Ďalej urobili sme významné opatrenia, pokiaľ ide o financovanie politických strán, dokonca /nezrozumiteľné/, to je medzinárodné združenie štátov, prestalo monitorovať Slovensko z tohto dôvodu.

Branislav DOBŠINSKÝ, moderátor
--------------------
Zostávajú majetkové priznania.

Robert FICO, predseda vlády SR /Smer-SD/
--------------------
Áno, ďalej máme tu otázku ešte, ktorú teraz riešime, že kompletne chceme zmeniť systém menovania správnych rád v neziskových organizáciách ako sú napríklad nemocnice a ďalšie inštitúcie.

Branislav DOBŠINSKÝ, moderátor
--------------------
Pardon, že vás zase preruším, lebo toto mi vŕta v hlave. Došiel s tým minister Čislák, že teda budú meniť systém, ako sa nominujú ľudia, teda politickí nominanti v správnych radách nemocníc. Moja otázka znie, prečo len v rezorte zdravotníctva? Lebo poviem, klasická dojná krava, v úvodzovkách, údajne poviem, keďže vysielame, politických systémov a politických strán je napríklad SEPS. Máte podniky v rezorte hospodárstva, v rezorte financií, v rezorte školstva, v rezorte pôdohospodárstva, Štátne lesy a tak ďalej je SEPS spomínaný. Tam môžu politickí nominanti zostať alebo nerozšírite ten systém novej nominácie odstránenia politických nominantov na všetky rezorty?

Robert FICO, predseda vlády SR /Smer-SD/
--------------------
A potom kto bude za čo zodpovedný?

Branislav DOBŠINSKÝ, moderátor
--------------------
No ľudia vybratí v konkurzoch.

Robert FICO, predseda vlády SR /Smer-SD/
--------------------
Však vy si myslíte, že keď sa prijímajú ľudia do takých významných pozícií ako je povedzme SPP alebo ako je SEPS, že idú bez konkurzu? Všade sú normálne výberové konania.

Branislav DOBŠINSKÝ, moderátor
--------------------
Dobre, ale akú má logiku odstrániť rapera Ega z nemocnice a môže sedieť, čo ja viem, v SEPSe?

Robert FICO, predseda vlády SR /Smer-SD/
--------------------
Ale to neporovnávajte, ja hovorím o úplne iných formách právnych. Predsa SEPS je akciová spoločnosť. Máme štátne podniky, akciové spoločnosti, spoločnosti s ručením obmedzeným. Ale v prípade neziskových organizácií ide zväčša o nemocnice, ktoré sú prenajaté rôznym neziskovým organizáciám a v týchto neziskových organizáciách v správnych radách má štát niekoľkých zástupcov. Tam nie sú všetko za štát zástupcovia.

Branislav DOBŠINSKÝ, moderátor
--------------------
Čiže nerozšírite to na tie všetky?

Robert FICO, predseda vlády SR /Smer-SD/
--------------------
Ale veď my nemáme dôvod. Predsa to je pomaly tak, sa dostávame do takých zvláštnych polôh, že no veď nech opozícia obsadí tie štátne podniky.

Branislav DOBŠINSKÝ, moderátor
--------------------
Nie, konkurzy.

Robert FICO, predseda vlády SR /Smer-SD/
--------------------
Ale veď konkurzy prebiehajú všade a za činnosť toho podniku na konci dňa nesie zodpovednosť konkrétny minister, čiže minister musí mať nejaký dosah na to, ako funguje konkrétna firma, ktorá je pod ním, teraz hovorím najmä o štátnych akciových spoločnostiach a ďalších veciach. A ak ma niekto pocit, že keď sa všetko sprivatizuje a keď sa všetko odovzdá do súkromných rúk, že tam je potom všetko v poriadku, tak je na veľkom omyle.

Branislav DOBŠINSKÝ, moderátor
--------------------
To som nepovedal, ale on síce zodpovednosť niesť môže, ale iba politickú, nie napríklad aj hmotnú zodpovednosť.

Robert FICO, predseda vlády SR /Smer-SD/
--------------------
Pozrime sa na Slovenské elektrárne. Čiže tie kroky sa robia, ale ja to musím ešte raz zopakovať, rozdiel medzi mojou vládou a tými predchádzajúcimi je v tom, že ja mám voľné ruky a môžem konať. A myslím si, že som konal v prípade vecí, ktoré sa udiali, veľmi tvrdo. Pamätáte sa na moje vyjadrenie, keď predstaviteľ myslím Tiposu urobil tú neetickú vec s platobnou kartou v zahraničí.

Branislav DOBŠINSKÝ, moderátor
--------------------
Áno, červené topánočky kupoval.

Robert FICO, predseda vlády SR /Smer-SD/
--------------------
Pamätáte sa, čo sa udialo s predstaviteľom MH Invest, ktorý takisto bol riešený okamžite. Čiže ja mám voľné ruky a nestojí mi nikto za to, aby poškodzoval moje meno alebo poškodzoval meno celej politickej strany Smer a vlády ako takej. Čiže my máme z toho, pán redaktor, normálnu agendu. To nie je tak, že my sa niekde teraz trasieme v kúte, že čo zase bude alebo kde bude. Ja sa teším, všetko, čo sa nájde, sa bude jednoducho riešiť a poďme ukázať.

Branislav DOBŠINSKÝ, moderátor
--------------------
Nie je toho nejak priveľa?

Robert FICO, predseda vlády SR /Smer-SD/
--------------------
Ale veď začíname veciam napomáhať, čo si myslíte, že niektoré veci by len tak sa dostali niekam von, keby sme my nepúšťali nejaké informácie?

Branislav DOBŠINSKÝ, moderátor
--------------------
Čiže to púšťa Smer ako vojna v Smere?

Robert FICO, predseda vlády SR /Smer-SD/
--------------------
Aká vojna v Smere?

Branislav DOBŠINSKÝ, moderátor
--------------------
Pýtam sa.

Robert FICO, predseda vlády SR /Smer-SD/
--------------------
Pán redaktor, zase viete, to je, to je, najradšej mám, keď viete, to je symptomatické, už tak sa mi zdá, že pre celú opozíciu a sa k tomu aj pridávate.

Branislav DOBŠINSKÝ, moderátor
--------------------
Ale nie, ja som zažil veľa blát a poznám, ako na seba strany bonzovali.

Robert FICO, predseda vlády SR /Smer-SD/
--------------------
Pán redaktor, ja vám to teraz poviem inak, dobre? Nie aby vymysleli nejaký lepší program ako ponúka Smer, nemajú nič. Ja som to nazval, že to, čo ponúka opozícia, je alternatíva nenávisti a chaosu a je to tak. Ja si viem kľudne predstaviť, ako by vyzerala vláda, kde bude 7 politických strán a budú tam sedieť ľudia ako sú pán Sulík, pán Hlina, pán Matovič, pán Lipšic a tak ďalej, ale takto to je. Namiesto toho, že by dali nabok tú svoju alternatívu nenávisti a chaosu, ktorú ponúkajú a ponúkli by.

Branislav DOBŠINSKÝ, moderátor
--------------------
Ale neriešme teraz opozíciu, riešime vás.

Robert FICO, predseda vlády SR /Smer-SD/
--------------------
Vrátim sa k tej vašej otázke, k tej vašej otázke. A ponúkli by nejakú alternatívu k tomu nášmu sociálnodemokratickému programu, tak sa vytešujú, že Fico je konečne chorý, no snáď už odíde preč.

Branislav DOBŠINSKÝ, moderátor
--------------------
Nie, ale moja otázka bola iná, že či nie je priveľa tých káuz, či je to prejav kompetentnej a zodpovednej vlády?

Robert FICO, predseda vlády SR /Smer-SD/
--------------------
To nie je pravda, pán redaktor, vy ste zase hovorili o nejakej vojne v Smere. Veľmi dobre si pamätám, až tak starý nie som, mám dobrú pamäť a vytrénovanú pamäť. Opäť keď už neviete ponúknuť alebo aj médiá, aj opozícia, niečo konštruktívne voči nám, tak vojna v Smere, Fico je chorý, dobre že za chvíľku neodpadne a neodíde z politiky, možno sám od seba len tak podá demisiu. Preto neponúkajte takéto alternatívy verejnosti, tu je jasná sociálnodemokratická alternatíva.

Branislav DOBŠINSKÝ, moderátor
--------------------
Pán premiér, to sú otázky.

Robert FICO, predseda vlády SR /Smer-SD/
--------------------
Toto je jasná sociálnodemokratická alternatíva s 83 poslancami v parlamente, najstabilnejšia v histórii celého Slovenska.

Branislav DOBŠINSKÝ, moderátor
--------------------
A k tej alternatíve patria tie kauzy CT a vývarovní a schránok za palivové karty?

Robert FICO, predseda vlády SR /Smer-SD/
--------------------
Ale snáď nebudeme teraz hovoriť o tom, že toto tu akože predtým nebolo.

Branislav DOBŠINSKÝ, moderátor
--------------------
Bolo.

Robert FICO, predseda vlády SR /Smer-SD/
--------------------
Ale veď nikto to neriešil.

Branislav DOBŠINSKÝ, moderátor
--------------------
Ale sa to nejako kopí.

Robert FICO, predseda vlády SR /Smer-SD/
--------------------
No lebo to riešime, lebo prvýkrát som povedal, že to je naša agenda, že do toho jednoducho chceme ísť a chceme vyčistiť všetko, čo sa dá. Znovu tú vetu zopakujem, nikto mi nestojí v Smere za to, aby poškodzoval moje meno alebo aby poškodzoval meno politickej strany Smer-Sociálna demokracia, vláda. Toto je naša agenda.

Branislav DOBŠINSKÝ, moderátor
--------------------
Dobre, keď ste sa vracali do minulosti, tak napadol mi jeden taký pekný citát z roku 2002, to ste mali také volebné billboardy, že ako sa kradlo za Mečiara, tak sa kradne za Dzurindu. Skúsme to teraz akože posunúť ďalej, ako vy ste to zmenili. Vládnete tri roky, ako sa kradne za Fica?

Robert FICO, predseda vlády SR /Smer-SD/
--------------------
Rozdiel je v tom, pán redaktor, že my k tým kauzám sa priznávame a ich riešime. Neviem, či nechcete vidieť ten obrovský rozdiel, ktorý teraz ponúkam. Ten rozdiel je v tom, že nebojíme sa rozpadu vládnej koalície a naviac si uvedomujeme, že systém, ktorý tu vznikal od roku 1989, dokonca on má svoje hlboké korene už v socializme, aby sme boli teda veľmi presní, sa prenáša z jednej vlády na druhú vládu.

Branislav DOBŠINSKÝ, moderátor
--------------------
Myslíte klientelizmus, nepotizmus, korupcia a tak ďalej?

Robert FICO, predseda vlády SR /Smer-SD/
--------------------
Sa to z jednej vlády prenáša na druhú vládu. A veľmi záležalo od toho, aká je silná vláda a dokáže sa s týmito vecami vysporiadať. Keď je veľká koaličná vláda, neurobíte absolútne nič a príklad vlády Ivety Radičovej bol toho najkrajší príklad, neurobili ani v jednom prípade nič. Veď my dnes máme právoplatne odsúdeného poradcu pani Radičovej, ktorý spáchal trestný čin korupcie, dúfam, že to uznáte.

Branislav DOBŠINSKÝ, moderátor
--------------------
Keď ste spomenuli tú kauzu Vladimír Mečiar a tak ďalej, Veľký Slavkov, ja si spomeniem na jeden taký váš citát, ja to tu mám dokonca aj vo zvuku, ak môžem, nie je to veľmi dlhé.

Robert FICO, predseda vlády SR /Smer-SD/ /záznam/
--------------------
Samozrejme, že na Slovensku sú rôzne mafie. Nazývajme tieto mafie mafiami bielych golierov, jednoducho sú to poprepájané lobistické skupiny, ktoré dokážu ovplyvňovať. Dokážu ovplyvňovať súdy, dokážu ovplyvňovať prokuratúru, dokážu ovplyvňovať orgány vyšetrovacie, politické orgány. To je to, čo sa vždy lepí na vládnuce politické strany zboku. To je jednoducho ako rakovina, čaká to na tú bunku, ktorá príde do stredu. A to je jedno, či to je Dzurindova vláda, Ficova vláda, Mečiarova vláda, veď zlodeji nevymreli.

Branislav DOBŠINSKÝ, moderátor
--------------------
To je po kauze Veľký Slavkov, pamätáte sa. A teraz neovládli tie mafie, tie lobisticko-korupčné štruktúry Smer, vládu?

Robert FICO, predseda vlády SR /Smer-SD/
--------------------
Pán redaktor, neovládli nič, ani vojna nie je v Smere. To sú také sugestívne otázky, ktoré keď začnete klásť, tak vytvárate automaticky nejaký dojem. Nikto nikoho neovládol, pretože táto vláda je suverénna, na čele tejto vlády stojí predseda vlády, ktorý sa volá Robert Fico a nikto ho neovláda. Opakujem s tým, že lobizmus, ktorý existuje v každom štáte, sa vždy pokúša priblížiť vládnej moci. A všade tam, kde sa rozdávajú verejné zdroje, kde sú rôzne verejné súťaže, všade tam niekto stojí v pozore a pozerá, že ako by sa na to mohol prisať alebo priživiť. Veď to je systém, ktorý funguje všade na svete.

Branislav DOBŠINSKÝ, moderátor
--------------------
No a neprisáva sa aj teraz?

Robert FICO, predseda vlády SR /Smer-SD/
--------------------
Ale veď to riešime, ale veď to riešime. Prečo ste tieto otázky nekládli pani Radičovej?

Branislav DOBŠINSKÝ, moderátor
--------------------
Kládol.

Robert FICO, predseda vlády SR /Smer-SD/
--------------------
No tak určite, už si pamätám. Prečo ste sa pani Radičovej nepýtali, ako kŕmila predstaviteľa Penty klobásami vo vlastnom dome? Mňa sa stále pýtate, či som v nejakom byte bol alebo nie. Čiže toto je ten podstatný rozdiel, poďme to riešiť, veď ja sa tomu nebránim. Čo, máte pocit, že ja sa nechcem s vami rozprávať o kauzách alebo že ja sa vyhýbam prísť do parlamentu? A v tom je sila, v tom je sila.

Branislav DOBŠINSKÝ, moderátor
--------------------
Nie, to je v poriadku, ale teraz sa pýtam, teda priznávate, že tie kauzy napríklad s tým CT alebo tie vývarovne, že to prejav tých lobisticko-korupčno-klientelistických štruktúr, ale sú, áno alebo nie?

Robert FICO, predseda vlády SR /Smer-SD/
--------------------
Takisto to bolo, pretrváva to, ale veď s nimi bojujeme, pretrváva to. Samozrejme, že sú tu ľudia, ktorí dokážu ovplyvniť. Ako my môžeme ovplyvniť správanie sa alebo vidieť do správania sa správnej rady v nejakej nemocnici v Piešťanoch? Ja ani som nevedel, ani som netušil, že nejaká správna rada existuje. Ale dobre, vyšlo to na povrch, urobili sa rázne kroky, rázne rozhodnutia a ja si myslím, že takáto zodpovednosť nebola nikdy vyvodená.

Branislav DOBŠINSKÝ, moderátor
--------------------
Dobre a myslíte, že to stačí, pardon, že vás preruším, myslíte, že to stačí?

Robert FICO, predseda vlády SR /Smer-SD/
--------------------
Ale my ten systém ideme teraz meniť.

Branislav DOBŠINSKÝ, moderátor
--------------------
Nie, ja sa pýtam na iné, dokončím, že dobre, raper Ego teraz môže byť.

Robert FICO, predseda vlády SR /Smer-SD/
--------------------
Pán redaktor, ja neviem, kto je raper Ego.

Branislav DOBŠINSKÝ, moderátor
--------------------
Pán premiér, nechajte ma dohovoriť. Ja chcem len povedať, že teraz už je, dobre, odvolali ste, odvolal sa zo správnej rady a v pohode si teraz robí vianočné nákupy. Moja otázka ale znie, veď ten systém možno začne fungovať vtedy, keď bude hmotná zodpovednosť verejných funkcionárov a keď bude trestnoprávna zodpovednosť. A ja vám pripomeniem, za tých 20, vyše 20 rokov, teraz ste spomenuli poradcu pani Radičovej, áno, ale čo sa týka nejakých top politikov a sám ste hovorili, že sa nabaľujú v politike, nebol odsúdený a zavretý nikto. A to je moja otázka, hmotná zodpovednosť, trestnoprávna zodpovednosť, kde to je?

Robert FICO, predseda vlády SR /Smer-SD/
--------------------
Dobre, ak je pravda, to čo je napísané v Gorila a vy sa všetci tvárite, že je, tak tam máte toho dostatočne veľa na to, aby ste začali niekoho trestne stíhať.

Branislav DOBŠINSKÝ, moderátor
--------------------
A tam sa hovorí aj o vás, aj o Paškovi.

Robert FICO, predseda vlády SR /Smer-SD/
--------------------
Počkajte, počkajte, o mne sa hovorí v akej súvislosti?

Branislav DOBŠINSKÝ, moderátor
--------------------
Gorila.

Robert FICO, predseda vlády SR /Smer-SD/
--------------------
Ale že čo?

Branislav DOBŠINSKÝ, moderátor
--------------------
No napríklad pán Határ.

Robert FICO, predseda vlády SR /Smer-SD/
--------------------
Pán redaktor, buďte zase trošku korektný, o čom je Gorila? Gorila bola.

Branislav DOBŠINSKÝ, moderátor
--------------------
Hlavne o pravicovej vláde.

Robert FICO, predseda vlády SR /Smer-SD/
--------------------
Gorila bola o privatizácii strategických majetkov predovšetkým v Slovenských elektrárňach.

Branislav DOBŠINSKÝ, moderátor
--------------------
Súhlasím.

Robert FICO, predseda vlády SR /Smer-SD/
--------------------
No tak nehovorte prosím o mne.

Branislav DOBŠINSKÝ, moderátor
--------------------
Ale boli ste tam spomenutí aj vy v súvislosti s nejakým pánom Határom.

Robert FICO, predseda vlády SR /Smer-SD/
--------------------
Prosím, prosím ešte raz a o mŕtvych len dobre, vás poprosím takisto, dobre? Takže nevťahujte do relácie človeka, ktorý zomrel. Moje meno v Gorile nebolo spomínané v súvislosti so žiadnymi peniazmi, s ničím, s ničím, ale ak sa teda pýtate, či sme schopní nejakých ľudí dostať alebo nedostať, ale ja som za to, aby orgány činné v trestnom konaní naozaj preverovali, či si pán Hrušovský delil tých 20-30 miliónov korún na stole.

Branislav DOBŠINSKÝ, moderátor
--------------------
A povedzme aj tieto veci okolo firmy Komet a tak ďalej?

Robert FICO, predseda vlády SR /Smer-SD/
--------------------
Všetko nech sa preverí, pretože ja som zato, aby sme konečne slovenskej verejnosti vedeli ponúknuť reálne výsledky. Zatiaľ reagujem len z pozície predsedu vlády a ponúkam.

Branislav DOBŠINSKÝ, moderátor
--------------------
Dobre, čo hovoríte na prezidentský nápad, zdravotnícka Kobra, že by bol špecializovaný tím, ktorý by riešil, lebo naozaj deje sa tam toho príšerne veľa a je to citlivý rezort.

Robert FICO, predseda vlády SR /Smer-SD/
--------------------
Pán prezident je reprezentatívny orgán štátu, nemá žiadne výkonné právomoci. Za vládu Slovenskej republiky zodpovedá predseda vlády a vláda, pán prezident má svoje reprezentatívne právomoci.

Branislav DOBŠINSKÝ, moderátor
--------------------
To chápem, ale nápad.

Robert FICO, predseda vlády SR /Smer-SD/
--------------------
Pokiaľ ide o zdravotníctvo, pripravuje minister zdravotníctva celý rad konkrétnych vecí. Chceme na to reagovať, pretože nie je mojou úlohou, ani to nechcem a mňa to mrzí, že dobré hospodárske a sociálne výsledky sa začali prekrývať týmito vecami, ale my sme si povedali dobre, ak to tak je, poďme z toho urobiť normálnu agendu. Robíme z toho normálnu agendu a ja budem ako predseda vlády konať vždy veľmi tvrdo, pretože musí verejnosť vidieť, že keď zatiaľ nie sme schopní vyvodiť zodpovednosť trestnoprávnu, lebo viete, že to nie je ľahké, vždy je to dôkazné bremeno na strane štátu. Ja vidím teraz, ja som veľmi rád, že sa vyriešil aj problém s generálnym prokurátorom.

Branislav DOBŠINSKÝ, moderátor
--------------------
Dostaneme sa ku generálnemu, ale spýtam sa. Máme tu jednu inštitúciu a s nemalým rozpočtom, ktorá má v popise práce aj napríklad ako sa šafári s verejnými zdrojmi alebo nakladá s verejnými zdrojmi, volá sa SIS, tajná služba. Moja otázka znie, ona o ničom z tohto nevedela a keď vedela, buď to viete, keď to neviete, to znamená, že to nevedela a načo ju potom kŕmime?

Robert FICO, predseda vlády SR /Smer-SD/
--------------------
Pán redaktor, hovoríte s absolútnou neznalosťou veci, tak ak dovolíte, s vami sa o SIS baviť nebudem, pretože o tom nič neviete, to je jedna vec. A druhá vec je.

Branislav DOBŠINSKÝ, moderátor
--------------------
A prečo nevedia napríklad, kde putujú peniaze zo zdravotného poistenia na Cyprus alebo z mýta na Cyprus?

Robert FICO, predseda vlády SR /Smer-SD/
--------------------
Pán redaktor, všetky informácie, ktoré Slovenská informačná služba dostáva a disponuje nimi a ktoré naznačujú, že došlo k spáchaniu trestného činu, sú okamžite posúvané orgánom činným v trestnom konaní, tak prosím nevytvárajte zase obraz, že tu kŕmime tajnú službu. Pán redaktor, viete, znovu sme v nejakej pozícii. Načo kŕmite tajnú službu? Tajná služba je služba, ktorej úlohou je predovšetkým bojovať proti terorizmu, získavať informácie ohľadne bezpečnosti tohto štátu. Vykonáva aj určité úlohy na pozícii povedzme hospodárskej špionáže, kde získava nejaké informácie určitého charakteru. Len zato, že nečítate o Slovenskej informačnej službe v novinách, tak nehovorte o tom, že načo ju kŕmime.

Branislav DOBŠINSKÝ, moderátor
--------------------
Nie, ja sa len pýtam, že.

Robert FICO, predseda vlády SR /Smer-SD/
--------------------
Nechajte, ja si musím chrániť inštitúcie tohto štátu, pretože ich trháte všetci ako nejaký trhací kalendár. Slovenská informačná služba dnes požíva jeden z najlepších imidžov aký vôbec mohla mať. Je považovaná za dôveryhodnú inštitúciu. A ja som už nejedenkrát, nejedenkrát dostal osobné poďakovanie buď od partnera zahraničného alebo priamo od predstaviteľa tajnej služby, kde sa chcú veľmi poďakovať za to, ako Slovenská informačná služba medzinárodne spolupracuje.

Branislav DOBŠINSKÝ, moderátor
--------------------
To im neberiem, ale oni napríklad neživia emisie alebo neživia mýto alebo neživia zdravotné poisťovne. Viete, kto sú ich majiteľmi?

Robert FICO, predseda vlády SR /Smer-SD/
--------------------
Všetky informácie, ktorá má tajná služba, postúpila orgánom činným v trestnom konaní. Ja nie som žiadny vyšetrovateľ. Ak to bude mať na stole, ak budem mať na stole akúkoľvek informáciu ja a budem o nej presvedčený, že táto informácia u mňa vyvoláva potrebu vyvolať politickú zodpovednosť, budem túto politickú zodpovednosť vyvolávať okamžite.

Branislav DOBŠINSKÝ, moderátor
--------------------
A tie mená neviete?

Robert FICO, predseda vlády SR /Smer-SD/
--------------------
Ale aké mená mám vedieť?

Branislav DOBŠINSKÝ, moderátor
--------------------
No kto stojí za mýtnym systémom, kto stojí za Dôverou.

Robert FICO, predseda vlády SR /Smer-SD/
--------------------
Ale ako to mám ja vedieť, ako to ja máme vedieť?

Branislav DOBŠINSKÝ, moderátor
--------------------
No oni by to mali vedieť.

Robert FICO, predseda vlády SR /Smer-SD/
--------------------
Ale veď predsa Dôvera je dnes súkromná spoločnosť 100%. Kto vytvoril Dôveru, pán redaktor? Ešte raz, kto vytvoril Dôveru? Za akej vlády vznikla Dôvera?

Branislav DOBŠINSKÝ, moderátor
--------------------
Jej akcionári.

Robert FICO, predseda vlády SR /Smer-SD/
--------------------
Ešte raz, za akej vlády vznikla Dôvera?

Branislav DOBŠINSKÝ, moderátor
--------------------
Za Dzurindovej.

Robert FICO, predseda vlády SR /Smer-SD/
--------------------
No tak spýtajte pána Dzurindu, kto je dnes majiteľom, prečo sa mňa pýtate? Je to 100% súkromná spoločnosť.

Branislav DOBŠINSKÝ, moderátor
--------------------
Kde plynú naše peniaze, odvody.

Robert FICO, predseda vlády SR /Smer-SD/
--------------------
Ale to bolo za pána Dzurindu, tak pýtajte sa ľudí, ktorí založili Dôveru, kto je dnes skutočným majiteľom dôvery.

Branislav DOBŠINSKÝ, moderátor
--------------------
Ale vy riadite tajnú službu, ja sa pýtam.

Robert FICO, predseda vlády SR /Smer-SD/
--------------------
Ale to nevie, to sú ľudia.

Branislav DOBŠINSKÝ, moderátor
--------------------
Ani za mýtnym systémom, ani teraz Paywell, tie karty, tam je tiež nejaká schránka.

Robert FICO, predseda vlády SR /Smer-SD/
--------------------
Táto schránka v prípade včerajšieho odvolávania Jána Počiatka bola jasne vysvetlená a to je len jednoducho firma, ktorá vznikla od renomovanej firmy, ktorá sa v týchto oblastiach pohybuje už dlhé, dlhé roky. Nie, podstata našej diskusie je v tom, že vy nechcete akceptovať ani to, že ja to považujem za agendu, veď ja sa tu nebránim pred vami. Naopak, využívam aj túto pozíciu v Slovenskom rozhlase, aby som povedal každému, že chcem to čistiť, ale ja nemôžem ľudí zatvárať. Ja môžem len povedať odíď z funkcie, choď preč a môžem povedať niekomu, že napíšte trestné oznámenie alebo pozrite sa na to, že či to nie je trestný čin. Ale svet nefunguje tak, že zdvihnete telefón a zavoláte generálnemu prokurátorovi a poviete mu, že pán generálny prokurátor, tohto odstíhaj. Takto to možno bolo v minulosti.

Branislav DOBŠINSKÝ, moderátor
--------------------
Dúfajme, že to tak nebude fungovať. Ale keď hovoríte generálny prokurátor, lebo teraz Ústavný súd skonštatoval, že pán prezident sa, poviem to diplomaticky, mýlil v prípade pána Čentéša a že porušil jeho práva tým, že tie dôvody, ktoré uviedol, že prečo ho nevymenuje ako parlamentom zvoleného kandidáta za generálneho prokurátora, neboli ústavné alebo neboli v poriadku a teda tým porušil ústavné práva. No, prezident porušujúci ústavné práva kandidáta na generálneho prokurátora je dosť vážna vec. Moja otázka ale znie, že či aj vy preberáte istý diel politickej zodpovednosti, keďže vy ste vtedy nečakali, zvolili ste si svojho nominanta, nečakali ste na tento verdikt alebo to bol úmysel?

Robert FICO, predseda vlády SR /Smer-SD/
--------------------
A čo mám ja prosím vás spoločné s generálnym prokurátorom, okrem toho, že to je môj spolužiak, mi povedzte, čo s tým mám, aj primátor Bratislavy?

Branislav DOBŠINSKÝ, moderátor
--------------------
Nie, to nie je podstatné. Áno, spolužiakov si človek nevyberá. Ale vy ste vtedy nečakali, hoci vám mnohí hovorili, počkajte na to meritórne rozhodnutie, konkrétne toto a nevoľte nového generálneho prokurátora, lebo budeme mať dvoch. Vy ste nečakali, či teda preberáte za toto politickú zodpovednosť?

Robert FICO, predseda vlády SR /Smer-SD/
--------------------
Ja nevychádzam z údivu, pán redaktor, čo dnes vy tu dokážete zo seba dostať. Ešte raz, viete, ako bol pán Čentéš v parlamente zvolený. Bola to hanba nad hanbu, pretože poslanci opozície terajšej, vládnej koalície chodili, fotografovali si lístky, kontrolovali sa.

Branislav DOBŠINSKÝ, moderátor
--------------------
Áno, menil sa spôsob voľby, pamätám.

Robert FICO, predseda vlády SR /Smer-SD/
--------------------
Potom sa udiali niektoré veci, ktoré vyviedol pán Čentéš a pán prezident, keďže má na to oprávnenie odmietnuť kandidáta, pán prezident Gašparovič presne v súlade s nálezom Ústavného súdu povedal, že on pána Čentéša nevymenuje a uviedol nejaké dôvody.

Branislav DOBŠINSKÝ, moderátor
--------------------
A Ústavný súd mu povedal, tak teda ste sa mýlili.

Robert FICO, predseda vlády SR /Smer-SD/
--------------------
Ale v tomto okamihu pre nás všetko skončilo, pretože žiadne podanie na Ústavný súd nemá odkladný účinok, ak mi dobre rozumiete.

Branislav DOBŠINSKÝ, moderátor
--------------------
Nemá, ale politický.

Robert FICO, predseda vlády SR /Smer-SD/
--------------------
My sme videli, že Generálna prokuratúra je v totálnom rozklade, prezident postupoval v súlade.

Branislav DOBŠINSKÝ, moderátor
--------------------
Čiže stojíte si za tým, že ste vtedy nechali zvoliť pána Čižnára, stojíte si za tým tak?

Robert FICO, predseda vlády SR /Smer-SD/
--------------------
Samozrejme, pretože bol chaos na Generálnej prokuratúre. Tu bol legitímny, demokratický postup pána prezidenta Gašparoviča. Pán prezident Gašparovič odmietol pána Čentéša, tak sme pristúpili k voľbe nového kandidáta na generálneho prokurátora, mimochodom kandidáta, ktorého odporučili samotní prokurátori. A dobre viete, že dnes generálny prokurátor požíva veľkú mieru rešpektu na prokuratúre. No a potom pán prezident Gašparovič tohto človeka vymenoval za generálneho prokurátora. To, že Ústavný súd dnes konštatuje, že nesúhlasí s dôvodmi, ktoré pán prezident uviedol, lebo vlastne išlo o dôvody.

Branislav DOBŠINSKÝ, moderátor
--------------------
Nie že nesúhlasi, on povedal, že pán prezident porušil, exprezident, porušil jeho práva.

Robert FICO, predseda vlády SR /Smer-SD/
--------------------
Ale na základ toho, že nepovažoval dôvody, ktoré pán prezident Gašparovič uviedol, že jednoducho neboli dostatočné. No dobre, nechcem teraz dopredu hovoriť, možno že prídu nejaké podobné rozhodnutia aj do budúcnosti, tak uvidíme na Ústavnom súde, že či takisto budete hovoriť ako hovoríte teraz.

Branislav DOBŠINSKÝ, moderátor
--------------------
V čom?

Robert FICO, predseda vlády SR /Smer-SD/
--------------------
Počkajme si chvíľu.

Branislav DOBŠINSKÝ, moderátor
--------------------
Dobre, vzhľadom na čas ešte by som rád nakusol to, čo ste v úvode spomenuli jednou vetou, Gabčíkovo. No, tam ste uvádzali viacero dôvodov verejne viackrát, v parlamente, na úrade vlády, že tých dôvodov na vypovedanie zmluvy je viac v prípade Gabčíkova, že nevidíte do účtovníctva, že sa nestarajú, o čo sa starať majú, že nevyplácajú také peniaze aké by vyplácať mali a tak ďalej a tak ďalej a tak ďalej. Vážne dôvody. Napokon ale zmluva bola vypovedaná a dôvod žiadny tam nebol uvedený, bolo to podľa článku, ktorý ale podľa Enelu umožňuje žiadať o satisfakciu, finančnú satisfakciu a nie malú, mnohomiliónovú. To bola chyba, omyl alebo ako to chápať, ako interpretovať to, že tam neboli uvedené žiadne dôvody, hoci ste ich uvádzali viaceré verejne?

Robert FICO, predseda vlády SR /Smer-SD/
--------------------
Nič sa nedeje náhodne a trošku ma mrzí, že nás považujete za takých hlupákov, že my sme urobili výpoveď s tým, že automaticky za to zaplatíme nejaké veľké peniaze. Fakt je ten, že Vodná elektráreň Gabčíkovo je perla, je to najvýznamnejšia vodná elektráreň na Slovensku s výkonom 720 megawatt. Táto vodná elektráreň bola daná vládou Mikuláša Dzurindu ako darček talianskej spoločnosti Enel pri privatizácii Slovenských elektrární. To je zvláštne, že my sa tu bavíme o predraženom CT, ale nehovoríme o tom, čo to bola za krádež pri privatizácii Slovenských elektrární. Ja iba jeden údaj, pokiaľ by nedostali Taliani Vodnú elektráreň Gabčíkovo na 30 rokov, tak kúpna cena Slovenských elektrární nie je 860, ale 860 mínus 240 miliónov eur. Takto si ocenili Taliani Vodnú elektráreň Gabčíkovo. My tvrdíme, že to bolo v rozpore s medzinárodným právom, a preto sme aj v roku 2006 a 2007 iniciovali celý rad žalôb a žiadame, aby táto zmluva bola vyhlásená za neplatnú. Najväčšie alebo najhroznejšie na tejto kauze je to, že len tento jeden jediný nájom vodnej elektrárne, nájom Vodnej elektrárne Gabčíkovo by za pár rokov zaplatil celú kúpnu cenu za Slovenské elektrárne, čo považujem naozaj za niečo neakceptovateľné. My sme vyzvali taliansku spoločnosť Enel už pred niekoľkými mesiacmi, aby odstránila vady, pretože podľa zmluvy o prenájme na 30 rokov má nejaké povinnosti, my jej platíme nejaké peniaze. Talianska spoločnosť Enel neurobila nič. My sme vypovedali zmluvu presne podľa toho článku, na základe ktorého sa vypovedá zmluva a počkajte na ďalšie kroky.

Branislav DOBŠINSKÝ, moderátor
--------------------
A prečo tam neboli tie dôvody uvedené?

Robert FICO, predseda vlády SR /Smer-SD/
--------------------
Opakujem, počkajte na ďalšie kroky.

Branislav DOBŠINSKÝ, moderátor
--------------------
A keď budú ďalšie kroky žaloba, arbitráž teda presnejšie a náhrada škody, kto to zaplatí?

Robert FICO, predseda vlády SR /Smer-SD/
--------------------
Pán redaktor, je zvláštne, že nevidíte ani tri minúty dopredu. Jednoducho čo môže dnes žiadať talianska spoločnosť Enel?

Branislav DOBŠINSKÝ, moderátor
--------------------
Ušlý zisk.

Robert FICO, predseda vlády SR /Smer-SD/
--------------------
Prosím?

Branislav DOBŠINSKÝ, moderátor
--------------------
Ušlý zisk.

Robert FICO, predseda vlády SR /Smer-SD/
--------------------
Dobre. Dostala by talianska elektráreň, talianske elektrárne by dostali tieto peniaze v priebehu 30 rokov?

Branislav DOBŠINSKÝ, moderátor
--------------------
To ja netuším, to musí povedať arbitrážny.

Robert FICO, predseda vlády SR /Smer-SD/
--------------------
Nie, ešte raz. Máte zmluvu na 30 rokov, 8 rokov tá zmluva už je, 8 rokov Taliani brali odtadiaľ peniaze. Ak by pokračoval ten nájom ďalších 22 rokov, dostali by tie peniaze? Dostali by ich. Tak aký je rozdiel v tom, že keby dnes vyhrali nejaký spor a tie peniaze by dostali na začiatku v porovnaní s tým, že 30 rokov by sa na ne čakalo? Lenže o to tu nejde. My si myslíme, že talianska spoločnosť Enel hrubo porušovala dohody.

Branislav DOBŠINSKÝ, moderátor
--------------------
Prečo ste im to nenapísali do tej výpovede?

Robert FICO, predseda vlády SR /Smer-SD/
--------------------
Pán redaktor, veď si prečítajte teda tú zmluvu, aby ste vedeli, aké sú kroky. Najprv je výpoveď a potom je ďalší právny krok, ktorý prichádza do úvahy.

Branislav DOBŠINSKÝ, moderátor
--------------------
Čiže nebojíte sa arbitráže a že niečo na tom utrpíme alebo teda súdu, kde by sme mohli potom platiť Enelu?

Robert FICO, predseda vlády SR /Smer-SD/
--------------------
S tými arbitrážami nás plašíte všetci v súvislosti so zdravotnými poisťovňami, všetky sme povyhrávali tieto arbitráže. Nebojím sa toho, nebojím sa toho, pretože vieme, o čom hovoríme. Také vážne rozhodnutie, aké sme urobili vo vzťahu k Vodnej elektrárni Gabčíkovo, sa nerobí bez toho, aby sme nemali analýzu.

Branislav DOBŠINSKÝ, moderátor
--------------------
Bola to súčasť tlaku na to, že chcete stále kúpiť elektrárne?

Robert FICO, predseda vlády SR /Smer-SD/
--------------------
Nie, to nemá nič spoločné s kúpou elektrární. Toto má spoločné s tým, že táto Vodná elektráreň Gabčíkovo nikdy nemala byť daná do prenájmu talianskej spoločnosti Enel.

Branislav DOBŠINSKÝ, moderátor
--------------------
Dobre, blíži sa koniec roka. Asi by bolo dobré, ak máte reálne záujem o elektrárne, prejaviť ten záujem formálne. Urobí to vláda?

Robert FICO, predseda vlády SR /Smer-SD/
--------------------
Pokiaľ ide o Vodnú elektráreň Gabčíkovo a pokiaľ ide o samotné elektrárne ako také, našou prioritou je dostavba Mochoviec, tretieho a štvrtého bloku, kde musí prísť k spolupráci medzi štátom a Talianmi.

Branislav DOBŠINSKÝ, moderátor
--------------------
Čiže kúpite ich?

Robert FICO, predseda vlády SR /Smer-SD/
--------------------
Nie, nie, nie, počúvajte ma. Našou prioritou je dostavba tretieho a štvrtého bloku a táto dostavba je možná len vtedy, ak bude efektívne pokračovať spolupráca štátu ako 34% vlastníka Slovenských elektrární a talianskej spoločnosti Enel ako 66% vlastníka Slovenských elektrární. Za týchto podmienok si myslím, že je zbytočné hovoriť o odpredaji 66 %, pokiaľ nebude dostavaný tretí a štvrtý blok Mochovce.

Branislav DOBŠINSKÝ, moderátor
--------------------
Čiže ak to správne chápem, Enel zo Slovenska neodchádza?

Robert FICO, predseda vlády SR /Smer-SD/
--------------------
Možno že by chcel, ale potrebuje k tomu spoluprácu štátu. Ja opakujem, ja tvrdím, že my sme pripravení s Enelom spolupracovať na dostavbe tretieho a štvrtého bloku. A pokiaľ by v tomto okamihu to predávali a odchádzali, tak sa automaticky zastaví výstavba tretieho a štvrtého bloku, čo si nemôžeme dovoliť.

Branislav DOBŠINSKÝ, moderátor
--------------------
Tém by bolo veľa ešte, ale čas nepustí, takže ďakujem v tejto chvíli predsedovi vlády Robertovi Ficovi.

Robert FICO, predseda vlády SR /Smer-SD/
--------------------
Ďakujem aj ja za pozvanie, všetko dobré.

Branislav DOBŠINSKÝ, moderátor
--------------------
No a pekný zvyšok víkendu od mikrofónu praje aj Braňo Dobšinský.

24.1.2015
Rádio Slovensko
Sobotné dialógy s predsedom vlády
24.1.2015    Rádio Slovensko    str. 01   12:10 Sobotné dialógy
            
Branislav DOBŠINSKÝ, moderátor
--------------------
Občanov, ktorí po desiatich rokoch sporenia odchádzajú na dôchodok, zaskočili ich prvé celoživotné penzie z druhého piliera. Za príliš nízke ich považujú nielen politici, ale aj ekonómovia. Vláda reaguje opätovným, tento raz už štvrtým otvorením druhého piliera. Premiér o ňom hovorí ako o podvode pravicových vlád. Naopak opozícia zase za podvodníka označuje samotného premiéra. Zásadné okresávania až rušenia pritom zažívajú systémy kapitálového penzijného sporenia aj v okolitých krajinách, od Maďarska po Poľsko, Česko, či Pobaltské krajiny. Podľa slovenského ministra práce ale zrušenie druhého piliera nie je u nás na programe dňa. Európu začalo obchádzať strašidlo teroristických útokov radikálnych islamistov, ako aj hrozba nárastu extrémnych protiislamských nálad. No a Slovensko sa zasa pripravuje na referendum. Dámy i páni, príjemné sobotné popoludnie. Ako obvykle je čas Sobotných dialógov tento raz s predsedom vlády Robertom Ficom. Dobrý deň.

Robert FICO, predseda vlády SR /Smer-SD/
--------------------
Dobrý deň, ďakujem za pozvanie.

Branislav DOBŠINSKÝ, moderátor
--------------------
Pán premiér, in medias res, vrátim sa ešte k siedmemu januáru tohto roka k Parížu. Skúsil by som na úvod citát: "Hlboko nesúhlasím s vašim názorom a tým, čo hovoríte, ale zo všetkých síl budem až do smrti hájiť vaše právo to vysloviť." To povedal filozof, mysliteľ, spisovateľ Francois Voltaire. Má si za týmto, za tou slobodou prejavu, slobodou slova a až do tej miery povedzme karikatúr, ktoré môžu zosmiešňovať ideológie, náboženstvá, Európa stáť aj napriek tomu teroristickému desivému útoku v Paríži siedmeho januára?

Robert FICO, predseda vlády SR /Smer-SD/
--------------------
Ako dobre viete, pán redaktor, v rokoch ´94 až 2000 som zastupoval Slovenskú republiku na Európskom súde pre ľudské práva, a preto téma slobody prejavu a predovšetkým šírky slobody prejavu je mi veľmi blízka, ale nerád by som zneužíval tento priestor. Fakt je ten, že žiadna sloboda nie je absolútna. Každá jedna sloboda, ktorá je garantovaná medzinárodnými predpismi alebo vnútroštátnymi predpismi, musí mať nejaké hranice. Čiže na jednej strane musíme byť veľmi kritickí a hovoriť, že sloboda slova odtiaľ-potiaľ, že či je správne urážať náboženstvo, ideológiu, to je naozaj veľmi diskutabilné, ale na druhej strane zase predsa nikto nemôže akceptovať takýto spôsob riešenia konfliktu, že niekto zoberie kalašnikov, príde do redakcie a pozabíja ľudí. Takáto reakcia bola absolútne neadekvátna, a preto aj veľmi spontánne svet na túto reakciu reagoval. A popri tom možno sa znovu teraz otvára otázka, že ako ďaleko sloboda prejavu, sloboda slova môže zájsť, že či ďalšie uverejňovanie podobných karikatúr nie je len zbytočnou provokáciou, nejakou vodou na mlyn ďalším teroristickým útokom, ale asi to bude vyžadovať nejaký čas, aby došlo k takej nejakej vzájomnej rovnováhe.

Branislav DOBŠINSKÝ, moderátor
--------------------
No v každom prípade ako slovenský premiér, tak aj odborníci, ktorí sa téme terorizmu venujú, ubezpečujú, že Slovensko je takpovediac momentálne v závetrí, že teroristi zrejme nebudú hľadať ciele u nás. Na druhej strane ale sme takou takpovediac tylovou zónou. Pokiaľ vo Francúzsku, v Nemecku sa niečo môže diať a veštia odborníci, že sa asi bude diať, tak tu môžu povedzme teroristi si niečo plánovať, môžu si tu prepierať peniaze a tak ďalej. A logická otázka preto znie, že či aj u nás na Slovensku máme posilniť právomoci Slovenskej informačnej službe, posilniť jej finančné zdroje, na druhej strane, samozrejme, aj tým pádom kontrolu?

Robert FICO, predseda vlády SR /Smer-SD/
--------------------
Ja by som dnes nerobil žiadne rozdiely medzi krajinami, ktoré sú členskými štátmi NATO, pretože Slovenská republika je súčasťou operácií v Afganistane, hoci dochádza k postupnému sťahovaniu vojakov, ale bude tam naša prítomnosť v podobe tréningu.

Branislav DOBŠINSKÝ, moderátor
--------------------
A boli aj obete slovenské.

Robert FICO, predseda vlády SR /Smer-SD/
--------------------
Áno, samozrejme, boli aj obete. Čiže my sa nemôžeme uspokojovať tým, že nás sa takáto vec nemôže dotýkať. Na druhej strane a to je pravda, nie sme krajina, kde by dochádzalo k takým extrémnym vyjadreniam na adresu povedzme islamu ako to vidíme v krajinách ako je Francúzsko alebo ako je Nemecko. Nie sú u nás také extrémne vyjadrenia, pokiaľ ide o príchod ľudí z iných krajín, teda takzvaná migrácia, imigrácia.

Branislav DOBŠINSKÝ, moderátor
--------------------
Máme ich málo tie menšiny.

Robert FICO, predseda vlády SR /Smer-SD/
--------------------
Áno a po prvé, to je jeden dôvod a druhý dôvod je, že Slovensko, keďže ešte nedosahuje 100 % priemeru životnej úrovne Európskej únie, nie je tak atraktívne pre týchto ľudí ako je Nemecko, Francúzsko alebo podobné štáty. Napriek tomu hneď potom, ako sa udiali tieto tragické udalosti, ku ktorým sa vláda Slovenskej republiky, aj ja, sme sa postavili veľmi jasne, som na hodinovej báze komunikoval a tá komunikácia prebieha stále tak s riaditeľom Slovenskej informačnej služby, ako aj s ďalšími bezpečnostnými zložkami. Osoby, u ktorých si myslíme, že by mohli byť rizikové, sú podstatne hlbšie monitorované. Dávame všetky veci dohromady tak, aby Slovensko pre prípad, že by sa niečo podobné mohlo vyskytnúť, bolo možno lepšie pripravené ako iné krajiny.

Branislav DOBŠINSKÝ, moderátor
--------------------
Pardon, že vás preruším, hovoríte lepšie monitorované, je to aj na tej báze povedzme náboženského alebo pôvodu tých ľudí, respektíve krajín, odkiaľ prichádzajú?

Robert FICO, predseda vlády SR /Smer-SD/
--------------------
Každá krajina si sleduje, teraz nemôžem ísť do detailov, pretože by som hovoril prísne tajné veci a Slovenská informačná služba je presne o tom, že musí niektoré veci držať v tajnosti. Môžem len povedať, že sú kategórie ľudí, cudzincov, ale možno niekedy aj našich občanov, ktorí sú na našom území a správajú sa iracionálne alebo správajú sa zvláštne, správajú sa tak, že vyvolávajú pochybnosti o tom, či v budúcnosti by náhodou nemohli niečo tejto krajine vyviesť. Títo ľudia sú monitorovaní na pravidelnej báze. Je to procedúra, ktorá je typická pre všetky demokratické krajiny. Ja len chcem pripomenúť a za týmito slovami si stojím, že Slovenská informačná služba vzhľadom na medzinárodnú spoluprácu, ktorej je súčasťou, požíva obrovský kredit. Požíva obrovský kredit aj preto, že sme krajina, ktorá je susednou krajinou Ukrajiny, sme krajina, kde dokážeme podstatne lepšie rozumieť napríklad niektorým jazykom, ktorým nerozumejú iní. Preto naše informácie sú veľmi cenné. Na druhej strane aj my dostávame informácie, ktoré potrebujeme, aby sme si vedeli zabezpečiť v našej krajine poriadok. Na tento moment, na tento okamih vyjadrím sa k dvom témam. Je to téma ukrajinského konfliktu. Sme nezaregistrovali nič zvláštne na slovensko-ukrajinskej hranici. Túto hranicu monitorujeme podstatne podrobnejšie ako predtým a rovnako štandardne monitorujeme ľudí, u ktorých si myslíme, že môže existovať nejaké riziko. Ale najmä taká najväčšia ťarcha alebo taký najväčší dôraz Slovenská informačná služba v týchto dňoch a mesiacoch kladie na účinnú medzinárodnú spoluprácu predovšetkým v oblasti výmeny informácií.

Branislav DOBŠINSKÝ, moderátor
--------------------
Už po jedenástom septembri, keď padli Dvojičky v Spojených štátoch, tak došlo k takému istému posunu v otázke dvoch kvalít. Jedna kvalita je bezpečnosť, čo je prioritnou úlohou štátu chrániť bezpečnosť občanov a druhá vec je právo na súkromie, právo na cestovanie a tak ďalej a tak ďalej. Ste fanúšikom v tomto slova zmysle, no fanúšikom alebo myslíte si, že bude treba ešte viac v mene bezpečnosti obetovať právo na súkromie, právo na cestovanie a podobné veci?

Robert FICO, predseda vlády SR /Smer-SD/
--------------------
Pamätám sa, ja som už spomínal tie roky ´94-2000, kedy v súvislosti aj s útokmi Írskej republikánskej armády v minulosti vznikla veľmi vážna ľudsko-právna téma, že či človek, ktorý dá bombu do autobusu a zabije 30 alebo 40 ľudí a má informácie o ďalších možných útokoch v budúcnosti, si zaslúži v trestnom stíhaní, v trestnom konaní také isté zaobchádzanie ako zlodej bicykla. Lebo zlodej bicykla je človek, na ktorého sa musí vzťahovať prezumpcia neviny.

Branislav DOBŠINSKÝ, moderátor
--------------------
No naše právo hovorí, že áno.

Robert FICO, predseda vlády SR /Smer-SD/
--------------------
No ale to je problém európsky, pretože v Európe sme v tomto veľmi striktní a nevidíme nejaké zásadné rozdiely, hoci je pravda, že mnohé krajiny prijímajú osobitné zákony na boj proti terorizmu, ktoré trošku uvoľňujú ruky polície.

Branislav DOBŠINSKÝ, moderátor
--------------------
Guantánamo.

Robert FICO, predseda vlády SR /Smer-SD/
--------------------
No to sú teraz skôr problémy, ktoré sa týkajú Spojených štátov. Tam je ten pohľad na túto tému podstatne iný ako je u nás Slovensku. Zatiaľ v Európe platí, že bez ohľadu na to, o akého páchateľa ide, nemal by byť vystavený krutému ponižujúcemu zaobchádzaniu, nemal by byť vystavený, ja neviem, topeniu vo vode, to, čo sme videli na televíznych obrazovkách, mučeniu. Na druhej som ale zástancom toho, že pokiaľ ide o boj proti terorizmu, tak krajiny by mali mať právo prijímať zákony, ktoré im viac uvoľnia ruku, pokiaľ ide napríklad o informácie týkajúce sa súkromia. Veď iné je niekoho topiť vo vani a vyžadovať od neho nejaké výsledky alebo nejaké informácie.

Branislav DOBŠINSKÝ, moderátor
--------------------
Čiže bankové účty, telefóny.

Robert FICO, predseda vlády SR /Smer-SD/
--------------------
Napríklad, presne tak, presne tam, kde a opakujem, muselo by ísť o prípady zjavného ohrozenia bezpečnosti štátu.

Branislav DOBŠINSKÝ, moderátor
--------------------
A bude sa to u nás posúvať toto?

Robert FICO, predseda vlády SR /Smer-SD/
--------------------
Ak sa bude zväčšovať bezpečnostné riziko v Európe, ja si myslím, že to bude asi najjednoduchšia cesta ako reagovať na tieto riziká, ale nie som zástancom nejakých mučiacich metód, vyťahovať z týchto ľudí informácie takýmto spôsobom, skôr byť viac sofistikovaní, mať prístup k informáciám.

Branislav DOBŠINSKÝ, moderátor
--------------------
Čiže príde to pravdepodobne časom aj tu.

Robert FICO, predseda vlády SR /Smer-SD/
--------------------
Nehovorme teraz o ľuďoch ako takých. U nás na Slovensku je taký stihomam. Ľudia majú všetci pocit, že všetci sú odpočúvaní, každý vypína každý telefón, baterku vyťahuje a podobne. Viete, myslím si, že niečo o týchto veciach viem, tak môžem naozaj veľmi kľudne povedať, že dnes niekoho legálne odpočúvať, to je vážna vec, veľmi vážna vec, a preto ten stihomam nie je celkom na mieste. Ale áno, možno nás dotlačí svet, možno nás dotlačia rôzne udalosti k tomu, že na určitú kategóriu ľudí, ktorí sú rizikoví, budeme mať iné pravidlá, pokiaľ ide o ich súkromie, pokiaľ ide o ich telefónne účty, bankové účty a podobne, ale zatiaľ by mala platiť tá istá zásada na každého, že pokiaľ mu nie je preukázaná vina, tak by mal užívať prezumpciu neviny a mali by sa k týmto ľuďom správať príslušné orgány činné v trestnom konaní rovnako.

Branislav DOBŠINSKÝ, moderátor
--------------------
A súhlasíte aj s tým, keď už o tomto hovoríme, že následne na vyváženie by mala byť lepšia a výraznejšia kontrola tajných služieb aj u nás?

Robert FICO, predseda vlády SR /Smer-SD/
--------------------
Nemám pocit a ak si zoberieme spätne roky 2006-2010, hovorím teraz o rokoch mojej prvej vlády a teraz 2012-2014.

Branislav DOBŠINSKÝ, moderátor
--------------------
To je ticho po pěšině, pravda.

Robert FICO, predseda vlády SR /Smer-SD/
--------------------
Pekný výraz, ticho po pěšině. To len hovorí o tom, že tajná služba si plní to, čo si má plniť podľa zákona a nevyvoláva svojimi krokmi žiadne pochybnosti, ktoré by bolo treba.

Branislav DOBŠINSKÝ, moderátor
--------------------
Ale mali by byť nejaké kontrolné orgány.

Robert FICO, predseda vlády SR /Smer-SD/
--------------------
Máme, veď je všeobecne známe, že kontrolné orgány, ktoré kontrolujú tajné služby, sú pod kontrolou opozície. Viem, koľko času trávi riaditeľ tajnej služby v komunikácii s predsedom príslušného výboru, ktorý je z opozície, čiže v tomto okamihu si myslím, že to postačuje. Ďalej je tu priama komunikácia šéfa tajnej služby a predstaviteľov štátu, prezident, predseda parlamentu, predseda vlády. Necítim potrebu dnes zvyšovať nejakú kontrolu tajných služieb. Je štandardná, európska. Nikto nám nevyčíta, že by nebola postačujúca.

Branislav DOBŠINSKÝ, moderátor
--------------------
Druhou stranou toho, čo sa stalo v Paríži začiatkom tohto roka, je aj hrozba nárastu tých protiislamských protiimigračných nálad, v Nemecku PEGIDA, vo Francúzsku Le Penová a tak ďalej. Skúsim krátky citát: "Islamisti, pred ktorými PEGIDA varuje vo Francúzsku, ukázali, že nie sú schopní demokracie, ale vsádzajú na smrť a násilie." Pán premiér, ľudia, ktorí takýmto slovám veria, žijú aj na Slovensku nepochybne, čo im odkážete? Mýlia sa a ak áno, v čom?

Robert FICO, predseda vlády SR /Smer-SD/
--------------------
Predovšetkým si želám, aby na Slovensku bol kľud a pokiaľ má niekto extrémne názory, či sú sprava alebo zľava alebo sú to vyslovene názory nacionalistické a extrémne, aby títo ľudia boli na okraji spoločenského záujmu. Tomu sa nevieme vyhnúť, o tom je demokracia, že ľudia v demokracii niekedy vyjadrujú názory veľmi, veľmi tvrdo. Aj my máme ľudí a bolo vidno, že to bola obrovská chyba, ktorí boli úspešní aj v politike. Pozrite sa, čo sa deje v Banskej Bystrici. Myslím si, že dnes si mnoho ľudí v Banskobystrickom kraji búcha hlavu o stenu, že čo to vlastne urobili, keď umožnili takémuto človeku s takýmito extrémnymi názormi sa postaviť na čelo župy. Som za krajinu, ktorá bude rešpektovať určité hodnoty. Som za krajinu, kde budú platiť hodnoty z hľadiska ľudských práv, ale nikdy nebudem rešpektovať extrémizmus taký alebo onaký. Ja si myslím, že v tomto duchu som sa ja správal, správala sa moja vláda, v tomto duchu sa bude správať aj ďalej.

Branislav DOBŠINSKÝ, moderátor
--------------------
Úplne na záver tejto témy. V tejto relácii povedal pred dvoma týždňami váš minister zahraničných vecí, pán Lajčák, že projekt multikulturalizmu zlyhal. Nie je prvý, hovorila to aj pani Merkelová, pán Cameron. Vy si myslíte tiež, že tento projekt zlyhal? Respektíve ešte doplním otázkou, mala by Európa výraznejšie sprísniť imigračnú politiku?

Robert FICO, predseda vlády SR /Smer-SD/
--------------------
Momentálne imigračná politika nie je taká jednoduchá, ani ľahká ako si možno niekto myslí, ale k tomu, čo povedal podpredseda vlády, pán Lajčák. Viete, mrzí ma, že veci, ktoré dnes sme všetci pochopili, sú za každú cenu okamžite v niektorých slovenských médiách spochybňované a bol obrovský tlak na to, aby pán podpredseda vlády za svoj názor, absolútne legitímny a európsky, dostal na frak, čo teda ja odmietam takéto nakladanie, pretože to, čo povedal, má svoju logiku.

Branislav DOBŠINSKÝ, moderátor
--------------------
Súhlasíte s tým?

Robert FICO, predseda vlády SR /Smer-SD/
--------------------
Ja vám dám iný príklad. Rozprával som sa nie tak dávno s premiérom Malty, ale nebol to tento premiér, ale predchádzajúci a povedal, že majú taký obrovský prísun ľudí z Afriky na Maltu, že títo ľudia zrazu žiadajú, aby bolo na Malte iné náboženstvo, stavajú si svoje vlastné chrámy, menia kultúru tej krajiny ako takej. A keď v Nemecku alebo vo Francúzsku alebo aj na Slovensku niekto povie, že každý slušný človek zo sveta je na Slovensku vítaný, ale mal by do určitej miery rešpektovať prostredie, hodnoty a pravidlá, ktoré dominujú na Slovensku. Tak ak raz je Slovensko krajina, kde dominuje katolícka cirkev a kde je druhá najsilnejšia cirkev evanjelická, tak asi by sme nemohli len tak ľahko tolerovať, že sem príde 300-400 000 moslimov, začnú si tu stavať mešity a začnú meniť charakter tohto štátu. A pravdepodobne toto sú tie obavy, ktoré majú aj iné veľké krajiny. Preto ak sa to normálne pomenúva a hovorí, všetci ste vítaní, na základe zákona máte právo prísť na územie daného štátu, máte právo sa za určitých podmienok uchádzať o občianstvo, máte právo si nájsť tuná zamestnanie, ale v principiálnych veciach budeme rešpektovať aj vaše možno menšinové názory, môžete si organizovať nejaké vlastné veci, ale nebudete meniť charakter kultúry a hodnoty tohto štátu. Tomuto ja rozumiem, preto plne súhlasím s názorom podpredsedu vlády.

Branislav DOBŠINSKÝ, moderátor
--------------------
Jasne. Poďme teraz domov na úplne inú tému. Začal by som ju asi tak, že tento, začiatkom toka vlastne prišli prví penzisti z druhého piliera, ktorí si sporili v druhom pilieri, so žiadosťou, aby sa im vyplácali peniaze z druhého piliera, asi 3 000 sporiteľov. Zatiaľ im zostáva iba možnosť dohodnúť sa s niektorou z poisťovní. Sú tri. Priemerný dôchodok z druhého piliera vychádza aktuálne na cirka 30 eur po 10-ročnom sporení. To by bol problém, lebo prepočty Inštitútu finančnej politiky pri ministerstve financií ukázali, že by to mohlo byť výrazne viac. No a krátky rozhovor, prečo je tá výška penzijných anuít taká, aká je a aká je vlastne budúcnosť prvého i druhého piliera, s ekonómom Slovenskej akadémie vied Vladimírom Balážom.

Vladimír BALÁŽ, ekonóm Slovenskej akadémie vied /záznam/
--------------------
Či sú anuity skutočne nízke, to ešte nevieme, pretože sme nevideli zatiaľ podklady, ktoré poisťovne použili pri výpočte týchto anuít. Potom sa musí začať kvalitná odborná diskusia, aby sme vedeli, či použili realistické predpoklady o dĺžke dožitia, o výnosoch z anuít a o iných faktoroch, ktoré túto výšku ovplyvňujú.

Branislav DOBŠINSKÝ, moderátor /záznam/
--------------------
Zanedbala vláda riešenie tej anuitnej novely?

Vladimír BALÁŽ, ekonóm Slovenskej akadémie vied /záznam/
--------------------
Na anuitnej novele sa zhodla veľká časť odbornej verejnosti a takisto politických strán. Myslím si, že ten pôvodný zákon o anuitách je dobrý, čo tak trošku možno dvíhalo, je dozor. Anuitný trh na Slovensku je iba v zárodku a tento produkt pre poisťovne ešte nie je veľmi zaujímavý. Tá konkurencia je tam veľmi nízka. Tento trh sa nevyhnutne bude musieť rozvíjať.

Branislav DOBŠINSKÝ, moderátor /záznam/
--------------------
Vláda prichádza s otváraním druhého piliera. Je to podľa vás primeraná reakcia na ten problém, ktorý teraz diskutujeme, to znamená výška anuít?

Vladimír BALÁŽ, ekonóm Slovenskej akadémie vied /záznam/
--------------------
Niet pochýb, že 10-ročná doba sporenia je naozaj krátka preto, aby ste si nasporili na dôchodok. Určite sú v druhom pilieri aj ľudia, ktorí tam nemajú čo hľadať, či už z dôvodu veku alebo nízkych príjmov. Čo sa týka toho otvorenia, tam ešte nepoznáme presne podmienky, za akých to prebehne, ale v minulosti sme už mali tri otvorenia. Takisto sme mali nespočetne veľakrát zmenu pravidiel. A to je veľmi nešťastné, pretože keď chcete sporiť na 20, 30 alebo 40 rokov, vy predovšetkým potrebujete stabilitu a nie neustále politické zásahy. Ten systém, čo sa týka tej sporiacej časti, je konečne nastavený dobre, na tom sa naozaj zhodla veľká časť aj politickej reprezentácie, aj odborníkov. A myslím, že do tohto systému sporenia by som už nezasahoval. Na druhej strane asi sa treba viac zamerať na systém vyplácania, to znamená na systém výpočtu anuít a dozorom nad anuitným trhom.

Branislav DOBŠINSKÝ, moderátor /záznam/
--------------------
Tí ľudia, ktorí sa budú rozhodovať, či druhý pilier opustia alebo v ňom zostanú, tak sa budú pozerať na to, čo vypláca Sociálna poisťovňa, teda prvý pilier a ako to vyzerá s druhým pilierom. Dá sa to vôbec porovnávať? Jedna vec a druhá vec je, že demografia nám hovorí, že sa bude rodiť stále menej detí alebo rodí sa menej detí. Dôchodcovia sa dožívajú stále dlhšie veku. To znamená, že rastie počet dôchodcov a klesá počet ľudí tých, ktorí sa na tie dôchodky z odvodov skladajú.

Vladimír BALÁŽ, ekonóm Slovenskej akadémie vied /záznam/
--------------------
Je to presne tak ako hovoríte. Tá reforma prvého piliera, ktorú ministerstvo práce, sociálnych vecí a rodiny urobilo minulý rok, je dobrá v tom zmysle, že vlastne predĺžila odchod do dôchodku v súvislosti s tým, ako sa bude predlžovať ľudský vek. Táto reforma nerieši samotný problém starnutia populácie, len ho tak trochu zmierňuje. V súčasnosti ten priemerný dôchodok zo Sociálnej poisťovne nahrádza asi 47 % priemernej hrubej mzdy v národnom hospodárstve. Pri tomto demografickom vývoji je takáto náhrada neudržateľná. Už dnes dopláca štátny rozpočet jednu miliardu eur do Sociálnej poisťovne a ďalšia pol miliarda eur sa prerozdeľuje vnútri Sociálnej poisťovne. A táto diera, ktorá tam činí 1,5 miliardy eur ročne, sa bude stále zväčšovať v súvislosti s pokračujúcim demografickým vývojom, čiže tie dôchodky z piliera prvého v budúcnosti určite budú menej štedré.

Branislav DOBŠINSKÝ, moderátor /záznam/
--------------------
Vzhľadom na túto demografickú prognózu, dá sa povedať, že druhý pilier by mal byť zachovaný pre tých, ktorí si v ňom reálne nasporia?

Vladimír BALÁŽ, ekonóm Slovenskej akadémie vied /záznam/
--------------------
Určite áno, pretože chystaný druhý pilier nevyrieši problematiku starnutia populácie, ale pomáha vytvoriť si nejaké úspory, ktoré budú živiť tých, ktorí pôjdu na ten dôchodok. Vždy treba zvážiť, pre koho tento druhý pilier ešte bude výhodný a to najmä z hľadiska veku a príjmovej hladiny.

Branislav DOBŠINSKÝ, moderátor
--------------------
Toľko ekonóm Slovenskej akadémie vied Vladimír Baláž. Pán premiér, kým sa dostaneme k tomu otvoreniu druhého piliera, moja otázka znie asi tak, že celé to odštartovalo vlastne spor o to, ako, aké vysoké majú byť tie anuity alebo teda tie celoživotné dôchodky, aby sme to povedali po slovensky, z druhého piliera. Priemerne sú tých 30 eur, ale Inštitútu finančnej politiky pri ministerstve financií vyrátal, že namiesto povedzme 80, modelový príklad, namiesto 80, ktoré ponúkajú poisťovne, by mohol byť až 100. Mienite toto nejako riešiť, to znamená, ako sú vyplácané, lebo kritici hovoria o tom, že problémom môže byť, že je tam de facto monopol tých životných poisťovní, že ich možno treba viac pritlačiť, poviem to takto ľudovo alebo zregulovať, otvoriť ten trh.

Robert FICO, predseda vlády SR /Smer-SD/
--------------------
Prečo chcete odo mňa, aby som opravoval niečo, s čím nesúhlasím?

Branislav DOBŠINSKÝ, moderátor
--------------------
No vy ste to schvaľovali myslím.

Robert FICO, predseda vlády SR /Smer-SD/
--------------------
No ešte raz pripomeňme si, ako to celé vzniklo, pretože veľa ľudí podpísalo vstup do druhého piliera bez toho, aby malo základné informácie, o čom druhý pilier je. Je všeobecne známe, že pri nábore do druhého piliera dostávali ľudia, ktorí chodili po nákupných strediskách, za jedného človeka až 5 000 korún odmenu. Čiže ak z tých 5 000 korún dal 1 000 korún sporiteľovi, tak ho automaticky získal do druhého piliera. Na dôchodky ide 18% odvod. Pán Kaník a pravicová vláda sa rozhodla, že polovičku z týchto peňazí sprivatizujú.

Branislav DOBŠINSKÝ, moderátor
--------------------
Viac, nie 18.

Robert FICO, predseda vlády SR /Smer-SD/
--------------------
9 a 9.

Branislav DOBŠINSKÝ, moderátor
--------------------
Plus ešte nejaký rezervný a tak.

Robert FICO, predseda vlády SR /Smer-SD/
--------------------
No hovorím ale teraz o tom klasickom odvode, 18 %. Pán Kaník, pán Dzurinda a pán Mikloš sa rozhodli, že polovičku z týchto peňazí, ktoré išli do Sociálnej poisťovne sprivatizujú, a preto 9 % ten, kto je v druhom pilieri, posiela do Sociálnej poisťovne a 9 % posiela do súkromného piliera, ktorý investuje tieto peniaze, špekuluje s tým. Bola obrovská hrozba, že tieto peniaze môžu niekedy sa úplne stratiť. Od prvého dňa od roku 2004, ako tento systém bol nastavený, my ho odmietame a tvrdíme, že to je systém, ktorý je podvodom na ľuďoch. Je to systém, ktorý ľuďom nikdy neprinesie žiadne dôchodky. Napriek tomu, aby sme zachránili aspoň tých ľudí, ktorí sú tam, lebo tam je 1,5 milióna sporiteľov, prijali sme niekoľko rozhodnutí, vrátane tej poslednej, ktorá, ako povedal aj pán Baláž, bola prijatá v širokej politickej dohode.

Branislav DOBŠINSKÝ, moderátor
--------------------
Automatický posun veku.

Robert FICO, predseda vlády SR /Smer-SD/
--------------------
Áno, aj celkovo aj tá anuita, vlastne bola to anuitná novela na rok, ktorá platí od prvého januára 2015. My sme opakovane zdôrazňovali verejnosti, že nenechajte sa klamať, z druhého piliera nikdy nebudete mať väčšie dôchodky. Teraz sa ukazuje, že keď zráta si niekto dôchodok, ktorý dostane z druhého piliera a dôchodok, ktorý dostane z prvého piliera, tak dohromady je to menej akoby dostali, keby si dôchodok realizovali len v samotnej Sociálne poisťovni. Čiže my chceme byť teraz absolútne korektní, nikto nejde rušiť tento systém, hoci myslím, vy ste to povedali na úvod, že mnohé krajiny to zrušili.

Branislav DOBŠINSKÝ, moderátor
--------------------
Maďarsko a Česko.

Robert FICO, predseda vlády SR /Smer-SD/
--------------------
Poľsko, Česko, Maďarsko to zase nejako okresalo, baltské krajiny takisto pristúpili k zrušeniu tohto systému, lebo tento systém sa dá presne pomenovať slovami čílskeho prezidenta. Tento systém funguje perfektne dovtedy, pokiaľ sa nezačnú vyplácať dôchodky.

Branislav DOBŠINSKÝ, moderátor
--------------------
No dobre, ale majú ho aj v Nemecku, majú ho aj v Kanade, majú ho v Británii. Dobre, jasné slovo, zrušíte alebo necháte?

Robert FICO, predseda vlády SR /Smer-SD/
--------------------
Nie, to som povedal, že rušiť sa nebude, to sme povedali veľmi jasne. Ak si niekto myslí, že si našetrí, tak nech si našetrí, ale čo je na tom zlé a teraz nerozumiem tomu kriku, ktorý sa teraz objavil, došlo k tomu, čo sme tvrdili. Sú to smiešne dôchodky a títo ľudia budú mať menej akoby mali v Sociálnej poisťovni. Tak my sme chceme.

Branislav DOBŠINSKÝ, moderátor
--------------------
No po 10 rokoch sporenia ale.

Robert FICO, predseda vlády SR /Smer-SD/
--------------------
A aká je záruka, že po 20 rokoch to nebude 30, ale 45? Pretože tieto spoločnosti investujú, to sú súkromné spoločnosti, ktoré s týmito peniazmi nakladajú. My len teraz chceme povedať verejnosti jednu jedinú vec. Ľudia, ktorí ste v druhom pilieri, ešte raz dostanete šancu. Vidíte, aké smiešne dôchodky sú vyplácané z druhého piliera, vidíte, že to je do určitej miery podvod od roku 2004, tak sa rozhodnite, či chcete v tom druhom pilieri zostať alebo nechcete. V tomto duchu teraz rokuje minister práce s dôchodkovými správcovskými spoločnosťami bez emócií.

Branislav DOBŠINSKÝ, moderátor
--------------------
Kedy, nakoľko.

Robert FICO, predseda vlády SR /Smer-SD/
--------------------
Presne treba nastaviť podmienky.

Branislav DOBŠINSKÝ, moderátor
--------------------
Ešte chcete teda?

Robert FICO, predseda vlády SR /Smer-SD/
--------------------
No my budeme o tom rokovať v stredu budúci týždeň na vláde. Myslím si, že už vtedy prinesie viac informácií pán minister.

Branislav DOBŠINSKÝ, moderátor
--------------------
Dobre, ale čo si od toho sľubujete, lebo pilier bol otvorený trikrát, tých informácií ľudia dostali celé roky, však vy ich vlastne, myslím strana Smer, týmito informáciami /nezrozumiteľné/.

Robert FICO, predseda vlády SR /Smer-SD/
--------------------
Ja nechcem nikoho vyháňať z druhého piliera, ale nemienim niesť ani pol centimetra a pol milimetra zodpovednosti za tento podvod. To znamená, ak sa človek aj potom, čo sa teraz dozvedel o druhom pilieri, že druhý pilier je o ničom, v podstate že tie dôchodky tam nebudú žiadne, ak sa rozhodne zostať v druhom pilieri, tak nebude môcť nikto nikdy povedať, že má nízke dôchodky kvôli vláde Roberta Fica.

Branislav DOBŠINSKÝ, moderátor
--------------------
Budete robiť kampaň?

Robert FICO, predseda vlády SR /Smer-SD/
--------------------
Nebudem robiť žiadnu kampaň. Myslím si, že sa dosť v médiách o tom hovorí, verejnosť vie, o čo ide. Ale to najpodstatnejšie, aby to nevyzeralo iba o tom, že je to nejaká vágna predstava, že tam niekto zarobí alebo nezarobí, dnes je v pilieri plus mínus v druhom 1,5 sporiteľov. Ak si zoberiete štruktúru ľudí, ktorí sú tam, tak je zrejmé, že sú tam ľudia, myslím, že to opäť povedal pán Baláž, ktorí tam nemajú čo robiť. Po prvé.

Branislav DOBŠINSKÝ, moderátor
--------------------
Áno, na tom sa ekonómovia zhodujú.

Robert FICO, predseda vlády SR /Smer-SD/
--------------------
Po prvé, je tam niekoľko stotisíc ľudí, ktorí nemajú žiadny vymeriavací základ, nula, dokonca to ich konto je mínusové, lebo si ešte odpočítavajú dôchodkové správcovské spoločnosti poplatky. To je jedna kategória. Druhá kategória sú ľudia, ktorí začali sporiť neskoro z hľadiska veku a napríklad v Poľsku bolo prijaté, že ak je starší ako 50 rokov, tak do druhého piliera už nemôže ísť. A tretia kategória sú ľudia s nízkymi príjmami, to znamená príjmami, ktoré sa blížia k priemernému zárobku v národnom hospodárstve. Šokujúce je, pán redaktor, že my dnes vieme, že v tomto systéme z 1,5 milióna ľudí, je takmer 1 milión ľudí, ktorý objektívne nemá šancu si zarobiť.

Branislav DOBŠINSKÝ, moderátor
--------------------
Koho sú to čísla?

Robert FICO, predseda vlády SR /Smer-SD/
--------------------
Prosím?

Branislav DOBŠINSKÝ, moderátor
--------------------
Koho sú to čísla?

Robert FICO, predseda vlády SR /Smer-SD/
--------------------
Veď keď nemáte vymeriavací základ, nedostanete nič.

Branislav DOBŠINSKÝ, moderátor
--------------------
Sociálnej poisťovne, hej?

Robert FICO, predseda vlády SR /Smer-SD/
--------------------
Netvrdím, že to je presne milión, ale blížime sa k nejakému číslu 1 milión ľudí, kde preukázateľne je jasné, že ak takto si ďalej budú šetriť na dôchodok cez druhý pilier, na konci dňa budú mať v prvom a druhom menej akoby mali, keby zostali teraz v Sociálnej poisťovni.

Branislav DOBŠINSKÝ, moderátor
--------------------
Dobre a mýlim sa teda, keď hovoríte, že takmer milión tam nemá čo robiť, je tam milión a pol, teda keď odrátam ten milión, čiže pre 500 000 ľudí je druhý pilier výhodný? Minister práce, hovorí, že tým sa oplatí.

Robert FICO, predseda vlády SR /Smer-SD/
--------------------
Viete, keď niekto zarába 1 500, 1 600 eur alebo zarába 1 300 eur a bude si tam šetriť 25, 30 rokov, ja neviem, čo bude.

Branislav DOBŠINSKÝ, moderátor
--------------------
Čiže vy im odporúčate, aby tam boli?

Robert FICO, predseda vlády SR /Smer-SD/
--------------------
Nie, nie, nie, ja tvrdím, že druhý pilier nie je dobré riešenie. To je moja filozofia, ale rešpektujem rozhodnutie ľudí, ktorí sú tam. Znovu, nikto nikoho nevyháňa.

Branislav DOBŠINSKÝ, moderátor
--------------------
Ale mali by tam zostať teda?

Robert FICO, predseda vlády SR /Smer-SD/
--------------------
Ale to je ich vec. Každý, kto teraz má možnosť vystúpiť z tohto piliera, by mal zvážiť, vypýtať si. Ja si myslím, že aj Sociálna poisťovňa by mala ponúkať nejaké vzorce, aby si to ľudia vedeli vyrátať. Ale naozaj ja s týmto nechcem nič mať. My dávame ľuďom veľmi férovú šancu. Ľudia, ešte raz, vidíte, aké prišli prvé dôchodky, je evidentné, že vy, vy a vy tam nikdy nezarobíte, tak sa rozhodnite, či zostanete. Ak zostanete, beriete na seba plnú zodpovednosť za nízke dôchodky.

Branislav DOBŠINSKÝ, moderátor
--------------------
Dobre, ešte technická otázka pri tom vystupovaní. Ako budete riešiť prenášanie toho, čo si nasporili, do Sociálnej poisťovne? Viete čo myslím, jednoducho že či nepríde o tie peniaze, či sa im prenesú do Sociálnej poisťovne, zaráta sa im tá doba povedzme, čo boli v druhom pilieri.

Robert FICO, predseda vlády SR /Smer-SD/
--------------------
Musíme tých ľudí dostať do polohy ako keby boli v prvom pilieri podľa môjho názoru.

Branislav DOBŠINSKÝ, moderátor
--------------------
Ako keby nikdy neboli v druhom pilieri.

Robert FICO, predseda vlády SR /Smer-SD/
--------------------
To znamená, aby neprišli v žiadnom prípade o peniaze.

Branislav DOBŠINSKÝ, moderátor
--------------------
Jasné, keď sa ešte vrátim k tomu druhému pilieru ako takému, hovoríte, nebudete ho rušiť, ale otázka dnes znie aj tak, že je tu dlhodobo na stole ponuka Smeru na akúsi ústavnú ochranu celého penzijného systému, prvý, druhý pilier. Tá sa neuskutočnila kvôli tomu, že časť opozície, napríklad pán Švejna s tým má zásadný problém zabetónovať v úvodzovkách ten aktuálny pomer, napríklad druhý pilier 4 % plus 2 dobrovoľne, predtým bolo 9. Tá ponuka je ešte stále na stole? Nemienite teda hýbať ani tými 4 plus 2 % pre druhý pilier odvodov?

Robert FICO, predseda vlády SR /Smer-SD/
--------------------
My sme si vždy mysleli, že veľké veci by mali urobené na základe dohody a pamätáte sa, v roku 2004, keď bol tento systém nastavovaný vládou Mikuláša Dzurindu.

Branislav DOBŠINSKÝ, moderátor
--------------------
Aj pán /nezrozumiteľné/ inak pripomeniem, tam sedel vtedy, SDĽ.

Robert FICO, predseda vlády SR /Smer-SD/
--------------------
Ale 2004, kde ja som bol?

Branislav DOBŠINSKÝ, moderátor
--------------------
V SDĽ.

Robert FICO, predseda vlády SR /Smer-SD/
--------------------
Ale 2004 som bol ja v SDĽ?

Branislav DOBŠINSKÝ, moderátor
--------------------
Nie, pardon.

Robert FICO, predseda vlády SR /Smer-SD/
--------------------
Smer vznikol v roku 1999 a už sme boli po voľbách a bol som predsedom poslaneckého klubu Smeru v Národnej rade. Čiže my sme v roku 2004 boli svedkami toho, ako sa penzijná reforma urobila bez akejkoľvek dohody s opozíciou. My sme kričali, tvrdili sme, že to je veľmi zlé. Schválili to len hlasmi opozície.

Branislav DOBŠINSKÝ, moderátor
--------------------
Dobre a dalo sa vtedy s vami dohodnúť? Lebo vy ste, aj teraz zásadne to odmietate.

Robert FICO, predseda vlády SR /Smer-SD/
--------------------
Počkajte, možno by bola bývala dohoda, keby sa bavíme o iných pomeroch, pokiaľ ide o odvody do Sociálnej poisťovne a do druhého piliera.

Branislav DOBŠINSKÝ, moderátor
--------------------
Teda tie 4 % a tak?

Robert FICO, predseda vlády SR /Smer-SD/
--------------------
Napríklad alebo ešte dokonca menej ako 4 %. Mali sme ďalšie a ďalšie výhrady k tomuto systému, ale oni sa nechceli dohodnúť, pretože oni boli tí, ktorí rozdávali licencie. Oni mali z toho prvotné výhody, keď vedeli, že kto to dostane a kto to nedostane. Asi si pamätáte, že samotný pán Mikloš mal problém 9, 9, keď to rozdelil na 18 % a dokonca bolo vyjadrenie, že za normálnych okolností by mal minister Kaník odtadiaľ odísť. Čiže urobili z toho veľkú pravicovú bublinu, že toto je najväčšia penzijná reforma, nedohodli sa s nami, hoci sme boli vtedy veľmi silná opozičná politická strana a takto to potom dopadlo. Všimnite si, ako sme dokázali urobiť novelizáciu anuitnú od prvého januára 2015, 102 alebo 103 poslancov hlasovalo za.

Branislav DOBŠINSKÝ, moderátor
--------------------
Dobre, čiže garantujete tie 4 plus 2 stále, hej, že zostáva?

Robert FICO, predseda vlády SR /Smer-SD/
--------------------
Tu nebude, myslím si, v tomto žiadny záujem to meniť. Je to ako tak, je to nastavené, skôr nám ide o férovú šancu pre ľudí. Ľudia sa musia rozhodnúť. Keď tam zostanú, preberajú na seba definitívne zodpovednosť za dôchodky.

Branislav DOBŠINSKÝ, moderátor
--------------------
Jasné, ešte krátke filozofické k tomu druhému a prvému pilieru, lebo zrovnávame druhý a prvý pilier. Vy hovoríte, že druhý pilier nemá zmysel.

Robert FICO, predseda vlády SR /Smer-SD/
--------------------
No veď to je pohľad filozoficky, veď ja, viete.

Branislav DOBŠINSKÝ, moderátor
--------------------
A hovoril to aj pán Baláž pred chvíľkou a to sú tiež tvrdé dáta, demografia. V roku 2040 bude pomer penzista a ten, čo mu platí tú penziu teda z odvodov, jeden na jedného. To znamená, že ak sú dnes takmer 400-eurové dôchodky priemerné, tak by museli byť buď 400-eurové odvody alebo by tie penzie museli klesať. Pán Baláž a hovorí to väčšina ekonómov, že penzie z prvého piliera budú výrazne klesať, ten pomer k priemernej mzde.

Robert FICO, predseda vlády SR /Smer-SD/
--------------------
A čo rieši druhý pilier v tomto prípade, pokiaľ ide o demografiu? Nič.

Branislav DOBŠINSKÝ, moderátor
--------------------
No v každom prípade si môžete nasporiť na kapitálovom sporení niečo, to je pointa toho.

Robert FICO, predseda vlády SR /Smer-SD/
--------------------
Ja som socialista, ja som sociálny demokrat a ja týmto rozprávkam o pravicových trhoch som nikdy neveril a nebudem nikdy veriť, pretože čo je záujem dôchodkových správcovských spoločností? No zarobiť, mať zisky. To je prioritný záujem dôchodkovej správcovskej spoločnosti, ktorá tam je. Ja jednoducho napriek tomu, že by som si mohol dovoliť odkladať peniaze do druhého piliera, ani deravý groš som tam nedal, ani tam nedám, lebo tomu jednoducho neverím tomuto systému. Pokiaľ ide o demografický vývoj, to je téma, ktorú nevyrieši ani vyplácanie dôchodkov z prvého piliera, ani vyplácanie dôchodkov z druhého piliera.

Branislav DOBŠINSKÝ, moderátor
--------------------
Ale pomáhať poisťovní sociálnej.

Robert FICO, predseda vlády SR /Smer-SD/
--------------------
Ja mám inú predstavu. Ja si myslím, že musíme aktívnejšie pracovať teraz s mladými rodinami.

Branislav DOBŠINSKÝ, moderátor
--------------------
Čiže viac detí?

Robert FICO, predseda vlády SR /Smer-SD/
--------------------
Nechcem to takto, tak laicky to tak nechcem pomenovať, jednoducho chceme vytvárať podmienky, kde nebude problém pre rodinu mať deti. Takto to teda nazveme. Akože nebude rozmýšľať mladá rodina, či si môže alebo nemôže dovoliť jedno dieťa. My sme predsa urobili.

Branislav DOBŠINSKÝ, moderátor
--------------------
No mala byť mať viac ako dve, teda až takmer tri deti, aby bola reprodukcia.

Robert FICO, predseda vlády SR /Smer-SD/
--------------------
Už počas prvej vlády sme urobili rozhodnutie, keď sme povedali, že príspevok pri narodení prvého dieťaťa, dali sme príspevok pri narodení druhého dieťaťa, aj pri treťom dieťati. To sme založili my v roku 2006 až 2010. Pravica sa toho, samozrejme, nedotkla. Ten príspevok je takmer 800 eur na jedno dieťa už.

Branislav DOBŠINSKÝ, moderátor
--------------------
Hej, ale to ste mi nahrali na smeč, lebo to som sa pýtal aj minule, že v roku 2005 ste dávali sľub ako strana Smer, že rodičovský príspevok, ktorý je dneska 203 eur, bude na úrovni minimálnej mzdy, ktorá dnes vzrástla o 8 % a je 380.

Robert FICO, predseda vlády SR /Smer-SD/
--------------------
Nahrádzame to týmito rôznymi príspevkami.

Branislav DOBŠINSKÝ, moderátor
--------------------
Dobre, ale pán Burian hovoril minule v tejto relácii, že zvažujete, že uvažujete, myslím vláda a ministerstvo práce, zvyšovať rodičovský príspevok, teda tých 204 eur, ktorý je zmrazený.

Robert FICO, predseda vlády SR /Smer-SD/
--------------------
Áno.

Branislav DOBŠINSKÝ, moderátor
--------------------
A moja otázka znie, lebo pán Burian naznačil, že to nebudete robiť plošne pre všetky ženy alebo matky teda, ale len pre tie, ktoré alebo výraznejšie pre tie, ktoré predtým pracovali a tie, ktoré si dajú deti do škôlky. Znamená to teda, že budete stratifikovať ženy podľa toho, či predtým pracovali a o koľko by zhruba mal rásť?

Robert FICO, predseda vlády SR /Smer-SD/
--------------------
Nebudem teraz hovoriť čísla, aby sme okolo toho nešpekulovali, ale typickým príklad sú napríklad tie detské kútiky, ktoré sme spomenuli. To je jedno z ďalších opatrení druhého balíka, kde nielenže budeme pomáhať zamestnávateľovi zamestnávať ženu, ktorá má malé dieťa, ale chceme vytvoriť aj pre túto ženu podmienky, aby to dieťa mohla odložiť do profesionálneho prostredia. Máme ďalšie pripravené veci, rozšírenie škôlok, niečo naznačil minister dopravy Počiatek, pokiaľ ide o nejaké vouchere alebo nazvime to nejaké šeky, poukazy na dovolenky na Slovensku.

Branislav DOBŠINSKÝ, moderátor
--------------------
Ja viem, ale ženy by potešila tá rodičovská, peniažky.

Robert FICO, predseda vlády SR /Smer-SD/
--------------------
Akú perinu máme, takou sa prikrývame a myslím si, že sme poslední, ktorým by niekto mohol povedať, že nám neverí, že by sme ľuďom chceli dali.

Branislav DOBŠINSKÝ, moderátor
--------------------
To viem, ale vy dávate vianočné dôchodky penzistom, vyššie teda a výraznejšie valorizujete napriek tomu, že inflácia je u nás takmer nulová a zmrazené rodičovský, zmrazené prídavky na deti. Je to fér?

Robert FICO, predseda vlády SR /Smer-SD/
--------------------
Pán redaktor, pravicové reformy, ktoré bolo treba urobiť nie tak divoko ako ich urobila pravica, bolo treba niečo, samozrejme, urobiť, doslova obetovali jednu generáciu ľudí. A touto generáciou ľudí sú naši dôchodcovia. Naši dôchodcovia nedostávajú dôchodky ako almužnu alebo nejaký dar, oni si to tvrdo odmakali. Jednoducho je to ich nárok na dôchodok. A uvedomme si, že mnohí dôchodcovia na Slovensku mohli mať lepšiu životnú úroveň do roku ´89 ako ju majú teraz a mnohí to tak aj cítia.

Branislav DOBŠINSKÝ, moderátor
--------------------
To nespochybňujem, ale sám hovoríte, že chcete viac detí.

Robert FICO, predseda vlády SR /Smer-SD/
--------------------
Počkajte, ale chcem tým len povedať, že to neznamená, že keď ich po krížoch sekla Dzurindova vláda veľmi tvrdo, že ich budeme sekať aj my. Ja si myslím, že dôchodcovia za to, čo urobili pre túto krajinu, si zaslúžia slušné zaobchádzanie. A ja som veľmi rád, že s Jednotou dôchodcov Slovenska sa nám darí komunikovať a vytvárať nejaké predpoklady. Dobre a teraz prichádza, pán redaktor, je rozdiel, keď máte 70 rokov, už vás trápia všetky choroby.

Branislav DOBŠINSKÝ, moderátor
--------------------
To mňa už aj teraz.

Robert FICO, predseda vlády SR /Smer-SD/
--------------------
No tak povedzte, čo taký človek si kam môže ísť prirobiť? Akurát čaká na ten dôchodok, že či mu príde a či mu ešte /nezrozumiteľné/. Ale keď má človek 30 rokov, má 25, 35 rokov.

Branislav DOBŠINSKÝ, moderátor
--------------------
Sa bojí mať dieťa, to viete.

Robert FICO, predseda vlády SR /Smer-SD/
--------------------
Áno, ale predsa len keď hovoríte stále o tom, že nedávame mladým ľuďom viacej a dávame starším ľuďom, starší ľudia potrebujú väčšiu ochranu ako teraz potrebujú mladí ľudia, ktorí majú zdravé ruky. A teraz poďme na rodinu. My sme predsa povedali, že prvý balík je za nami prakticky, druhý sociálny balík sa bude špeciálne orientovať na zamestnávanie mladých ľudí, na mladé rodiny. Tam sa ideme teraz sústrediť, pretože si uvedomujeme, že aj táto kategória ľudí potrebuje nejakú podporu a pomoc.

Branislav DOBŠINSKÝ, moderátor
--------------------
Dobre a je šanca, že ten rodičovský aspoň pre pracujúce matky a matky, ktoré dajú do škôlok svoje deti, by bol na úrovni minimálnej mzdy?

Robert FICO, predseda vlády SR /Smer-SD/
--------------------
Zvažujeme, ako zvyšovať tieto benefity pre mladé rodiny. Znovu všetko sa bude odvíjať, pretože my chceme dodržiavať pravidlá, pokiaľ ide o peniaze, pokiaľ ide o deficit, pokiaľ ide o dlh, čakáme, do 31. marca budú kvalifikované odhady hospodárskeho rastu, výberu daní  a podľa toho nastavíme, nastavíme balík, ktorý chceme ponúknuť.

Branislav DOBŠINSKÝ, moderátor
--------------------
Dobre, ale víziu máte takúto?

Robert FICO, predseda vlády SR /Smer-SD/
--------------------
Máme, je tam vízia podpory mladých rodín. Tých nápadov tam je viac.

Branislav DOBŠINSKÝ, moderátor
--------------------
Jasné, kombinácia. Dobre, ale inak keď hovoríte, len odbočím jednou otázkou, keď hovoríte o tom, že čakáte na marec na daňové prognózy a tak ďalej, tak momentálne Európska komisia napríklad zvoľnila tie pravidlá, čo sa týka konsolidácie. Vy sa k nej stále hlásite, pokiaľ viem, bolo také vyjadrenie, ale môžete viac míňať povedzme na investičné veci a tak ďalej, čím sa vám rozväzujú ruky povedzme na takéto balíky. Mýlim sa?

Robert FICO, predseda vlády SR /Smer-SD/
--------------------
To nie je pravda, nie je to celkom tak ešte, pretože my nesmieme prekročiť 3% deficit a máme nejaké limity, pokiaľ ide o verejný dlh, hoci znovu pripomínam, to sa ťažko pravici počúva, verejný dlh nám klesá a máme jeden z najnižších v celej eurozóne, takže téma štátneho dlhu definitívne skončila. Pokiaľ ide o to, čo hovoríte vy, je to skôr výsledok tlaku dvoch krajín, Talianska a Francúzska, ktoré majú problém s konsolidáciou verejných financií a ktorí hovoria, držme kritéria 3 % deficitu, ale spomaľme tempo, že nemusíme sa až tak ponáhľať.

Branislav DOBŠINSKÝ, moderátor
--------------------
V 2017 vyrovnaný, to platí pre nás?

Robert FICO, predseda vlády SR /Smer-SD/
--------------------
No ak bude investičná výnimka, tak potom všetky krajiny v Európe to využijú. Z toho potom vyplynie, že nebudeme musieť ísť povedzme každý rok o pol percenta dole s deficitom, ale že toho pol percenta budeme môcť použiť na presne stanovené akcie. To nemôže byť hocičo, to nemôže.

Branislav DOBŠINSKÝ, moderátor
--------------------
Áno, diaľnice, rozumiem, chápem.

Robert FICO, predseda vlády SR /Smer-SD/
--------------------
Diaľnice, veľké investície, zatepľovanie.

Branislav DOBŠINSKÝ, moderátor
--------------------
Znova odbočím otázkou, kúpa elektrární?

Robert FICO, predseda vlády SR /Smer-SD/
--------------------
Kúpa elektrární je vážna vec.

Branislav DOBŠINSKÝ, moderátor
--------------------
Pán Pavlis sa teraz tvári tak, že ani áno, ani nie. Chcete to?

Robert FICO, predseda vlády SR /Smer-SD/
--------------------
Znovu platí, že dnes sa podľa mojich informácií pohybuje okolo Slovenských elektrární, ja ich nazvem, to sú talianske elektrárne, dobre, lebo potom vzniká dojem, že vláda niečo predáva. Dneska Taliani sú absolútnymi vlastníkmi, majú 66 % a chcú to predať. Je tu momentálne 5 záujemcov, 4, 5 sa okolo toho točia a môžem potvrdiť, že štát nechcem vylúčiť z tejto skupiny záujemcov.

Branislav DOBŠINSKÝ, moderátor
--------------------
Čiže stále je to v rovine, že zvažujete, že kúpite tých 66 %?

Robert FICO, predseda vlády SR /Smer-SD/
--------------------
Áno, zvažujeme, do akej miery by to pre republiku mohlo byť výhodné.

Branislav DOBŠINSKÝ, moderátor
--------------------
Ale nepoviete definitívne áno, nie?

Robert FICO, predseda vlády SR /Smer-SD/
--------------------
Čakáme ešte na určité veci, ktoré sa týkajú dostavby tretieho a štvrtého bloku. Sme v úzkom kontakte, lebo toto je pre nás priorita, dokončiť tretí a štvrtý blok v Mochovciach. Domnievam sa a toto som povedal aj talianskej spoločnosti Enel, že akékoľvek rozhodovania teraz o predaji ich 66% balíka by mohli výrazným spôsobom spomaliť dostavbu, čo si nemôžeme dovoliť.

Branislav DOBŠINSKÝ, moderátor
--------------------
Dobre, ešte sa vrátim k tým rodičákom. Pán Burian hovoril teda, že by sa to malo rozdeľovať tie matky na tie, čo pracujú, čo nepracujú predtým, pred materstvom. Spýtam sa úplne otvorene. To rozdeľovanie vyplýva z toho, že sa obávate zneužívania systému v úvodzovkách neprispôsobivými skupinami obyvateľstva? Áno, mýlim sa?

Robert FICO, predseda vlády SR /Smer-SD/
--------------------
My sme mali napríklad pocit a ja som ho tiež mal a hovorím to veľmi úprimne, že ak by sme napríklad teraz povedali, že rodinné prídavky iba na tri alebo štyri deti, tak potom už je na rodičoch a na rodine, či zoberú zodpovednosť za piate, šieste, siedme dieťa. Urobili sme si štatistiku a boli sme šokovaní s tým, že aké minimum rodín je na Slovensku, ktoré majú viacej ako 4 deti. V podstate z hľadiska štátneho rozpočtu je to úplne nezaujímavé vec.

Branislav DOBŠINSKÝ, moderátor
--------------------
Pinac ako hovoríte vy, hej.

Robert FICO, predseda vlády SR /Smer-SD/
--------------------
Áno, je to pinac. Čiže aj v tomto prípade budeme sa pozerať na to, že do akej miery to má význam alebo nemá význam, len nechcem, aby ste teraz zo mňa ťahali informácie tohto typu, pretože.

Branislav DOBŠINSKÝ, moderátor
--------------------
Nie, len či sa obávate povedzme, že Rómovia to budú zneužívať? Pýtam sa úplne natvrdo.

Robert FICO, predseda vlády SR /Smer-SD/
--------------------
Veď sme už prijali nejaké rozhodnutia. Napríklad málo sa hovorí o tom, že sme prijali zákon, ktorý núti človeka, ktorý je na dávke v hmotnej núdzi, že musí pre mesto alebo obec odpracovať nejaké verejnoprospešné hodiny. A funguje to. Zrazu zisťujeme, že mestá si môžu zobrať na 8 hodín týždenne človeka, ktorý je na dávke v hmotnej núdzi. To sa týka aj Rómov a neprispôsobivých. Keď nechce pracovať, tak nedostane ani takúto dávku, ktorá tam je. Určite je treba rozlišovať medzi tými, čo chcú pracovať, medzi tými, čo chcú pracovať, ale nemôžu pracovať zo zdravotných dôvodných dôvodov alebo preto, že práca pre nich nie je a tými, ktorí nechcú pracovať, lebo sú leniví. Tu treba určite medzi týmito troma kategóriami robiť principiálne rozdiely. Ale sme krajina v strede Európy, nemyslím si, že sme krajina, ktorá by si mohla dovoliť niekoho nechať zomrieť od hladu alebo niekoho dostať do situácie, že začne agresívne drancovať obchody. Niečo tu už podobné bolo, ak si pamätáte ten útok na potraviny, čo bol obrovský problém na Slovensku. Ja iba dodám, aby bolo úplne jasno. Som predsedom vlády a som predsedom strany. Mojou úlohou je dávať určité hodnotové orientovania. Povedal som, ideme do druhého balíka, ak nám to financie umožnia. Zdá sa, že nám to umožnia financie verejné. Sústredíme sa teraz.

Branislav DOBŠINSKÝ, moderátor
--------------------
Dobre, veľkosť by bola asi taká ako prvého?

Robert FICO, predseda vlády SR /Smer-SD/
--------------------
Prvý balík bol 250 miliónov, nebudem hovoriť číslo, lebo potom sa bude, na mňa sa bude potom hnevať podpredseda vlády a minister financií. 31. marca budeme presne vedieť. A to zameranie, to zadanie je veľmi jasné. Poďme sa pozrieť na zamestnávanie mladých ľudí, poďme sa pozrieť na podnikateľské prostredie, na mladé rodiny, poďme touto cestou teraz v druhom balíku. Ale verím, že druhý balík bude rovnako úspešný ako prvý, lebo prvý bol naozaj a stále je veľmi úspešný.

Branislav DOBŠINSKÝ, moderátor
--------------------
Iste, tam je napríklad aj problém, že 4 z 10 žien si nájdu po materskej prácu. Ale poďme ešte na poslednú tému, ktorú nechcem obísť. O dva týždne na Slovensku máme referendum. Sú tam tri otázky, či súhlasíte s tým, aby sa manželstvom nemohlo nazývať žiadne iné spolužitie osôb okrem zväzku medzi jedným mužom a jednou ženou? Súhlasíte s tým, aby párom alebo skupinám osôb rovnakého pohlavia nebolo umožnené osvojenie a adopcia detí a ich následná výchova? A súhlasíte s tým, aby školy nemohli vyžadovať účasť detí na vyučovaní v oblasti sexuálneho správania, či eutanázie, ak ich rodičia alebo deti samé nesúhlasia s obsahom vyučovania? Pán premiér, vy ste sa vyjadrili už verejne, že chcete, aby sa ľudia referenda zúčastnili, lebo je to niečo podobné ako voľby, ale zatiaľ sme nepočuli, aké je odporúčanie strany Smer, vaše osobné, čo sa týka odpovedí na tie otázky. Takže aké je?

Robert FICO, predseda vlády SR /Smer-SD/
--------------------
Po prvé, toto nie je stranícke referendum.

Branislav DOBŠINSKÝ, moderátor
--------------------
Áno, občianska iniciatíva.

Robert FICO, predseda vlády SR /Smer-SD/
--------------------
Je to občianska iniciatíva, voči ktorej musíme mať rešpekt, a preto my si nemôžeme dovoliť odhovárať ľudí od účasti. My sme povedali, že je to aktivita, na ktorej by sa verejnosť mala zúčastniť a mala by slobodne vyjadriť svoj názor na veľmi citlivé a vážne otázky. Ja teda do referenda pôjdem, naviac som predseda vlády, sa to od ústavného činiteľa očakáva, že takéto aktivity nebude ignorovať. V prípade, že by to bola stranícka akcia, tak tam by sme sa pravdepodobne na to pozerali trošku, trošku inak. Čiže pokiaľ sa pýtate na otázku, či do referenda ísť, ja si myslím, že ľudia by toto právo mali využiť, lebo všimnite si, my sme mali niekoľko referend a iba jedno jediné bolo úspešné pri vstupe do Európskej únie. My raz to referendum môžeme životne potrebovať v súvislosti s Ukrajinou, v súvislosti s hocičím iným v Európe sa môže stať, že budeme musieť postaviť ľuďom životnú otázku, toto sú nie sú životné, toto u hodnotové otázky, ale životnú otázku prežitia krajiny ako takej. A ľudia naučení nechodiť do referend, lebo jedni hovoria nechoďte, druhí choďte a neviem čo, povedia, že neprídu a my nedostaneme odpoveď na otázku, ktorú by sme mohli potrebovať. Takže ja aj preto mám úctu k tomuto.

Branislav DOBŠINSKÝ, moderátor
--------------------
Dobre a čo hovoríte napríklad, že pani Dubovcová, verejná ochrankyňa práv hovorí, že nepôjde, lebo to referendum nerieši vážne veci alebo respektíve ak citujem: "Ak spoločnosť otvorí srdcia voči všetkým svojim členom a všíma si prioritne ich ľudské hodnoty a nie iba sexuálnu orientáciu, posilňuje ju to, lebo sa zameria na to, čo je pre človeka naozaj podstatné. Partnerstvá, ani manželstvá osôb rovnakého pohlavia nijak neohrozujú súčasné manželstvá." A tak ďalej a tak ďalej.

Robert FICO, predseda vlády SR /Smer-SD/
--------------------
Nechcem, nechcem, toto je naozaj posledné, čo ja mám chuť robiť, pretože som zamestnaný chlebovými témami a veľmi som rád, že sa Slovensku ako-tak začína dariť. Máme naozaj dobré východiská. Teším sa, že budeme môcť verejnosti ponúknuť ešte viac, ale nechcem svojimi individuálnymi postojmi ešte viac vstúpiť do tohto hašterenia medzi ľuďmi, lebo vnímam to hašterenie ako úplne zbytočné.

Branislav DOBŠINSKÝ, moderátor
--------------------
Jasné, čiže odpovede?

Robert FICO, predseda vlády SR /Smer-SD/
--------------------
Ale keby ste ma spýtali, ako sa postavím k týmto otázkam globálne, nebudem hovoriť individuálne, globálne, tak môj postoj je vyjadrený tým, čo urobil Smer-Sociálna demokracia pri Ústave Slovenskej republiky, keď sme povedali, že manželstvo je jedinečný zväzok muža a ženy, je to zakotvené v Ústave. To ale na druhej strane nebráni tomu, aby sme v praxi riešili praktické veci párov rovnakého pohlavia.

Branislav DOBŠINSKÝ, moderátor
--------------------
Tu vás rovno, rovno chytím za slovo, lebo vzápätí nato, ako to Smer s KDH schválil, myslím ústavnú ochranu manželstva, tak váš poslanec Ľuboš Blaha hovoril, že si berie takpovediac na starosť, že ďalšou témou budú registrované partnerstvá homosexuálov.

Robert FICO, predseda vlády SR /Smer-SD/
--------------------
Vôbec nehovorím o registrovanom partnerstve. Ja hovorím o tom, že sú praktické problémy ľudí, ktorí žijú spolu, napríklad je to otázka, hoci dnes už je do určitej miery dedenie vyriešené, ale dal by sa možno inak upraviť prístup k informáciám zdravotníckeho charakteru.

Branislav DOBŠINSKÝ, moderátor
--------------------
Chcete to nejako upraviť toto?

Robert FICO, predseda vlády SR /Smer-SD/
--------------------
Myslím si, že to je právo, no lebo tí ľudia sú tu, no môžeme si zatvárať oči, koľko chceme, jednoducho na Slovensku žijú spolu homosexuáli.

Branislav DOBŠINSKÝ, moderátor
--------------------
Platia dane a tak ďalej, čiže.

Robert FICO, predseda vlády SR /Smer-SD/
--------------------
Áno a ak majú praktické každodenné problémy, tak môžeme na ne reagovať.

Branislav DOBŠINSKÝ, moderátor
--------------------
Ešte do volieb?

Robert FICO, predseda vlády SR /Smer-SD/
--------------------
Nemyslím si, ja viem, že sa tam niečo pripravuje a treba sa na to pozrieť, ale nemyslím si, že je potrebné takto umelo do popredia dostávať tému. Toto je téma, ktorá nie je prioritná pre Slovákov a pre Slovensko, aj preto ja verím, že to hašterenie sa ohľadne referenda veľmi rýchlo skončí. Zrealizujme to referendum, my sme ľuďom povedali, čo si o tom myslíme, povedali sme náš postoj k rodine.

Branislav DOBŠINSKÝ, moderátor
--------------------
Čiže hodnotovo, ak to správne chápem alebo obsahovo, ak to správne chápem, ho považujete za nepodstatné, že nerieši vážne veci podľa vás?

Robert FICO, predseda vlády SR /Smer-SD/
--------------------
Ja som pred chvíľkou povedal, že sa momentálne sústredím na chlebové témy. Ja to nechcem podceniť, pre mnohých ľudí je to veľmi vážna vec. Máte združenia, ktoré sú kresťansky orientované a ktoré povedia, že toto je pre nás životne dôležitá vec, umelé prerušenie tehotenstva, homosexuáli, adopcia detí a podobne. Potom máte homosexuálov, ktorí hovoria, toto je pre nás životne dôležitá vec. Ale skôr sú to názory, ktoré by nemali dominovať tejto krajine. Tejto krajine, táto krajina je predsa postavená na nejakých hodnotách, kto sa pozrie, sú to cyrilo-metodejské hodnoty v Ústave, niečo sme povedali v Ústave Slovenskej republiky. Takže ja by som tak povedal, že tak do kľudu, zvládnime to do kľudu. Už sme podľa mňa vyspelá krajina, ľudia preukázali v mnohých voľbách, v mnohých referendách, že sme schopní si riadiť svoje veci vlastným úsudkom, čiže nech si ľudia vyjadria svoj názor a ideme ďalej, ale na tomto by sa krajina naozaj rozdeľovať nemala.

Branislav DOBŠINSKÝ, moderátor
--------------------
Toľko predseda vlády Robert Fico. Ďakujem.

Robert FICO, predseda vlády SR /Smer-SD/
--------------------
Ďakujem za pozvanie a peknú sobotu.

Branislav DOBŠINSKÝ, moderátor
--------------------
No a pekný zvyšok víkendu od mikrofónu praje aj Braňo Dobšinský.

14.2.2015
Rádio Slovensko
Sobotné dialógy s predsedom vlády
14.2.2015    Rádio Slovensko    str. 01   12:10 Sobotné dialógy
            
Branislav DOBŠINSKÝ, moderátor
--------------------
Nad Ukrajinou zavládlo krehké prímerie. Ako dlho minské dohody vydržia a či vôbec budú mať Ukrajinci právo na spánok v mieri, však zostáva otvorenou otázkou. Rovnako tak nie je jasné, či sa podarí udržať Grécko v eurozóne a či nová grécka vláda vyjedná zmiernenie dlhového bremena, ktoré sužuje grécky polostrov. Slovenská vláda ale Helénom odkazuje, že žiadny obed nie je zadarmo a zmiernenie dlhovej záťaže neprichádza do úvahy. Našu krajinu zasa rozčeslo referendum, ktoré malo priniesť odpovede na otázky, ako sa dá definovať rodinu a aké práva majú mať páry rovnakého pohlavia. Politici, vrátane prezidenta i vlády, si ale nad referendovými témami prakticky umyli ruky. Prorodinná politika sa však i tak opäť dostala do centra pozornosti. Dámy i páni, príjemné sobotné popoludnie. Ako obvykle je tu čas Sobotných dialógov, tento raz s predsedom vlády Robertom Ficom, dobrý deň.

Robert FICO, predseda vlády SR /Smer-SD/
--------------------
Ďakujem za pozvanie, želám všetkým pekný deň.

Branislav DOBŠINSKÝ, moderátor
--------------------
No a od mikrofónu sa k tomu pripája aj Braňo Dobšinský. Ešte doplním, reláciu kvôli pracovným povinnostiam predsedu vlády predhrávame v piatok popoludní. Pán premiér, in medias res, začnime takým zahraničným balíkom.

Robert FICO, predseda vlády SR /Smer-SD/
--------------------
Dúfam, že budeme dostatočne aktuálni, lebo za jeden deň sa môže všetko možné stať.

Branislav DOBŠINSKÝ, moderátor
--------------------
No napríklad v Grécku, alebo často krát Grécko, Ukrajine, áno. Tak začnime tou Ukrajinou. Ako vidí Robert Fico šancu po tom, po tej dohode v Minsku, tej novej dohode zo štvrtka, ako vidí šancu na to, že na Ukrajine konečne zavládne mier?

Robert FICO, predseda vlády SR /Smer-SD/
--------------------
Nikdy som nevynášal a nebudem vynášať konkrétne vyjadrenia a výroky premiérov alebo prezidentov, ktorí chodia na zasadnutia európskych rád, ale tentokrát vynesiem atmosféru. Na jednej strane sme všetci netrpezlivo čakali, ako bude vyzerať prímerie alebo ako sa dohodnú prezident Hollande, kancelárka Merkelová, prezident Porošenko a prezident Putin a keď došli prvé výsledky, tak najskôr bol taký optimizmus, že fajn, vyzerá to dobre, bude prímerie od nedele, začnú sa sťahovať ťažké zbrane, ale potom pokračoval summit a na tom summite niekto niečo hovoril. Ja si myslím, že pravdepodobnosť pokračovania vojenského konfliktu na Ukrajine je veľmi, veľmi veľká. Dokonca sa domnievam, že sa hrajú také čudné hry. Hrá sa na to, kto bude ako keby zodpovedný za porušenie prímeria už dopredu a to bude viesť k obrovskému tlaku na široké ekonomické sankcie voči Ruskej federácii. Okamžite budú dané ponuky Ukrajine na dodávku zbraní. Najviac sa hlásia krajiny, ktoré zbrane vyrábajú, pretože pre nich je to obchodný artikel. Aj preto znovu zopakujem slová, ktoré som povedal na integračnom výbore, že zabudnime na hodnoty vo svetovej politike, ide tu o biznis, ide o mocenské súboje. Takže ja by som bol veľmi opatrný. Veľmi by som privítal, aby Ukrajina si vydýchla, pretože majú takmer 6 000 mŕtvych ľudí už vo vojenskom konflikte.

Branislav DOBŠINSKÝ, moderátor
--------------------
300 mesačne, to je šialené na našich hraniciach.

Robert FICO, predseda vlády SR /Smer-SD/
--------------------
Ale zoberme si a zaujímavé je to, že prečo bolo prímerie dohodnuté až na nedeľu ráno. No preto, aby si ešte bojujúce strany vylepšili svoje bojové pozície. Aj preto je mojou povinnosťou veľmi realisticky na veci pozerať. Ja si myslím, že to, čo sa udialo v Minsku, je málo na to, aby sme povedali, že je zažehnaná vojna. Urobil sa významný krok, treba poďakovať prezidentovi Hollandovi, aj spolkovej kancelárke Merkelovej za to, že túto iniciatívu otvorili. Bolo by vynikajúce, keby prímerie naozaj nastalo.

Branislav DOBŠINSKÝ, moderátor
--------------------
Ale neveríte tomu.

Robert FICO, predseda vlády SR /Smer-SD/
--------------------
Ale okolnosti, ktoré sprevádzajú toto prímerie, ako aj ďalšie javy, ktorých som bol svedkom na včerajšom rokovaní summitu, ma vedú k tomu, že toto prímerie môže byť veľmi skoro porušené a môže mať ďalekosiahle následky. Naozaj na Ukrajine môže hroziť vojna veľkého rozsahu.

Branislav DOBŠINSKÝ, moderátor
--------------------
Vy ste to aj spomínali, že tá percentuálna pravdepodobnosť, nejakých 70 % ja si pamätám.

Robert FICO, predseda vlády SR /Smer-SD/
--------------------
Vtedy sa všetci smiali a vidíte a dnes je tam reálna vojna.

Branislav DOBŠINSKÝ, moderátor
--------------------
Čiže vidíte to, ten scenár tak, že ten konflikt, ktorý je tam je, taký čudesný charakter má, že to bude ešte eskalovať, že to bude ešte dramatickejšia vojna?

Robert FICO, predseda vlády SR /Smer-SD/
--------------------
Momentálne a to priznáva aj ukrajinská strana, ukrajinská strana nie je schopná držať vojenský krok s proruskými separatistami, ktorí pôsobia vo východnej časti Ukrajiny. Môžeme teraz sa baviť kto komu dodáva aké zbrane, ale ja tu nechcem byť žiadny sudca. Pravda je taká, že Ukrajina je pripravená prijať cudzie zbrane v prípade, že by došlo k pokračovaniu vojenského konfliktu. A ak sa príjmu ďalšie zbrane západnej proveniencie, teda západnej výroby, ak bude posilnená ukrajinská armáda, dá sa očakávať, že budú posilnení na druhej strane ruskí separatisti, čo bude viesť k eskalácii napätia a podstatne väčšiemu, podstatne väčšiemu konfliktu, ktorý môže zasiahnuť aj iné časti Ukrajiny.

Branislav DOBŠINSKÝ, moderátor
--------------------
Čiže podľa vás to môže prerásť do normálne otvorenej vojny povedzme medzi Ruskom a Ukrajinou dokonca?

Robert FICO, predseda vlády SR /Smer-SD/
--------------------
Vojna tu už je teraz, nechcem teraz hovoriť, že kto s kým, lebo ide o separatistov, ktorí pôsobia vo východnej časti Ukrajiny.

Branislav DOBŠINSKÝ, moderátor
--------------------
A ruských dovolenkárov, zase buďme otvorení.

Robert FICO, predseda vlády SR /Smer-SD/
--------------------
Nikto o tom nepochybuje, pán redaktor. Predsa ja tu nechcem byť obhajca ani jednej, ani druhej strany. Ja som za to, aby sa prestali ľudia zabíjať, to je najpodstatnejšie, pretože Ukrajina je náš sused a chceme, aby Ukrajina normálne prosperovala a my sme s ňou mali dobré obchodné vzťahy. To je môj záujem. Čiže nikomu nevyhovuje, teda pokiaľ ide o Slovensko, že na Ukrajine je vojna, najmä nie preto, že keby tento konflikt sa rozrástol ďalej, tak potom naozaj musíme sa viac pozerať na našu hranicu s Ukrajinou, ktorá je síce len 100 kilometrov a je chránená aj oblúkom horským, ale predsa len by mohla byť atraktívna pre nejakú časť migrantov, ktorí by chceli opustiť územie.

Branislav DOBŠINSKÝ, moderátor
--------------------
Keby sa to eskalovalo, tak by mohol byť veľký exodus.

Robert FICO, predseda vlády SR /Smer-SD/
--------------------
Dá sa to očakávať. Čiže môj pohľad je, ale to je môj pohľad, moje hodnotenie, že pravdepodobnosť pokračovania vojenského konfliktu na Ukrajine je veľmi veľká a dokonca aj pravdepodobnosť rozšírenia tohto konfliktu, jeho zväčšenia je pomerne veľká.

Branislav DOBŠINSKÝ, moderátor
--------------------
A mimochodom, ako sa pozeráte na úlohu Slovenska, lebo my máme pomerne exkluzívne dobré vzťahy ako s Ukrajinou, tak povedzme aj s kancelárkou Merkelovou alebo teda v rámci Európskej únie máme celkom slušné renomé. A ozývajú sa tu aj hlasy, že možno že sme mali byť niečo ako mediátori. Nemali sme prevziať povedzme nejakú väčšiu rolu pri mediácii tých rozhovorov, toho prímeria?

Robert FICO, predseda vlády SR /Smer-SD/
--------------------
Som rád, že to otvárate a môžem teraz potvrdiť, že sme boli požiadaní a už to môžem potvrdiť, nemeckou sociálnou demokraciou, aby sme boli sprostredkovatelia pri jednej mierovej konferencii, ktorá bude v Košiciach začiatkom marca. Robíme na tom za účasti nemeckých predstaviteľov, slovenských predstaviteľov, ukrajinských, aj tých zo západnej časti, aj z východnej časti, aj z Ruskej federácie.

Branislav DOBŠINSKÝ, moderátor
--------------------
To má byť aký level?

Robert FICO, predseda vlády SR /Smer-SD/
--------------------
Má to byť level, má to byť level povedzme najvyšších predstaviteľov týchto strán sociálnodemokratických, hovorím teraz o Nemecku, hovorím o Slovensku. A keďže nás vnímajú ako krajinu, ktorá má dobré renomé v Európe, ktorá sa snaží nepozerať na veci čiernobielo, ale veľmi racionálne, tak som veľmi rád, že sme dostali takúto ponuku. A ja verím, že táto mierová konferencia prebehne v Košiciach prvý marcový týždeň.

Branislav DOBŠINSKÝ, moderátor
--------------------
A nebolo škoda, že povedzme tie rokovania v Minsku, lebo naozaj ako Lukašenko je známa postava a ten režim je tiež svojrázny, že povedzme veď tu bol napríklad summitu, bol tu Putin s Bushom, či povedzme tie minské rokovania nemohli byť v Bratislave?

Robert FICO, predseda vlády SR /Smer-SD/
--------------------
Hľadajte vždy príčiny alebo dôvody toho, že prečo také správanie bolo. Uvedomme si, že sa bavíme o krajinách, ktoré niekedy tvorili bývalý Sovietsky zväz, či je to Ukrajina, či je to Ruská federácia alebo je to Bielorusko. Je tam absolútna blízkosť jazyka. Predpokladám, že aj toto viedlo k tomu, že je tu nejaká miera dôvery aj zo strany Ukrajiny pravdepodobne k prezidentovi Lukašenkovi, podobne ako je miera dôvery zo strany prezidenta Putina. Tak sa rozhodli nasmerovať rokovania týmto smerom. A vôbec ja sa trošku na tom smejem, ale možno že ma teraz každý pochopí, čo mám na mysli, ale spomeňme si, čo dva roky sa rozprávalo spätne o Lukašenkovi a dnes zrazu víta s kvetinami najvýznamnejších európskych politikov, ktorí mu ďakujú za sprostredkovanie vecí, ako sa zrazu ten svet mení. To len potvrdzuje, že nejde o hodnoty, vždy ide o mocenský súboj, ide o záujmy štátov. Veľmi pekne to povedal, nechcem povedať ktorý premiér včera na rokovaní Európskej rady, keď sme sa bavili o dodávkach zbraní na Ukrajinu, kde som jasne povedal, že Slovensko nikdy takto nebude uvažovať.

Branislav DOBŠINSKÝ, moderátor
--------------------
Dobre a napríklad tie dodávky alebo tá hrozba, nemyslíte si, že povedzme za tou ochotou Putina a vôbec tým kompromisom je aj povedzme hrozba toho, že Amerika by dodávala Ukrajine zbrane a vyzbrojovala ukrajinskú armádu, že to bol tlak, ktorý doviedol Putina k tým rokovaniam?

Robert FICO, predseda vlády SR /Smer-SD/
--------------------
Je tu presvedčenie a tak som ho cítil aj včera na rokovaní Európskej rady, že to prímerie nerieši vojenský konflikt a ako keby každý s tým rátal, že tak-či tak príde k rozšíreniu sankcií, dôjde k dodávkam zbraní na Ukrajinu. Každý len privítal prímerie, že dobre, že sa nebudú nejaký čas ľudia zabíjať, ale koľko to vydrží? Čo keď niekto zoberie znovu samopal alebo zoberie.

Branislav DOBŠINSKÝ, moderátor
--------------------
Otázka je, či to majú vôbec pod kontrolou.

Robert FICO, predseda vlády SR /Smer-SD/
--------------------
Takto stojí otázka, jedna aj druhá strana, že či sa nenájdu nejakí provokatéri, ktorí budú mať záujem toto prímerie narušiť v neprospech jedného alebo druhého v tomto konflikte. Ale vezmem tú myšlienku, že teda nejde o hodnoty. Jeden premiér toto povedal veľmi presne, že samozrejme, že na dodávku zbraní na Ukrajinu sa budeme pozerať cez prizmu toho, či tie zbrane vyrábame alebo nevyrábame. Ak ich vyrábame, no tak by sme radi dodávali zbrane na Ukrajinu. Ak ich nedodávame, teda nevyrábame, tak ich tam ani nemôžeme dodávať. Ale vždy majú krajiny prebytky zbraní, ručných zbraní a munície. Aj v tomto ohľade chcem povedať, že Slovenská republika nebude participovať na dodávkach zbraní na Ukrajinu v žiadnom prípade, lebo naďalej prevláda náš názor, že vojenské riešenie nie je riešením preto, čo sa na Ukrajine stalo. V tom prímerí sú nejaké náznaky. Po prvé, veľmi dôležité je povedať, že sa dohodli na územnej celistvosti Ukrajiny, veľmi dôležité pre Porošenka.

Branislav DOBŠINSKÝ, moderátor
--------------------
Áno, lebo sú tak náznaky takého podnesterského scenáru.

Robert FICO, predseda vlády SR /Smer-SD/
--------------------
Áno a na druhej strane má parlament ukrajinský do 30 dní prijať právny predpis, ktorý zagarantuje, v angličtine bolo, že special regime, ako špeciálny režim.

Branislav DOBŠINSKÝ, moderátor
--------------------
To už je ďalej ako federalizácia, čiže taký podnesterský scenár trošku.

Robert FICO, predseda vlády SR /Smer-SD/
--------------------
Áno, ale predsa len je fakt ten, že územná celistvosť a suverenita Ukrajiny bola garantovaná v prímerí.

Branislav DOBŠINSKÝ, moderátor
--------------------
No ale toto je dobrá otázka, lebo hovoríte územná celistvosť, ale o Kryme ani slovko v tej dohode nie je. Inými slovami, v zásade sa ukázalo, že dajú sa meniť hranice aj inak.

Robert FICO, predseda vlády SR /Smer-SD/
--------------------
Pán redaktor, aké hodnoty, opakujem, machiavellizmus najhrubšieho zrna, aký sme teraz videli, pokiaľ ide o Krym. Krym dnes nikto nerieši. Považuje sa de facto za vyriešený tým, ako došlo k anexii. My sme veľmi jasne protestovali a povedali sme, že je to proti suverenite, územnej celistvosti Ukrajiny, ale potom sa všetci sústredili na východnú časť, na Doneck a na Luhansk, ale dnes Krym vôbec nie je predmetom diskusie ani na európskych radách.

Branislav DOBŠINSKÝ, moderátor
--------------------
Mimochodom, ešte k tým sankciám posledná otázka na túto tému, aj váš minister zahraničných vecí v tejto relácii hovoril, že Rusku sa nedá v princípe už dneska veriť potom, čo sa stalo na Kryme a že poľavenie v sankciách je možné, až keď sa ukáže nejaká ochota Ruska meniť svoje kroky. Čiže tlmočí aj váš názor? To znamená, že nejaké poľavovanie v sankciách momentálne nie je?

Robert FICO, predseda vlády SR /Smer-SD/
--------------------
Veľmi záleží od toho, ako sa bude vyvíjať dohoda o prímerí, ktorá má začať platiť od nedele, pretože ak sa bude realizovať, tak túto dohodu by mala Európska únia podporiť konkrétnymi krokmi. Možno aj tým, že začneme hovoriť o nejakých úľavách, pokiaľ ide o sankcie. Na druhej strane, ak sa budú vyskytovať individuálne osoby, ako to bolo v minulosti, zodpovedné za porušenie medzinárodného práva, tak sa bude rozširovať zoznam týchto individuálnych osôb. Čoho sa my bojíme najviac, sú celoplošné hospodárske sankcie, ktoré by nás brutálne poškodili. A my si kladieme otázku, že prečo by Slovensko sa malo stať súčasťou nejakého vybavovania si účtov s niekým, hoci chceme byť solidárni, chceme, aby Európska únia mala jednotný postoj a v tomto duchu aj vystupujem, v tomto duchu aj vystupujem. Ale dnes je asi zhoda v tom, že zmenili sankcie postoj Ruskej federácie k situácii v Luhansku a Donecku? Nie.

Branislav DOBŠINSKÝ, moderátor
--------------------
Dobre, ale vy hovoríte, že nejde v medzinárodnej politike o hodnoty, ale nie je toto tiež cynizmus, že jednoducho Rusko si uhryzlo Krym a prečo by to malo byť beztrestné? Veď nech zato zaplatí povedzme aj sankciami.

Robert FICO, predseda vlády SR /Smer-SD/
--------------------
My sme predsa určitú časť sankcií prijali. My sme v rámci týchto sankcií veľmi tvrdo obhajovali záujmy Slovenska, aby nebolo poškodené slovenské hospodárstvo. Urobili sme niekoľko výnimiek. Ja som veľmi rád, že sa nám to podarilo. Len Slovensko má 5,5 milióna obyvateľov, autom ho prejdete za 6 hodín, preto my ťažko môžeme byť súčasťou mocenských geopolitických súbojov. My sme veľmi jasne pomenovali veci z hľadiska medzinárodného práva. Bolo porušené medzinárodné právo. A my sa nebojíme povedať, že bolo porušené medzinárodné právo aj v iných prípadoch, v prípade Kosova. Patríme medzi krajiny a je nás veľmi málo, ktoré hovoria, že nemienime uznať Kosovo, lebo nevzniklo v súlade s medzinárodným právom. Nemali sme problém povedať pri vojne v Iraku, že s týmto nechceme nič mať, lebo použitie vojenskej sily nebolo v súlade s medzinárodným právom a stiahli sme našich vojakov z Iraku. Čiže naše postoje sú konzistentné, jasné. Ak si myslíme, že bolo porušené medzinárodné právo, tak to povieme, ale my nemáme iné nástroje, ako prinútiť Spojené štáty alebo Ruskú federáciu, aby sa správali inak. Môže dnes Slovensko zabrániť Spojeným štátom, aby dodávalo zbrane na Ukrajinu? Nemôže, nemôže.

Branislav DOBŠINSKÝ, moderátor
--------------------
Je súčasťou Európskej únie, ktorá keď vyvinie tlak cez sankcie, tak má nejaký vplyv.

Robert FICO, predseda vlády SR /Smer-SD/
--------------------
Takisto môžeme zabrániť Ruskej federácii, aby anektovala Krym? Jednoducho nemôžeme. Našou jedinou zbraňou je medzinárodné právo, neustále poukazovanie na princípy medzinárodného práva. Hoci znovu to poviem dneska desiatykrát, keď počúvam svetových lídrov, kde sú hodnoty v svetovej politike, nikde.

Branislav DOBŠINSKÝ, moderátor
--------------------
Ministrom financií eurozóny sa ani po niekoľkohodinovom mimoriadnom zasadnutí nepodarilo dospieť k dohode o predĺžení záchranného programu pre Grécko a o ďalšom spoločnom postupe. To je jedna z mnohých štandardných správ ostatných dní v súvislosti s Gréckom. Pán premiér, na stole je teda otázka ako ďalej v rámci gréckych dlhov. Keď si to zhrnieme, 170 % HDP je grécky dlh. Ekonomický konsenzus je, že je neudržateľné, aby Grécko tento dlh niekedy splatilo. Na druhej strane ale zase politická rovina je, že odpustiť by mohol byť precedens, čo ja viem, pre Španielsko a tak ďalej. Slovensko zatiaľ hovorí, že ani náhodou niečo odpustiť. Podľa vás to nemá zmysel dohodnúť sa na nejakom kompromise, povedzme orezať ten dlh grécky nejakým spôsobom?

Robert FICO, predseda vlády SR /Smer-SD/
--------------------
Politicky nevidím žiadny dôvod, prečo sa správať k novej vláde zmierlivejšie ako k tej predchádzajúcej. Ak sme sa chceli ku Grécku správať zmierlivo alebo zmierlivejšie, tak sme to predsa mohli urobiť už pri tom balíku alebo prvom balíku reforiem, o ktoré bolo Grécko požiadané. Je pravda, že Grécko muselo prijať určité reformné opatrenia, ktoré ich aj boleli, ale myslím si, že zato si Grécko môže samo, pretože dlhé roky neuvádzalo správne čísla, žili nad pomery v Grécku.

Branislav DOBŠINSKÝ, moderátor
--------------------
Áno, dostali sa sem podvodom.

Robert FICO, predseda vlády SR /Smer-SD/
--------------------
Presne tak, jednoducho je to ich problém, ktorý si oni musia sami riešiť.

Branislav DOBŠINSKÝ, moderátor
--------------------
Ale ekonomicky jednoducho to je nesplatiteľné podľa ekonómov.

Robert FICO, predseda vlády SR /Smer-SD/
--------------------
Existujú rôzne spôsoby, ako sa postaviť k tejto myšlienke, pretože grécky premiér hovorí o tom, že chce novú zmluvu medzi Európskou úniou a Gréckom, aby Grécko mohlo sa z tohto marazmu dostať a vydýchnuť. Ale prečo by sme to mali platiť my? To je moja principiálna otázka. A ja som opakovane oficiálne vyjadril aj včera náš postoj, že poďme sa baviť o štruktúre toho dlhu, poďme sa baviť o jeho splatnosti, poďme sa baviť o reformách, ktoré musí Grécko urobiť. Ak sa napríklad Grécku niektoré navrhované opatrenia nepáčia, napríklad Grékom sa nepáči to, že sú tlačení Medzinárodným menovým fondom a ďalšími do privatizácie, tak nech ponúknu iné zdroje príjmov, ktoré by sa vedeli použiť.

Branislav DOBŠINSKÝ, moderátor
--------------------
Ale samotná výška dlhu ani náhodou, hej?

Robert FICO, predseda vlády SR /Smer-SD/
--------------------
A teraz a teraz, ale prečo by Slovensko, ktoré poctivo, veď som pritom už teraz ôsmy rok, krok za krokom upratuje verejné financie, aj my sme museli urobiť niektoré nepopulárne rozhodnutia, nikto nám nič, pán redaktor, nedal, nikto nám nič nedal, tejto krajine, ani korunu ako dostali možno niektoré iné krajiny, nejaké výpomoci a úľavy, nikto nám nič nedal. Konečne sa pomaly zviechame, konečne sa pomaly nadychujeme, sú tu dobré ukazovatele, hospodársky rast, ja len dokončím, že prečo by, ak sú dobré ukazovatele. Teraz som mal pred chvíľkou tlačovú konferenciu na financiách, hospodársky rast v štvrtom štvrťroku minulého roku bol dvakrát vyšší ako je priemer Európskej únie, ukazuje sa, že ide hore miera zamestnanosti. Ja len tým naznačujem, že ak máme toto všetko ako-tak pod kontrolou, konečne máme šancu ľuďom aj niečo dávať. Chápem, že naše sociálne pozitívne balíky na vylepšenie životnej úrovne vyvolávajú rôzne diskusie, ale sú tu, konečne vláda niečo tým ľuďom dáva naspäť. Takže prečo by sme my teraz mali zato, že niekto podpíše nejakú novú zmluvu s Gréckom, dávať na Grékov nejaké peniaze? Ako to neprichádza do úvahy, toto neprichádza absolútne do úvahy.

Branislav DOBŠINSKÝ, moderátor
--------------------
Poviem prečo povedzme alebo jeden z argumentov je geopolitika, lebo jedna vec sú peniaze, druhá vec je, že napríklad Grécko je dosť významným členom NATO, je na takej /nezrozumiteľné/, ktorá je dosť dôležitá. Momentálne tá nová vláda aj koketuje s Ruskom. Nie je toto napríklad hodnota, ktorá, dobre, tak bude to niečo stáť, ale nie je lepšie mať dobré vzťahy s Gréckom?

Robert FICO, predseda vlády SR /Smer-SD/
--------------------
Vy nehovoríte o hodnotách teraz, ale hovoríte o kšeftoch, pretože ja mám taký pocit aj z iných krajín, ktoré jednoducho si povedali, že keď nám nedáte vy, tak pôjdeme niekam inam. Teraz nehovorím o Grécku.

Branislav DOBŠINSKÝ, moderátor
--------------------
Ja viem, bojíte sa teda precedensu, Španielsko a tak.

Robert FICO, predseda vlády SR /Smer-SD/
--------------------
Jednoducho pozor na to, teraz presne potvrdzujete, že nejde o žiadne hodnoty. Niekto sa cíti, že je v kúte, tak povie, kašlem na hodnotovú orientáciu, tak idem tam, kde mi dá niekto niečo viacej ako ten, komu som hodnotovo bol blízky. Grécko prevzalo na seba záväzky. Ak to nechceli, mali vystúpiť z eurozóny už vtedy, keď to bolo možné. Mali prijať nejaké iné riešenia pre grécku krajinu.

Branislav DOBŠINSKÝ, moderátor
--------------------
A nebojíte sa toho, že jednoducho pod tým tlakom, však teraz vyhrala Syriza, ale keď sa proste nedohodnete, tak sa bude radikalizovať situácia v Grécku a prídu ešte horšie strany alebo teda?

Robert FICO, predseda vlády SR /Smer-SD/
--------------------
Ale ako k tomu prídu ostatné krajiny Európskej únie, hlavne teda eurozóny, lebo bavíme sa o krajinách, ktoré majú euro, že by mali dávať na kôpku svoje vlastné peniaze, aby pomohli nejakému štátu, ktorý sa do svojej situácie dostal svojou nezodpovednou politikou?

Branislav DOBŠINSKÝ, moderátor
--------------------
Bol rozopnutý prvý gombík, to je pravda, súhlasím.

Robert FICO, predseda vlády SR /Smer-SD/
--------------------
No a teraz sme trošku aj ďalej. Jedna vec je, že pred dvoma, troma rokmi vystúpenie Grécka z eurozóny mohlo byť podstatne náročné a mohlo priniesť negatívne dopady pre eurozónu, ale dnes pri tých rôznych záchranných valoch všetci konštatujeme, že prípadný odchod Grécka z eurozóny by eurozóna už prežila, lebo už sú pripravené aj banky, čo by sa asi dialo, ako by to celé vyzeralo. Ale my nechceme Grécko vyháňať z eurozóny, to bolo povedané jasne aj gréckemu premiérovi.

Branislav DOBŠINSKÝ, moderátor
--------------------
Čiže je to na nich, hej?

Robert FICO, predseda vlády SR /Smer-SD/
--------------------
Musia sa rozhodnúť, s čím prídu, aké reformy ponúknu. Ale veď nech nechcú od Slovenska, kde ľudia zarábajú 550 alebo 600 eur a sú dôchodky na úrovni 250-300 eur, aby sa ľudia na Slovensku poskladali cez to, že zaplatíme nejakú miliardu alebo koľko.

Branislav DOBŠINSKÝ, moderátor
--------------------
A nie je trošku populistické, že vy hovoríte, že referendum o tom. Však máte jasný postoj, tak si ho neste.

Robert FICO, predseda vlády SR /Smer-SD/
--------------------
Môj postoj je jasný a s týmto postojom pôjdem na každé jedno rokovanie. Môže sa ale stať, že bude vyvíjaný na Slovensko taký brutálny tlak.

Branislav DOBŠINSKÝ, moderátor
--------------------
Aha, že keby sa eurozóna dohodla.

Robert FICO, predseda vlády SR /Smer-SD/
--------------------
Napríklad, že by nás jednoducho nepočúvali, my by sme hovorili, že my nechceme nič dať a vtedy zrazu by napriek tomu bolo prijaté nejaké rozhodnutie proti našej vôli, tak by sme si jednoducho vypýtali mandát od ľudí a by sme sa spýtali ľudí, ľudia, chcete sa vyzbierať na toto a na toto a na toto?

Branislav DOBŠINSKÝ, moderátor
--------------------
Nie je to populizmus?

Robert FICO, predseda vlády SR /Smer-SD/
--------------------
A v čom je to populizmus?

Branislav DOBŠINSKÝ, moderátor
--------------------
No tak samozrejme, že povedia ani náhodou.

Robert FICO, predseda vlády SR /Smer-SD/
--------------------
Ale my od začiatku opakujeme, že nie a s týmto postojom pôjdem a budem niesť kožu na trh, budem to rozprávať na každom zasadnutí Európskej rady vždy a všade. Ale čo keď príde nejaký mechanizmus upravený, ktorý povie, že viete čo, no tak ale my vás k tomu ani nejako špeciálne nepotrebujeme, my to vieme urobiť aj bez vás, ale budete takisto zodpovední zato ako aj my, hoci budete hlasovať proti? Vtedy má právo každá vláda povedať prepáčte, my sme principiálne proti, my Grécku nič nedáme a keď chcete vidieť, aký je názor verejnosti na to v tejto krajine, tak nech sa páči, tuná máte odpoveď. Na tom nevidím nič, nič populistické.

Branislav DOBŠINSKÝ, moderátor
--------------------
Dobre, čiže mám to chápať tak, že Slovensko dá, keby došlo aj k nejakej dohode, povedzme o odpustení časti dlhu v rámci eurozóny, dá nohu do dverí v každom prípade, hej?

Robert FICO, predseda vlády SR /Smer-SD/
--------------------
My nezaplatíme Grécku ani cent. Čo to znamená v reálnej praxi.

Branislav DOBŠINSKÝ, moderátor
--------------------
Jasné, keď chcete odpúšťať, tak odpustite vy.

Robert FICO, predseda vlády SR /Smer-SD/
--------------------
Áno, ak niekto bohatý má schopnosť niekomu odpúšťať, ale my nemôžeme si dovoliť na úkor nás. Ak nájdu nejaké riešenie, pán redaktor, že sa odpustí nejaký dlh Grécku, ale nebude to mať dopad na štátne rozpočty individuálnych členských štátov eurozóny, no tak im odpustite koľko chcete, keď to mám takto povedať. Ale tie peniaze raz musí niekto zaplatiť, aby to nebolo tak, že niekto odpustí Grécku dlh a potom nám zabúcha veriteľ na dvere, nejaká banka, MMF a povie, no ale vy ručíte 1 %, tak dajte jednu miliardu eur na stôl, lebo musíte zaplatiť.

Branislav DOBŠINSKÝ, moderátor
--------------------
Ani cent, to je pointa.

Robert FICO, predseda vlády SR /Smer-SD/
--------------------
Nechceme riešiť dlh Grécka takýmto spôsobom. Ak sa nájde iné riešenie, vrátane krátenia dlhu Grécka, ktoré nebude mať vplyv na štátny rozpočet Slovenskej republiky a na peňaženky ľudí, budeme veľmi konštruktívni a kooperatívni, ale akonáhle to má mať priamy dopad na verejné financie Slovenskej republiky, dáme nohu do dverí.

Branislav DOBŠINSKÝ, moderátor
--------------------
Ešte jednu otázku k zahraničným veciam sa chcem spýtať, lebo je to téma, ktorú riešime aj tuto v Slovenskom rozhlase. Svojho času ste povedali takú vetu, že: "ak Cyprus žiada Slovenskú republiku o pomoc, tak my máme morálne právo k tomu niečo povedať. Chceme, aby v rámci tejto pomoci z eurovalu nám Cyprus dal zoznam všetkých vlastníkov firiem, pokiaľ ide o osoby s občianstvom Slovenskej republiky. Chceme ten zoznam 1 500 až 2 000 firiem zo Slovenska." To sú vaše slová. Ten zoznam ale doteraz nemáme.

Robert FICO, predseda vlády SR /Smer-SD/
--------------------
Robíme to na individuálnej báze. Ja som sa informoval, aj pokiaľ ide o príslušnú finančnú políciu, ministerstvo vnútra. Vždy, keď sa preveruje podozrivá operácia alebo je nejaké podozrenie z korupcie a objaví sa nám nejaká firma schránková, ktorá sa povedzme pohybuje v podnikateľskom prostredí.

Branislav DOBŠINSKÝ, moderátor
--------------------
Robíte konkrétne dožiadanie, rozumiem.

Robert FICO, predseda vlády SR /Smer-SD/
--------------------
Robíme konkrétne dožiadania. Mysleli sme, že to bude jednoduchšie, že nám dá niekto zoznam 1 000-1 500 firiem a povie, toto sú takzvaní beneficiary owner, toto sú skutočne vlastníci týchto firiem, ale toto Cyprus odmieta urobiť. Verím však, že a teraz prichádza zaujímavé obdobie, najmä v boji proti terorizmu je obrovský tlak na výmenu informácií, tak schválili sme včera na neformálnom summite, že sa pôjde do podstatne širšej výmeny informácií napríklad o cestujúcich v lietadlách, ale aj podstatne širšej výmene informácií, pokiaľ ide o majiteľov firiem, presunoch peňazí, účty. Tu si myslím, že začíname mať veľmi efektívny nástroj na to, aby sme vedeli, kto je kde. Ale veď nie je žiadne tajomstvo, že sme prijali zákon o schránkových firmách a schránkové firmy, ktoré sú niekde na Cypre alebo niekde inde.

Branislav DOBŠINSKÝ, moderátor
--------------------
Tak ešte sa má /nezrozumiteľné/ ten zákon.

Robert FICO, predseda vlády SR /Smer-SD/
--------------------
Áno, aj to sa urobí, keď treba, ale na základe tohto zákona sa takéto firmy nemôžu zúčastňovať verejného obstarávania na Slovensku. Bodka, vyriešené.

Branislav DOBŠINSKÝ, moderátor
--------------------
No tak keď to dajú cez štyri firmy.

Robert FICO, predseda vlády SR /Smer-SD/
--------------------
Treba to sledovať, ale už je to predsa len veľká prekážka. Ak niekto má firmu na Cypre a odmieta sa k nej priznať a má tam nejakého nastrčeného riaditeľa a nepovie tá firma, kto je skutočný beneficiary owner, tak nemá šancu nikdy takáto firma sa zúčastniť verejného obstarávania na Slovensku.

Branislav DOBŠINSKÝ, moderátor
--------------------
Poďme teraz na Slovensko, domov. V posledných mesiacoch vyrylo diskusiu referendum, ktoré sme tu mali, referendum, ktoré zorganizovala občianska iniciatíva, v podstate Aliancia za rodinu a ďalšie organizácie, ktoré malo hovoriť o hodnotách manželstva, rodiny a tak ďalej. Čo podľa vás povedala o Slovensku celá tá kampaň a to, ako referendum dopadlo?

Robert FICO, predseda vlády SR /Smer-SD/
--------------------
Nič, absolútne nič, pretože každá strana, či je to na jednej strane Aliancia za rodinu, alebo na druhej strane ľudia, ktorí sympatizujú s LGBT skupinami, si výsledok referenda privlastňujú ako obrovské víťazstvo. Ak si však niekto myslí, že účasť 20 % znamená, že 80 % ľudí na Slovensku dnes súhlasí, ja neviem, s osvojením dieťaťa homosexuálmi alebo s registrovaným partnerstvom, tak je na veľkom omyle. Toto referendum ukázalo, pán redaktor, že toto nie je téma. Ani homosexuáli nie sú významná téma pre verejnosť.

Branislav DOBŠINSKÝ, moderátor
--------------------
No tí, ktorí zorganizovali referendum, ho nedokázali predať.

Robert FICO, predseda vlády SR /Smer-SD/
--------------------
Hovorím, že nie je to téma. Veď veľakrát sme boli pod tlakom ako sociálnodemokratická strana, dobre to viete, lebo sledujete. Stále nás tlačia naši partneri zo zahraničia, v jednom kuse, a musíte a musíte a musíte a keď nebudete, tak nie ste ľavicoví.

Branislav DOBŠINSKÝ, moderátor
--------------------
Myslíte registrované partnerstvá.

Robert FICO, predseda vlády SR /Smer-SD/
--------------------
Vôbec vzťah k homosexuálom, ale predsa ľavicovosť sa neprejavuje v tom, že sa budem venovať len homosexuálnym témam.

Branislav DOBŠINSKÝ, moderátor
--------------------
Aj.

Robert FICO, predseda vlády SR /Smer-SD/
--------------------
Ale nie prioritne, prioritne je ľavicovosť v tom, že budem riešiť problémy zamestnanosti, minimálnej mzdy, dôchodkov, to je ľavicovosť.

Branislav DOBŠINSKÝ, moderátor
--------------------
No dobre, ale ten zákon trvá napísať za dva dni, schváliť.

Robert FICO, predseda vlády SR /Smer-SD/
--------------------
Ale my sa najprv musíme, pán redaktor, sú priority v tomto štáte. Tento štát nie je štát, kde ľudia zarábajú tri, tri a pol tisíc eur mesačne a už nemajú od dobroty čo robiť. Tento štát stále má existenčné problémy, ľudia majú existenčné problémy, treba sa im venovať. Dobre a teraz na to odpoviem, ja na to odpoviem. Ja na to odpoviem tak, že ak majú títo ľudia nejaké praktické problémy, sme pripravení ich riešiť. Ja som pomenoval napríklad, že sú dvaja partneri a je to povedzme vzťah k lekárovi a prístup k informáciám o zdravotnom stave, možno dedenie ako dvaja partneri.

Branislav DOBŠINSKÝ, moderátor
--------------------
Čiže ten Občiansky zákonník.

Robert FICO, predseda vlády SR /Smer-SD/
--------------------
Bežné, praktické veci poďme riešiť.

Branislav DOBŠINSKÝ, moderátor
--------------------
A prečo nie inštitút? Bojíte sa verejnosti?

Robert FICO, predseda vlády SR /Smer-SD/
--------------------
Ale nechcem, keď robíme kroky, na ktoré verejnosť nie je pripravená, tak len zbytočne ubližujeme ľuďom.

Branislav DOBŠINSKÝ, moderátor
--------------------
Bojíte sa, že verejnosť vám to?

Robert FICO, predseda vlády SR /Smer-SD/
--------------------
Nie, nie, nie, tu nejde o mňa teraz, ide o to, že ak niekto, ak niekto tlačí príliš tému, príliš ju tlačí, my hovoríme na Slovensku, že ak príliš tlačíte na pílu, tak výsledok je taký, že poškodíte téme, ktorú ste možno mysleli aj dobre. Všetko si vyžaduje krok za krokom. Poďme najprv riešiť praktické veci ľudí rovnakého pohlavia.

Branislav DOBŠINSKÝ, moderátor
--------------------
Dobre, tie praktické veci, keď sa rovno spýtam, bude to v tomto volebnom období ešte vláda?

Robert FICO, predseda vlády SR /Smer-SD/
--------------------
Viem, že sa iniciujú aj niektorí poslanci Národnej rady, ktorí to pripravujú. Ak to bude urobené, môže to byť v Národnej rade prerokované veľmi rýchlo. Ja sa ale vrátim k tomu referendu ako takému.

Branislav DOBŠINSKÝ, moderátor
--------------------
Ale ešte pardon, to si chcem ujasniť. Napríklad váš poslanec pán Blaha hovoril, že potom, ako sa schvaľovala ústavná ochrana manželstva, tak že on si berie na paškál takpovediac registrované partnerstvá. Ešte raz, schváliť registrované partnerstvá, to sa dá napísať za deň a schváliť sa to dá veľmi rýchlo v parlamente, máte pohodlnú väčšinu. Čoho sa bojíte?

Robert FICO, predseda vlády SR /Smer-SD/
--------------------
Pozrite sa, čo urobila téma, ktorú otvorila Aliancia za rodinu. Nenávisť, hádky, veľmi dusná atmosféra v tejto spoločnosti, pretože niekto pretláčal do popredia tému, na ktorú verejnosť nebola ešte pripravená. Garantujem vám, že keď prídete s témou ako je registrované partnerstvo v tomto okamihu, v tomto čase, dokonca ju vynesiete na povrch svetský, zemský krátko po tomto referende, tak opäť vyvoláte obrovské množstvo výkrikov, hádok. Toto už nikto nechce. Naozaj rešpektujme vôľu ľudí. Ja rešpektujem tých, ktorí do referenda prišli a rešpektujem tých, ktorí do referenda neprišli, pretože každý mal právo sa slobodne rozhodnúť. Okrem toho to bola občianska iniciatíva. A nás postoj k tejto občianskej iniciatíve bol od začiatku veľmi, veľmi jasný. Po prvé, referendum ešte raz môžeme na Slovensku potrebovať a ja uvádzam príklad trebárs s Gréckom a s dlhom, kedy referendum môže byť pre Slovensko životne dôležité alebo možno príde nejaká situácia v súvislosti s Ukrajinou, kde môžeme referendum na Slovensku potrebovať. Čiže ako predseda vlády, ako tretí najvyšší ústavný činiteľ, ja musím mať úctu k referendu ako k takému.

Branislav DOBŠINSKÝ, moderátor
--------------------
To je akt občianskej demokracie, hej.

Robert FICO, predseda vlády SR /Smer-SD/
--------------------
Z tohto sa odvíjal aj náš postoj k referendu. Ale pokiaľ išlo o otázky, to bola občianska iniciatíva, tam sme povedali, tam sa ľudia slobodne zatvorte do miestnosti a povedzte, čo chcete.

Branislav DOBŠINSKÝ, moderátor
--------------------
Ste najsilnejšia politická strana na Slovensku, máte 83 mandátov v parlamente, v podstate vládnete, ako si zmyslíte. To nemyslím v zlom, ale proste je to tak. Nebolo to trošku alibistické?

Robert FICO, predseda vlády SR /Smer-SD/
--------------------
Vládneme podľa vládneho programu.

Branislav DOBŠINSKÝ, moderátor
--------------------
Veď samozrejme, ktorý si schválite vy. No a nebolo trošku alibistické úplne si umyť ruky nad tým referendom, vôbec nad tou diskusiou? Proste tu sa fakt hádali priatelia, rodiny, celá spoločnosť.

Robert FICO, predseda vlády SR /Smer-SD/
--------------------
Tak prečo by súčasťou toho mal Smer a predstavitelia Smeru, lebo sme vedeli, o čo ide.

Branislav DOBŠINSKÝ, moderátor
--------------------
Dobre, mohli ste urobiť u ministra práce okrúhly stôl odborníkov a povedať, toto sú reálne témy.

Robert FICO, predseda vlády SR /Smer-SD/
--------------------
Pán redaktor, takisto by sa dohádali aj u ministra práce. My sme presne vedeli, že sa tlačí na pílu, ale museli sme rešpektovať to, že 400 000 alebo neviem koľko.

Branislav DOBŠINSKÝ, moderátor
--------------------
No ale strčiť hlavu do piesku?

Robert FICO, predseda vlády SR /Smer-SD/
--------------------
Ale my sme nestrčili hlavu do piesku. My sme pri referende povedali veľmi jasne, že referendum si ako inštitút vážime a že podľa nás by ľudia mali svoje právo v referende využiť, ale pokiaľ ide odpovede na otázky, nech si každý odpovie slobodne.

Branislav DOBŠINSKÝ, moderátor
--------------------
Áno, ale mohli ste napríklad manažovať nejakú diskusiu, ktorá je zmysluplná.

Robert FICO, predseda vlády SR /Smer-SD/
--------------------
Robme diskusiu, ktorá je zmysluplná a ktorá nerozdeľuje spoločnosť. Táto diskusia začala veľmi vážne rozdeľovať spoločnosť. Ja si myslím, že to bolo zle načasované, ale kto mal zastaviť Alianciu, nikto, to jednoducho nejde, oni tie podpisy vyzbierali ako také. My sme urobili vážny krok, keď bola v novelizácii Ústavy zakotvená definícia manželstva ako takého, čo nevylučuje ale praktické rozhodnutia o osobách rovnakého pohlavia do budúcnosti. Takže všetko má svoj čas. Pre nás, pre vládu, ktorá je sociálnodemokratická, v tomto okamihu sú prioritné sociálne, ekonomické otázky, pozitívne balíčky na zvyšovanie životnej úrovne. Toto je naša priorita. Našťastie máme k tomu aj dobré predpoklady ekonomické a sociálne. A ak budeme cítiť a budeme mať ešte možnosť, samozrejme, o veciach rozhodovať, že teraz je správny čas na niektoré témy, tak určite v správnom čase tie témy otvoríme.

Branislav DOBŠINSKÝ, moderátor
--------------------
Čiže principiálne sa nebránite registrovaným partnerstvám, len nedozrel čas, takto?

Robert FICO, predseda vlády SR /Smer-SD/
--------------------
Ja sa nebránim diskusii v tejto krajine o ničom, dobre? Diskusia môže o čomkoľvek v tejto krajine, môže byť o čomkoľvek. Pre mňa je teraz priorita ekonomický, sociálny rozvoj tohto štátu, zamestnanosť ľudí a životná úroveň. Toto ostatné až potom.

Branislav DOBŠINSKÝ, moderátor
--------------------
Ešte sa vrátim k tomu referendu. Predsa len ako naozaj to, že sa zorganizovalo referendum, ako klobúk dole, lebo to je, vyzbierať tie podpisy a tak ďalej, je to akt občianskej participácie, v poriadku. Druhá vec je, ako vyzerala tá celá diskusia. Nebudem ju teraz hodnotiť, ale ako nebola veľmi jednoduchá. A moja otázka znie, že či nezlyhali politické elity, vrátane Smeru a vlády, ktoré sa na to pozerali a nepovedali vôbec nič? Napríklad výčitka znela tesne po referende aj od Aliancie, že prezident napríklad mohol urobiť okrúhly stôl, mohol to urobiť minister práce.

Robert FICO, predseda vlády SR /Smer-SD/
--------------------
Pán redaktor, ale toto nebolo referendum, ktoré organizoval Smer. Toto si občianska iniciatíva zorganizovala referendum, tak my sme rešpektovali občiansku iniciatívu. Keby to bolo naše referendum alebo stranícke referendum, ale my nie sme povinní, my nie sme povinní za každú cenu, že tu si niekto vymyslí teraz referendum o eutanázii a bude našou povinnosťou na to reagovať. No nie je našou povinnosťou. Našou povinnosťou je reagovať na reálne výzvy v tomto štáte. Áno, my sme reagovali na výzvu, že poďme zakotviť definíciu manželstva ako muža a ženy a sme to urobili a je to v Ústave. Aj preto možno mnohí hovorili, že načo vlastne referendum o téme, ktorá už je dávno vyriešená v Ústave Slovenskej republiky? Mojou povinnosťou ako predsedu vlády je sústreďovať sa na reálne problémy tejto krajiny, reálne problémy. A preto znovu prosím, netlačte nás do vecí, ktoré neboli.

Branislav DOBŠINSKÝ, moderátor
--------------------
Sa pýtam.

Robert FICO, predseda vlády SR /Smer-SD/
--------------------
Nie, veď ja to v dobrom hovorím, ktoré neboli našou iniciatívou. My sme sa k referendu postavili zodpovedne, my sme neboli tí, ktorí ľuďom hovorili, že nechoďte do referenda, ale rovnako sme si povedali, toto je občianska iniciatíva a nech sa ľudia rozhodnú sami, čo si o týchto témach myslia.

Branislav DOBŠINSKÝ, moderátor
--------------------
Ďalšia téma, ktorá sa vlastne otvorila tým referendom, otvorila, no tak proste ona je na stole dlhodobo, je aj prorodinná politika, lebo aj politici keď tu sedeli v čase referenda, sme sa o tom bavili, tak pripúšťali z viacerých strán, že je toto referendum aj výsledkom toho, že politika alebo politici ignorovali povedzme tie prorodinné témy, že ľudia to tak vnímajú, že sa tu kašle na rodinu takpovediac.

Robert FICO, predseda vlády SR /Smer-SD/
--------------------
Viete, keď vtáčka lapajú, tak mu pekne spievajú. No tak keď si idem obhajovať referendum o rodine, tak poviem, že ho robím aj preto, lebo sa štát o rodiny nestará, príklad. Použijete hocičo, aby ste presvedčili verejnosť, že máte svoju pravdu. Dobre, ja, poďme na to trošku inak a tu budem veľmi vecný, pretože bolo by asi zlé, keby som nepomenoval opatrenia, ktoré boli prijaté. Počas prvej vlády 2006-2010 sme zaviedli príspevok pri narodení prvého dieťaťa, druhého dieťaťa, aj tretieho dieťaťa. Ten príspevok je takmer 800, možno 900 eur, čo už je suma peňazí, ktorá umožňuje tej mladej rodine aspoň si na úvod nakúpiť nejaké základné veci, ktoré potrebujú k tomu dieťaťu. Idem ďalej. Veľmi jasne sme teraz prijali rozhodnutie a opatrenie, že chceme maximálne zvýšiť podiel pracujúcich žien, ktoré majú záujem pracovať, ale nemôžu pracovať, lebo nemajú kam umiestniť deti. Rozširujeme kapacity škôlok, predškolských zariadení v mestách a obciach, kde sme na to ponúkli peniaze, ale dokonca dnes hovoríme aj o tom, že v podnikoch by mali byť takzvané tie podnikové jasle ako sme to poznali niekedy z minulosti. Idem ďalej. Prijali sme predsa vážne rozhodnutia, pokiaľ ide o študentov. To nie je pomoc rodinám, ak študenti napríklad neplatia za cestovné vlakom? Takisto je to ďalší príspevok. Čiže krok za krokom aj cez tieto pozitívne sociálne balíky sa snažíme klásť dôraz a môžem prezradiť dopredu, že aj súčasťou druhého balíka budú s vysokou pravdepodobnosťou dve opatrenia, ktoré významným spôsobom uľahčia mladým rodinám a rodinám s deťmi, ktoré študujú, aj tam bude veľký dôraz na toto kladený.

Branislav DOBŠINSKÝ, moderátor
--------------------
Čiže presúvate sa od dôchodcov k rodinám mladým?

Robert FICO, predseda vlády SR /Smer-SD/
--------------------
Počkajte, my sme sa pokúšali už aj v tom prvom balíku to, že sme zvýšili napríklad alebo navýšili vianočný príspevok, ale rovnako sme išli, navyšovali sme minimálnu mzdu. Je súbeh minimálnej mzdy a dávky v hmotnej núdzi. Máme tam asistentov pre učiteľov, ktorých sme schvaľovali. Nie, myslíme si, že pokiaľ ide o mladé rodiny, je tam priestor na opatrenia, ktoré môžu pomôcť aj ekonomike. Nebudú to opatrenia samoúčelné, že jednoducho sa peniaze len tak minú. My chceme ponúknuť mladým rodinám niečo, čo sa vráti naspäť do štátu cez DPH, cez spotrebné dane a ďalšie iné benefity, ktoré štát má. Takže ten dôraz na rodinu tu je a áno, ja som to uviedol aj pred, ešte pred týmto vstupom, že sociálny balík, ktorý sme schválili a ktorý dôsledne napĺňame, dôsledne napĺňame, vyvoláva rôzne reakcie a najmä tých, ktorí závidia, pretože v živote nič takéto neponúkli. Ale opakujem, my ho dôsledne naplníme a v máji schválime.

Branislav DOBŠINSKÝ, moderátor
--------------------
Proste majú možno iné videnie sveta, napríklad môžu hovoriť o tom, že znížiť dane.

Robert FICO, predseda vlády SR /Smer-SD/
--------------------
Prečo to neurobili, pán redaktor oni? Prečo zrazu?

Branislav DOBŠINSKÝ, moderátor
--------------------
Ale tak nebudem riešiť, nie sú to.

Robert FICO, predseda vlády SR /Smer-SD/
--------------------
To je najlepší príklad, že my sme zaviedli zadarmo vlaky pre študentov a dôchodcov, mimochodom, 505 000 ľudí sa zaregistrovalo na bezplatné cestovanie.

Branislav DOBŠINSKÝ, moderátor
--------------------
Dobre, hneď vám dám smeč naspäť. Zvýšili ste podnikové dane, keď ste nastúpili do vlády.

Robert FICO, predseda vlády SR /Smer-SD/
--------------------
Už sú 22 %, znižujeme.

Branislav DOBŠINSKÝ, moderátor
--------------------
Ale sú vyššie ako boli, boli 19.

Robert FICO, predseda vlády SR /Smer-SD/
--------------------
Počkajte, sociálnodemokratická vláda vždy kládla dôraz na priame dane a nie na DPH ako pravicová vláda alebo na spotrebné dane. My si myslíme, že je férové, aby ten, čo má viacej peňazí, platil viacej.

Branislav DOBŠINSKÝ, moderátor
--------------------
Jasné, len sa chválite tými vlakmi, ja vám zase smeč dám, že zvyšujete dane.

Robert FICO, predseda vlády SR /Smer-SD/
--------------------
Ja chcem iný príklad s tými vlakmi povedať. Tak vlaky sme zviedli a opozícia kričí, my chceme aj autobusy. A kde ste boli, veď ste boli vo vláde pomaly 10 rokov.

Branislav DOBŠINSKÝ, moderátor
--------------------
To aj ľudia.

Robert FICO, predseda vlády SR /Smer-SD/
--------------------
Ale hlavne to zneužíva opozícia. Kde ste boli, neurobili ste absolútne nič. Cena plynu, ktorú teraz chceme výrazne znížiť o dvojciferné číslo pre domácnosť, opäť kričia, veď za ich vlády vždy išla cena plynu len a len hore. A sú tu ďalšie a ďalšie opatrenia. Prečo nerozširovali predškolské zariadenia, škôlky, detské jasle? Neurobili to nikdy. Takže toto je pre nás priorita, toto je cesta, ktorou pôjdeme. V máji predstavíme druhý balík a dôraz na rodinu v tomto druhom balíku bude pomerne výrazný.

Branislav DOBŠINSKÝ, moderátor
--------------------
Poďme ešte k tej daňovej prognóze. Teraz aktuálne máme nejaké nové čísla, čo hovoria?

Robert FICO, predseda vlády SR /Smer-SD/
--------------------
My máme na jednej strane problém s tým, že inflácia je veľmi nízka, dokonca je deflácia a my na tom strácame 200 miliónov eur, pretože keď sú vyššie ceny, tak sa platia viacej DPH a spotrebné dane. Na druhej strane máme vynikajúci výber, vynikajúci výber DPH a boj s daňovými únikmi. Za tri roky o 750 miliónov eur sme vyzbierali viacej ako sa pôvodne rátalo. Dobre vyzerá hospodársky rast. Štvrtý štvrťrok minulého roku je dvakrát väčší ako je priemer, myslím v eurozóne. Rastie nám aj zamestnanosť. Čiže z tohto titulu môžem konštatovať, že máme nielen dostatok zdrojov, aby sme vykryli tie straty, ktoré nám spôsobuje nízka inflácia alebo teda deflácia, ale máme aj balík rozumný, primeraný, ktorý chceme použiť na veľmi aktívne, prosociálne opatrenia v rámci druhého balíka. Čiže tieto správy sú naozaj veľmi pozitívne.

Branislav DOBŠINSKÝ, moderátor
--------------------
A ešte jednu tému chcem aspoň nakúsnuť. Verejnú diskusiu teraz celkom rozvírilo priznanie jedného lekára o tom, o daroch a diskutuje sa o tom, ako sa uplácajú lekári, respektíve ako sa sponzorujú lekári darmi. Ale keď to zoberiem globálne, tak viacerí odborníci hovoria, že pointou je, že doteraz žiadna vláda nemala odvahu zadefinovať takzvaný povinný solidárny balík, že tu sa vlastne platí všetko z poistenia a zostávajú tam čierne diery, lebo nie je to celkom jasné. Nie je chyba, že nemáme zadefinované presne, čo je teda plne hradené, čo prípadne by sa doplácalo, ako a tak ďalej?

Robert FICO, predseda vlády SR /Smer-SD/
--------------------
Najmä to, čo sa udialo v zdravotníctve v poslednom čase, ukazuje, že boj s korupciou sa rozbieha. A ja chcem poďakovať orgánom činným v trestnom konaní za to, že neváhajú aj v prípade, že ide o renomované mená. Aj to môže vyvolávať nejakú dôveru verejnosti, že nikto nie je v tomto chránený, ale súd musí povedať, či konkrétne osoby sú alebo nie sú vinné. Pokiaľ ide o zdravotníctvo, my sme vždy boli za bezplatné zdravotníctvo a dôkazom toho je aj rozhodnutie, ktoré bolo schválené v týchto hodinách, v týchto dňoch, že rušíme všetky poplatky, ktoré lekári vyberali za to, že púšťali hudbu na chodbe, že tam bol nejaký verejný telefón, za všetko, za prednostné vyšetrenie. Všetky tieto poplatky sa rušia s výnimkou poplatkov, ktoré vyberajú za úkony ako keď sa urobí lekárske potvrdenie na vodičský preukaz, na zbrojný preukaz a podobne.

Branislav DOBŠINSKÝ, moderátor
--------------------
Áno, ale poznáte tie čísla, že, ktoré hovoria o tom, že síce máme bezplatné zdravotníctvo, ale máme pomerne vysoké čísla toho, čo si ľudia platia a či už je to oficiálne cez tie poplatky alebo neoficiálne, čo sú teda dary, sponzorské, úplatky.

Robert FICO, predseda vlády SR /Smer-SD/
--------------------
Všetci a zase teraz aby sme tu nehrali nejakú hru, všetci vieme, že táto forma poďakovania, daru alebo úplatku, nazvime to, ako chceme, v priestore zdravotníctva funguje odjakživa, aby sme teraz si nepovedali, že to vzniklo za vlády Roberta Fica v roku 2015. Dobre, však ako veď snáď aj my dvaja si môžeme povedať a mňa zato dokonca Ivan Mikloš poháňal k Generálnej prokuratúre, keď som povedal, že som dal lekárovi fľašu koňaku za môjho otca, dávno, dávno, dávno. Dobre vieme, že nejaký systém funguje. Konečne a som veľmi rád, že sa začína o tomto systéme vážne hovoriť. Začína sa hovoriť o ľuďoch, často významných lekároch. Začína sa hovoriť o tom, že je to pravdepodobne systém, ktorý je neudržateľný už aj pred verejnosťou. A dobre, chvalabohu, zase platí pekné slovenské porekadlo, lepšie neskôr ako nikdy. V tomto okamihu to vyšlo na povrch celé, boli chytení významní lekári. Opakujem, ja nechcem o ich vine alebo nevine hovoriť, to môže povedať súd, ale boli obvinení, v každom prípade boli obvinení, zatiaľ sa na nich vzťahuje prezumpcia neviny. To, čo sa okolo nich píše, nie je pekné, je to veľmi nepekné, čo sa vlastne udialo, ako sa správajú. Tak využime tú diskusiu, ktorá teraz je, zadefinujme veci, povedzme, čo je úplatok, čo nie je úplatok.

Branislav DOBŠINSKÝ, moderátor
--------------------
Hovorím ešte raz, ale moja otázka znela, že či nie je chybou vlád, lebo to môže urobiť ministerstvo priamo vyhláškou.

Robert FICO, predseda vlády SR /Smer-SD/
--------------------
Nechceme ísť do takýchto platieb, to by sa potom zneužívalo rôznym spôsobom. My sme v európskom priestore, my nie sme v Spojených štátoch, u nás je pohľad na poskytovanie zdravotnej starostlivosť iný. Samotná zdravotná starostlivosť, samozrejme, má kopu defektov. Vidíme to, že nie všetko funguje akoby malo, ale nepôjdeme cestou spoplatňovania slovenského zdravotníctva.

Branislav DOBŠINSKÝ, moderátor
--------------------
Čiže nie je to téma toto, myslím ako definícia solidárneho balíku?

Robert FICO, predseda vlády SR /Smer-SD/
--------------------
Zdravotníctvo je veľká téma, ale spoplatňovanie zdravotníctva pri sociálnodemokratickej vláde téma nie je.

Branislav DOBŠINSKÝ, moderátor
--------------------
A ešte stále je téma jedna poisťovňa?

Robert FICO, predseda vlády SR /Smer-SD/
--------------------
Áno, pracujeme na tej poisťovni, len narážame na problém momentálne, že Európska únia a Komisia má iný názor ako má Ústavný súd. Práve som o tom hovoril nedávno s ministrom financií, aj s ministrom zdravotníctva a tento proces pokračuje aj ďalej.

Branislav DOBŠINSKÝ, moderátor
--------------------
Aj s tým, že by na to išli peniaze z Telekomu alebo?

Robert FICO, predseda vlády SR /Smer-SD/
--------------------
Telekom, to je taký nešťastný príbeh privatizácie za vlády Mikuláša Dzurindu, pretože vláda Mikuláša Dzurindu predala 49 % akcií Telekomu a my z toho Telekomu nič nemáme. Dnes je tam na účte takmer 700 miliónov v cash, ako nemáme z toho podniku nič. Prvýkrát v histórii navrhujeme, ale to je iba návrh zatiaľ, že keď tak, žiadny priamy predaj, ale umiestniť akcie Slovak Telekomu na burze, kde je vylúčená akákoľvek korupcia, akékoľvek kontakty a výhoda je v tom, že pokiaľ tá ponuka bude nepriaznivá pre Slovensko, môžeme ju odmietnuť. Čiže keď bude priaznivá ponuka, budeme sa tým zaoberať, keď nebude priaznivá ponuka, tak to odmietneme. Áno, pripúšťam, že časť peňazí z takéhoto predaja, keby sa to podarilo predať na burze akcií, by sa mohol použiť na realizáciu unitárnej zdravotnej poisťovne, ale určite aj vo vzťahu k dlhu štátnemu.

Branislav DOBŠINSKÝ, moderátor
--------------------
Čiže väčšina na dlh a prípadne toto, hej?

Robert FICO, predseda vlády SR /Smer-SD/
--------------------
Ten výnos je plánovaný taký, že by to naozaj významným spôsobom riešilo aj problematiku dlhu, aj problematiku unitasu, unitáru, teda unitárnej zdravotnej starostlivosti.

Branislav DOBŠINSKÝ, moderátor
--------------------
Áno, toľko predseda vlády Robert Fico. Ďakujem.

Robert FICO, predseda vlády SR /Smer-SD/
--------------------
Ďakujem za pozvanie a pekný víkend.

Branislav DOBŠINSKÝ, moderátor
--------------------
A pekný zvyšok víkendu od mikrofónu praje aj Braňo Dobšinský.

