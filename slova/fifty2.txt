   
                           Venované Z a J      Z celého srdca vás milujem, navždy.   Poďakovanie      Som veľmi zaviazaná Sarah, Kay aj Jade. Ďakujem za všetko, čo ste pre mňa urobili.   Zároveň patrí obrovské ďakujem Katheleen a Kristi, ktoré ma zaskakovali a dali veci do poriadku.   Takisto ďakujem tebe, Niall, môj manžel, môj milenec a môj najlepší priateľ (prevažne).   A veľké ďakujem patrí aj všetkým skvelým, báječným ženám na celom svete, ktoré som mala tú česť poznať odvtedy, keď toto všetko vypuklo, a ktoré teraz pokladám za svoje priateľky. Sú to: Ale, Alex, Amy, Andrea, Angela, Azucena, Babs, Bee, Belinda, Betsy, Brandy, Britt, Caroline, Catherine, Dawn, Gwen, Hannah, Janet, Jen, Jenn, Jill, Kathy, Katie, Kellie, Kelly, Liz, Mandy, Margaret, Natalia, Nicole, Nora, Olga, Pam, Pauline, Raina, Raizie, Rajka, Rhian, Ruth, Steph, Susi, Tasha, Taylor a Una. A tiež tým nespočetným talentovaným, vtipným a dobrosrdečným ženám (aj mužom), ktoré som spoznala prostredníctvom internetu. Vy všetci viete, o koho ide.   Ďakujem aj vám, Morgan a Jenn, za všetko ohľadom Heathmana.   A napokon ďakujem Janie, svojej redaktorke. Si úžasná.
Autorka publikovala staršiu verziu tohto príbehu na pokračovanie v on-line podobe pod názvom „Master of the Universe“ pod pseudonymom Snowqueen´s Icedragon.      Copyright © Fifty Shades Ltd 2011      © NAKLADATELSTVÍ XYZ, s. r. o., 2013 Translation © Miroslava Sedláčková, 2013      ISBN 978-80-7388-762-9Prológ               Vrátil sa. Mamička spí, alebo jej zase nie je dobre.   Skrývam sa skrčený pod stolom v kuchyni. Cez prsty vidím Mamičku. Spí na gauči a má ruku na špinavom zelenom koberci. On má tie topánky s lesklými prackami; stojí nad Mamičkou a kričí.   Udrie Mamičku opaskom. Vstávaj! Vstávaj, ty suka skurvená! Ty suka skurvená! Ty suka skurvená! Ty suka skurvená! Ty suka skurvená!   Mamička vydáva zvuk, ako keď sa plače. Prestaň. Prosím, prestaň. Mamička nekričí. Len sa trošku skrčí.   Mám prsty v ušiach a zatváram oči. Zvuky zmĺknu.   On sa obracia a ja vidím jeho topánky, ako dupocú smerom do kuchyne. Stále má ten opasok. Chce ma nájsť.   Zohýna sa a škerí sa na mňa. Hnusne páchne. Cigaretami a alkoholom. Tak tu si, ty všivák malý!      Prebúdza ho desivý nárek. Kristepane! Je celkom prepotený a srdce mu búši ako opreteky. Čo to je, doparoma?! Prudko si sadá a zviera si hlavu v dlaniach. Dopekla! Je to späť. Ten krik, to som bol ja. Hlbokým nádychom sa pokúša dostať z hlavy puch lacného bourbonu a zvetraných cameliek.      
Kapitola 1               Práve som prežila Deň Tretí Po Christianovi a môj prvý deň v práci. Bolo to vítané rozptýlenie. Čas plynul zároveň s tým, ako sa predo mnou mihali nové tváre, nová práca a pán Jack Hyde…   Pán Jack Hyde sa na mňa usmieva, modré oči mu len žiaria, keď sa opiera o môj stôl.   „Výborne, Ana. Myslím, že z nás bude skvelý tím.“   Pri pokuse o úsmev sa mi nejako podarí vytiahnuť kútiky smerom hore.   „Pre dnešok by som už rada skončila, ak môžem,“ zahundrem. „Ale samozrejme, veď je pol šiestej. Uvidíme sa zajtra.“   „Dovidenia, Jack.“   „Dovidenia, Ana.“   Beriem si kabelku, obliekam si sako a vyrážam von. Tam, na čerstvom vzduchu večerného Seattlu sa zhlboka nadýchnem. Lenže ani to nevyplní tú prázdnotu v mojej hrudi, ktorá sa tam usídlila už od sobotňajšieho rána. Tú, ktorá mi pripomína moju stratu. Kráčam k autobusovej zastávke, hlavu mám sklonenú, pozerám si na topánky a rozjímam nad tým, aké to je byť bez mojej milovanej Wandy, môjho starého chrobáčika… alebo bez audi.   Pred touto spomienkou okamžite zabuchnem dvere. Nie. Na neho nemysli! Samozrejme by som si mohla dovoliť kúpiť auto – a pekné, nové. Podozrievam ho, že bol až príliš štedrý, keď ma mlátil, a tá myšlienka mi zanecháva horkú pachuť na jazyku. Snažím sa ju odohnať a nemyslieť pokiaľ možno vôbec na nič. Nemôžem si ho pripomínať. Nechcem znovu začať plakať – nie vonku na ulici.   Byt je prázdny. Chýba mi tu Kate. Predstavujem si ju, ako leží na pláži v Barbadose a popíja dobre vychladený koktail. Oživujem plochú obrazovku televízie – aspoň sa tu rozliehajú nejaké zvuky, ktoré vypĺňajú to vákuum a poskytujú zdanie spoločnosti. Lenže ju nesledujem ani nepočúvam. Len sedím a bezducho civiem do tehlovej steny. Som otupená. Necítim nič okrem bolesti. Ako dlho ju ešte budem musieť znášať?   Moje utrpenie prerušuje zvuk domového zvončeka. Srdce mi vynecháva jeden úder. Kto to len môže byť? Zdvíham domáci telefón.   „Zásielka pre slečnu Steelovú,“ zaznie v ňom znudený, odosobnený hlas a mňa zaplavuje vlna sklamania. Apaticky sa vlečiem dole a zbadám tam chlapca, ktorý mľaskavo žuje žuvačku, v ruke drží veľkú kartónovú škatuľu a opiera sa o vchodové dvere. Podpisujem prevzatie balíka a odnášam si ho hore. Je to veľké a prekvapujúco ľahké. Vnútri sú dva tucty bielych ruží na dlhých stonkách a odkaz.      Gratulujem k prvému dňu v práci. Dúfam, že sa vydaril. A ďakujem za ten vetroň. To bolo veľmi nápadité. Má teraz čestné miesto na mojom stole.   Christian         Pozerám na tú vytlačenú kartičku a v hrudi sa mi rozpína ničota. Niet pochýb o tom, že to poslala jeho asistentka. Christian sa na tom veľmi pravdepodobne podieľal len okrajovo. Je príliš bolestné na to myslieť. Prezerám si ruže – sú prekrásne a ja sa skrátka nedokážem prinútiť, aby som ich vyhodila do koša. Mechanicky sa odoberám do kuchyne, aby som sa poobzerala po nejakej váze.   A tak prichádza rutina. Vstať, pracovať, plakať, spať. Teda, pokúsiť sa spať. Nedokážem mu uniknúť ani v snoch. Vídavam sivé prenikavé oči, jeho snivý pohľad, jeho vlasy – žiariace svojimi odleskmi. A počúvam hudbu, toľko hudby… Už ju vôbec nedokážem počúvať. Starostlivo sa jej vyhýbam, za každú cenu. Dokonca aj pri reklame v televízii sa myknem.   S nikým nekomunikujem. Dokonca som nezavolala ani mame, ani Rayovi. Jednoducho teraz nemám silu na banálne reči o ničom. Nie, to by som fakt nezvládla. Stal sa zo mňa osamelý ostrov. Spustošený, vojnou zničený kus zeme, kde nič nerastie a jeho obzory sú prázdne. Tak to som ja. Vďaka tomu sa dokážem v práci správať vecne, ale to je všetko. Viem, že keby som o tom hovorila s mamou, zdrvilo by ma to ešte väčšmi – a to si nemôžem dovoliť.      Nedokážem poriadne jesť. V stredu okolo poludnia do seba dostávam téglik jogurtu. Je to prvá vec, ktorú som od piatka zjedla. Prežívam na diétnej kole a novoobjavenej schopnosti znášať latte. Práve kofeín ma udržuje v chode, ale zároveň som vinou neho nepokojná.   Jack sa okolo mňa začína nejako veľmi krútiť, znervózňuje ma, kladie mi osobné otázky. Čo odo mňa chce? Správam sa k nemu zdvorilo, ale snažím sa držať si ho od tela.   Sedím a preberám horu jeho korešpondencie a som za to rozptýlenie v podobe nečinorodej práce vďačná. Zaregistrujem prichádzajúci e-mail a rýchlo kontrolujem, od koho je.No to ma podrž. Od Christiana. To nie, nie tu… nie v práci.   Drahá Anastasia,odpusť, že Ťa ruším v práci. Dúfam, že je u Teba všetko v poriadku. Dostala si tie kvety?Myslím na to, že zajtra sa začína výstava Tvojho kamaráta a som presvedčený, že si nemala dosť času zohnať si auto. Navyše je to pomerne ďaleko.Bol by som viac než šťastný, keby som Ťa tam mohol odviezť – ak by si chcela.Daj mi vedieť.       Oči sa mi zalievajú slzami. Prudko vstávam od stola, miznem na toaletu a skrývam sa v jednej z kabínok. Tá Josého výstava. Kruci. Úplne som na ňu zabudla, a to som mu sľúbila, že prídem. Doparoma, v tom má Christian pravdu. Ako sa tam mám dostať?   Kladiem si hlavu do dlaní. Prečo mi José nezavolal? Keď už som pri tom – prečo mi vlastne nikto nevolá? Som tak mimo, že som si ani nevšimla, že mi za celý čas nezazvonil mobil.   Dofrasa! Ja som ale idiot! Ešte stále mám presmerované hovory na BlackBerry. Ježiš, a Christian prijíma moje telefonáty – teda, pokiaľ ho jednoducho nevyhodil. A kde vôbec zistil moju pracovnú e-mailovú adresu?   No iste, pozná veľkosť mojich topánok, e-mailová adresa pre neho ťažko môže predstavovať nejakú prekážku.   Dokážem sa s ním znova stretnúť? Zvládla by som to? Chcem ho vôbec vidieť? Znovu ma ovládol žiaľ a smútok, zatváram oči a zakláňam hlavu. Samozrejme, že chcem.   Možno, možno by som mu mohla povedať, že som zmenila názor… Nie, nie, nie. Nedokážem byť s niekým, koho uspokojí, keď mi spôsobuje bolesť, s niekým, kto ma nedokáže milovať.   Hlavou sa mi mihajú trýznivé spomienky: plachtenie, držanie za ruky, bozkávanie, my dvaja vo vani, jeho neha, jeho zmysel pre humor a jeho temný, zadumaný, zmyselný pohľad. Chýba mi. Je to päť dní, päť dní pekla, ktoré akoby trvali celú večnosť.   Ovíjam si paže okolo pása, pevne sa nimi objímam, držím sa tak pohromade. Cnie sa mi po ňom. Naozaj veľmi… lebo ho milujem. Aké jednoduché!   Každú noc zaspávam s plačom a prajem si, aby som nebola nútená odísť, aby sa dokázal zmeniť, aby sme mohli byť spolu. Ako dlho ma ešte bude prenasledovať ten obludne zbytočný pocit? Som v očistci.   Anastasia Steelová, si v práci! Musím sa pozbierať. Na tú Josého výstavu sa však chcem pozrieť, a čo viac – nejaká masochistická časť môjho ja chce vidieť Christiana. S hlbokým nádychom sa vraciam k stolu.      Ahoj, Christian,vďaka za kvety, sú krásne.Ten odvoz by som ocenila.Ďakujem.      Kontrolujem si mobil a zisťujem, že je stále presmerovaný. Jack je práve na nejakom rokovaní, a tak rýchlo volám Josému. „Ahoj, José, tu Ana.“   „Nazdar, cudzinka.“ Jeho hlas je taký vrelý a láskavý, že ma to takmer vyviedlo z rovnováhy.   „Nemôžem hovoriť dlho. O ktorej mám zajtra doraziť na tú tvoju výstavu?“   „Ty fakt prídeš?“ neskrýva nadšenie.   „No jasné,“ usmievam sa, keď si predstavím, ako sa pritom škerí. A je to môj prvý naozajstný úsmev za tých päť dní. „O pol ôsmej.“   „Tak sa tam uvidíme. Maj sa, José.“   „Čau, Ana.“Josého výstava sa začína o pol ôsmej. O ktorej myslíš, že by to bolo najlepšie?   Drahá Anastasia,Portland je dosť ďaleko. Vyzdvihol by som Ťa o 17:45. Veľmi rád Ťa uvidím.   Tak zatiaľ.      Ach, bože! Ja uvidím Christiana. Prvýkrát za posledných päť dní sa mi zľahka dvíha nálada. A dovolím si pomyslieť na to, ako sa asi má on.   Chýbam mu? Asi nie toľko ako on mne. Našiel si novú subku, nech už sa zháňajú kdekoľvek? Tá myšlienka je taká trýznivá, že ju okamžite zaháňam. Zadívam sa na hromadu Jackovej korešpondencie, ktorú musím roztriediť, a púšťam sa do toho v snahe nemyslieť na Christiana.   Tú noc sa v posteli nepokojne prevaľujem, akokoľvek sa pokúšam o spánok. Je to po prvýkrát za ten čas, čo sa k nemu nesnažím preplakať.   Znovu si vybavujem Christianovu tvár, keď som ho videla naposledy – keď som odchádzala z jeho bytu. Prenasleduje ma jeho zmučený výraz. Spomínam si, že nechcel, aby som odišla, čo bolo dosť zvláštne. Prečo by som tam mala zostávať? Veď sme sa ocitli v slepej uličke. Každý z nás limitovaný svojimi vlastnými hranicami – ja strachom z trestu, a on strachom… z čoho vlastne? Z lásky?   Otáčam sa nabok, pevne si k sebe tlačím vankúš a premáha ma neznesiteľný smútok. On si myslí, že si lásku nezaslúži. Ako si vôbec niečo také môže myslieť? Súvisí to nejako s jeho detstvom? S jeho mamou, tou závislou sukou? Takéto myšlienky ma prenasledujú až do skorých ranných hodín, keď sa úplne vyčerpaná konečne prepadám do nepokojného spánku.   Deň sa vlečie a vlečie a Jack mi venuje neobyčajnú pozornosť. Mám dojem, že je to tými fialovými šatami od Kate a čiernymi topánkami na vysokých podpätkoch, ktoré som jej ukradla zo skrine, ale ďalej sa tým nijako zvlášť nezaoberám. Naozaj budem musieť s prvou výplatou vyraziť na nákup oblečenia. Tie šaty sú mi teraz nejaké voľnejšie než predtým, ale tvárim sa, že som si to nevšimla. Konečne je pol šiestej a ja si beriem sako a kabelku. Pokúšam sa trochu upokojiť nervy. Ja ho uvidím!   „Ty máš dnes večer rande?“ pýta sa ma Jack, keď na odchode prechádza okolo môjho stola.   „Áno. Teda nie. Nie tak celkom.“   V nepredstieranom záujme dvíha jedno obočie. „Priateľ?“   Červenám sa. „Nie, kamarát. Vlastne bývalý priateľ.“   „No, možno by si zajtra po práci chcela zájsť na drink. Máš za sebou hviezdny týždeň, Ana. Mali by sme to osláviť,“ usmeje sa a tvárou sa mu mihne nejaká neidentifikovateľná, znepokojujúca emócia.   Strká si obe ruky do vreciek a bez náhlenia prechádza dvojitými dverami. Mračím sa na jeho vzďaľujúci sa chrbát. Popíjať so šéfom, je to vôbec dobrý nápad?   Zavrtím hlavou, najskôr musím nejako prežiť večer s Christianom Greyom. Ako to, preboha, chcem zvládnuť? Ešte sa ponáhľam na toaletu, aby som na poslednú chvíľu urobila nejaké úpravy.   Vrhám na seba dlhý kritický pohľad do veľkého zrkadla na stene. Mám obvyklú poblednutú farbu a tmavé kruhy pod príliš veľkými očami. Vyzerám prepadnuto a utrápene.   Ježiš, ako by som teraz chcela vedieť, ako sa používa mejkap. Nanášam si trochu špirály na mihalnice a potom sa štípem do líc a dúfam, že tým do nich vženiem nejakú farbu. Keď si potom upravím vlasy tak, aby mi voľne splývali na chrbát, poriadne sa nadýchnem. Takto to bude musieť stačiť.   S nervóznym úsmevom na tvári prechádzam halou a kývnem Clair v recepcii. Myslím, že by z nás mohli byť kamarátky. Jack ešte hovorí s Elisabeth. Ako sa blížim ku dverám, pribehne a so širokým úsmevom mi ich otvára.   „Až po tebe, Ana,“ hlesne.   „Ďakujem,“ rozpačito sa pousmejem.   Vonku pri obrubníku čaká Taylor. Otvára mi zadné dvere auta. Zdráhavo sa pozerám na Jacka, ktorý ma nasledoval von. Ohromene zíza na audi SUV.   Otáčam sa, nastupujem a tam už sedí on – Christian Grey – v sivom obleku, bez kravaty, s bielou košeľou rozopnutou pri krku. Má spaľujúci snivý pohľad.   V okamihu mi vysychá v krku. Vyzerá úchvatne, až na to, že sa na mňa mračí. Ale nie!   „Kedy si naposledy jedla?“ vyrukuje na mňa, keď za mnou Taylor zavrie dvere.   Doparoma.   „Ahoj, Christian. Aj ja ťa rada vidím.“   „Na ten tvoj podrezaný jazyk teraz nie som zvedavý, odpovedz mi.“ Očami mi vypaľuje dieru do hlavy. No zbohom.   „Ehm… na obed som mala jogurt. No – a potom banán.“   „A kedy si mala naposledy skutočné jedlo?“ pýta sa uštipačne. Taylor si sadá na miesto vodiča, štartuje a zaraďuje sa do premávky.   Hodím pohľadom von a zazriem Jacka, ako mi máva, aj keď mi nie je jasné, ako ma môže cez tie dymové sklá vidieť. I ja mu zamávam.   „Kto je to?“ vyštekne Christian.    „Môj šéf.“   Letmo sa pozriem na to zosobnenie mužskej krásy sediace vedľa mňa a všímam si, že má prísne zovreté pery. „Takže? Tvoje posledné jedlo?“   „To ťa vôbec nemusí zaujímať, Christian,“ konštatujem vecne a cítim sa pritom nadmieru statočne.   „Zaujíma ma všetko, čo sa ťa týka. Tak hovor.“   To teda nezaujíma. Frustrovane si vzdychnem a prevrátim oči. Prvýkrát po dlhom čase mám chuť sa smiať. S vypätím síl potláčam chichotanie, čo sa mi chystá vybublať hrdlom. Ako sa tak pokúšam udržať vážnu tvár, Christianove črty sa uvoľňujú a ja na jeho nádherne vykrojených ústach zazriem nepatrný náznak úsmevu.   „Takže?“ pripomína mi už miernejšie.   „Cestoviny alle vongole, minulý piatok,“ zašepkám.   Zatvára oči a ja zazriem, ako sa mu v tvári mihne zlosť, alebo azda ľútosť? „Aha,“ odvetí stroho. „Vyzeráš, akoby si za ten čas schudla minimálne dve kilá, možno viac. Prosím, jedz, Anastasia,“ vyzýva ma káravo.   Pozerám sa dole na prepletené prsty vo svojom lone. Prečo sa s ním musím vždy cítiť ako rozmaznané dieťa?   Presúva sa bližšie a obracia sa čelom ku mne. „Ako sa máš?“ pýta sa stále miernym hlasom.   No, v skutočnosti pekne mizerne… nasucho prezriem. „Keby som ti povedala, že som v pohode, klamala by som.“   Nasleduje jeho ostrý nádych. „To ja tiež,“ vzdychne a načiahne sa za mojou rukou. „Chýbaš mi,“ dodáva.   Ach, nie. Ten dotyk, telo na telo.   „Christian, ja…“   „Prosím, Ana. Musíme sa porozprávať.“   Asi sa rozplačem. To nie. „Christian, ja… prosím… už som sa naplakala dosť,“ šepkám a pokúšam sa udržať emócie pod kontrolou.   „Bejby, to nie.“ Priťahuje si ma za ruku, a skôr než sa spamätám, sedím mu na kolenách a on ma objíma, s nosom zaboreným do mojich vlasov. „Neskutočne si mi chýbala, Anastasia,“ vydýchne.   Chcela by som sa mu vzoprieť, aby som si udržala aspoň nejaký odstup, ale jeho ruky ma tesne obopínajú. Pevne si ma nimi tlačí k hrudi. A ja sa uvoľňujem. Áno, presne tu chcem byť. Opieram si o neho hlavu a on ma opakovane bozkáva na temeno. Toto je domov. Vonia čistou bielizňou, avivážou, sprchovacím gélom a mojou najmilšou vôňou – tou jeho. Na kratučkú chvíľku si dovoľujem podľahnúť ilúzii, že bude všetko v poriadku. Veľmi osviežujúca myšlienka pre moju vyprahnutú dušu.   O pár minút neskôr zachádza Taylor k obrubníku, aj keď sme stále v meste.   „Poď,“ povzbudzuje ma Christian a dáva mi ruku preč z lona, „už sme tu.“    Čože?   „Heliport – na streche tejto budovy,“ ukazuje naň pohľadom na vysvetlenie.   No jasné. Charlie Tango. Taylor mi otvára dvere a ja vystupujem. Venuje mi láskavý úsmev. Ten, po ktorom sa cítim v bezpečí. Vraciam mu ho.   „Mala by som vám vrátiť tú vreckovku.“   „Nechajte si ju, slečna Steelová, berte to ako darček pre šťastie.“   Červenám sa a Christian zatiaľ obchádza auto, aby ma vzal za ruku. Na Taylora vrhá spýtavý pohľad a ten mu ho ľahostajne vracia, bez toho aby dal čokoľvek najavo.   „O deviatej,“ oznamuje mu Christian.   „Áno, pán Grey.“   So súhlasným kývnutím sa Christian obráti a vedie ma cez dvojkrídlové dvere do impozantnej vstupnej haly. Vychutnávam si dotyk jeho veľkej ruky zvierajúcej tú moju, jeho dlhých štíhlych prstov prepletených s mojimi. Cítim tú známu silu – ťahá ma k nemu, som Ikarus a on moje Slnko. Už raz ma spálil, a aj tak som tu zasa.   Pri výťahoch stláča tlačidlo, aby jeden z nich privolal. Mrknem na neho kútikom oka a uvidím jeho tajuplný úsmev. Len čo sa dvere otvoria, púšťa moju ruku a kývne mi, aby som nastúpila. Výťah sa zatvára a ja risknem ďalší letmý pohľad. Aj on sa na mňa pozerá, jeho sivé oči ožívajú… a je to tu, vzduch medzi nami iskrí napätím. Hmatateľným. Skoro ho cítim, ako medzi nami pulzuje a ťahá nás k sebe.   „Ach, bože,“ vydýchnem, keď ma nakrátko premôže intenzita tej hlboko zakorenenej primitívnej príťažlivosti.   „Tiež to cítim,“ zašepká so zastretým, prenikavým pohľadom.   Útroby mi zaplavuje číra túžba, temná a vražedná. Christian ma znovu chytá za ruku, palcom ma hladí po hánkach – a všetky svaly v podbrušku sa mi pevne a príjemne zvierajú.   Bože môj. Ako to, že má na mňa stále taký vplyv? „Prosím, nehryz si tú peru, Anastasia,“ zašepká. Zdvíham k nemu pohľad a poslúchnem ho. Chcem ho. Teraz hneď, v tomto výťahu. Akoby aj nie?   „Ty vieš, čo to so mnou robí,“ zahundre.   No teda, aj ja mám na neho stále vplyv. Moja vnútorná bohyňa ukončuje svoj päťdňový truc.   Zrazu sa otvárajú dvere, narušujú čaro okamihu a my sa ocitáme na streche. Opiera sa do nás vietor a mne je napriek čiernemu saku zima. Christian mi dáva ruku okolo pása, tlačí si ma k sebe a obaja sa spoločne ponáhľame k Charlie Tangovi, ktorý stojí uprostred heliportu a pomaly otáča listami vrtule.   Vyskakuje z nej vysoký blondín v tmavom obleku s ostro rezanými črtami a v hlbokom predklone beží až k nám. Podáva si ruku s Christianom a zareve, aby prehlušil hluk rotora:   „Pripravená na odlet, pán Grey. Je celá vaša!“   „Prešli ste všetky kontroly?“   „Áno.“   „Vyzdvihnete ju okolo pol deviatej?“   „Áno.“   „Taylor na vás čaká pred budovou.“   „Ďakujem, pán Grey. Šťastný let do Portlandu, madam.“ A zasalutuje.   Bez toho aby ma pustil, Christian prikývne, skláňa sa a vedie ma k dverám helikoptéry.   Len čo sme vnútri, pevne ma upína do pásov a silne ich uťahuje. Obdarí ma svojím múdrym pohľadom a tajomným úsmevom.   „Toto ťa udrží na mieste,“ vyhlasuje spokojne. „Musím priznať, že sa mi v týchto postrojoch veľmi páčiš. Ničoho sa nedotýkaj.“   V tvári som už purpurovočervená a on ma skôr, než mi podá slúchadlá, pohladí ukazovákom po líci. Tiež by som sa ťa rada dotkla, ale ty mi to nedovolíš, mračím sa na neho. A aj keby – zapol tie pásy tak pevne, že sa sotva pohnem.   Sadá si na svoje miesto a sám sa pripútava, potom sa začína venovať predletovej kontrole. Pôsobí pritom tak kompetentne. Je to hrozne sexi. Nasadzuje si slúchadlá, spúšťa štartér a rotor začína ohlušujúcim spôsobom zrýchľovať.   Christian sa obracia a uprene sa na mňa zahľadí. „Si pripravená, miláčik?“ zaznie mi ozvena jeho hlasu v slúchadlách.   „Som.“   Predvádza svoj chlapčenský úsmev. Bože, už pekne dlho som ho nevidela.   „Veži Sea-Tac, tu Charlie Tango – Tango Echo Hotel, pripravený na odlet smer Portland cez PDX. Prosím, potvrďte, prepínam.“   Odpovedá mu profesionálny hlas letovej kontroly a udeľuje nám inštrukcie.   „Veža, rozumiem, Charlie Tango pripravený a vzlieta.“ Christian prepína ďalšie dve páčky, v rukách zviera riadiacu páku a helikoptéra sa mäkko vznáša k večernému nebu.   Seattle a môj žalúdok sa ocitnú niekde pod nami… a tam je čo pozerať!   „Svitanie už sme dostihli, Anastasia, teraz je na rade súmrak,“ ozýva sa zo slúchadiel. Obraciam sa a pozerám naňho s otvorenými ústami.   No toto? Ako je možné, že dokáže hovoriť tie najromantickejšie veci? Usmieva sa na mňa a ja si nemôžem pomôcť, placho mu ten úsmev vraciam.   „Okrem zapadajúceho slnka sa o tomto čase dajú vidieť aj ďalšie veci,“ prehodí.   Keď sme naposledy prileteli do Seattlu, bolo tma, zato táto večerná scenéria je veľkolepá, doslova nadpozemská. Už sme nad najvyššími budovami a stúpame vyššie a vyššie.   „Tamto je Escala,“ ukazuje smerom k nej. „Tam boeing – a práve teraz vidíš Space Needle.“   Naťahujem krk. „Tam som nikdy nebola.“   „Vezmem ťa tam – môžeme sa tam najesť.“   Čože? „Christian, veď sme sa rozišli.“   „Ja viem. Aj tak ťa tam môžem vziať. A nakŕmiť ťa,“ vrhá na mňa významný pohľad.   Len potrasiem hlavou, aby som vzápätí očervenela. Radšej sa rozhodujem pre nekonfliktný prístup. „Je tu veľmi pekne, ďakujem.“   „Pôsobivé, však?“   „Pôsobivé je, že toto dokážeš.“   „Á, lichotivá slečna Steelová… Ale ja som muž mnohých zručností.“   „Toho som si plne vedomá, pán Grey.“   S úškrnom sa na mňa pozrie a ja sa po prvýkrát za posledných päť dní uvoľňujem… trochu. Možno to nebude také zlé. „Ako sa ti páči v novej práci?“   „Dobre, ďakujem. Je zaujímavá.“   „A čo tvoj šéf?“   „Ehm, v pohode.“ Ako by som asi Christianovi vysvetľovala, že ma Jack ľahko znervózňuje?   Otáča sa a prenikavo sa na mňa zahľadí.   „Čo sa deje?“ pýta sa potom.   „No, okrem toho, čo je zjavné, nič.“   „Zjavné?“   „Ach, bože, Christian, ty si niekedy taký natvrdnutý.“   „Natvrdnutý? Ja? Nie som si istý, či sa mi páči váš tón, slečna Steelová.“   „No a čo.“   Pery sa mu usmievajú. „Ten tvoj podrezaný jazyk mi chýbal.“   Zalapám po dychu a mám chuť na neho zakričať: To ty si mi chýbal – a celý – nielen tvoje ústa! Ale držím sa, a ako mierime ďalej na juh, zahľadím sa von cez sklenú guľu, ktorá tvorí ňufák Charlie Tango. Súmrak teraz máme po pravici, slnko je nízko nad horizontom – obrovské, ohnivo červené – a ja som znova Ikarus, letím až príliš blízko.   Zmrákanie nás sprevádza celú cestu zo Seattlu. Obloha je teraz opálová, ružová na nej prirodzene prechádza do modrozelenej a vzájomne sa prelínajú tak, ako to dokáže naaranžovať len matka príroda. Je jasný svieži večer a svetlá Portlandu sa lesknú a mihotajú, vítajú nás, keď Christian usádza stroj na heliport. Sme na streche tej zvláštnej portlandskej budovy z pálených tehál, z ktorej sme vzlietali pred tromi týždňami.   Ježiš, ako by to bolo včera. A napriek tomu mám pocit, že Christiana poznám celé veky. Zastavuje motor Charlie Tanga, vypína najrôznejšie gombíky, takže sa mu prestáva točiť vrtuľa, a ja zrazu počujem v slúchadlách svoj vlastný dych. Hmm. Na okamih mi to pripomína zážitok s Thomasom Tallisom. Cítim, ako blednem – na toto teraz naozaj nechcem myslieť.   Christian si rozopína pásy a nakláňa sa, aby rozopol aj tie moje.   „Užili ste si ten let, slečna Steelová?“ pýta sa ma mäkko, sivé oči mu pritom svietia.   „Áno, ďakujem, pán Grey,“ odpovedám zdvorilo.   „Tak sa poďme pozrieť na fotky toho chlapca.“ Podáva mi ruku, ja sa jej chytím a nasledujem ho von z Charlie Tanga.   Prichádza k nám sivovlasý muž s briadkou a so širokým úsmevom a ja v ňom spoznávam toho dôchodcu, čo tu bol aj naposledy.   „Joe,“ usmeje sa Christian, púšťa ma a vrelo mu potriasa rukou. „Opatrujte ju tu pre Stephana. Bude tu tak okolo ôsmej, deviatej.“   „Vykonám, pán Grey. Madam,“ kývne na mňa. „Dole je pristavené vaše auto, pane. A výťah nefunguje, musíte zísť po schodoch.“   „Ďakujem, Joe.“   Christian ma znovu vezme za ruku a odvádza k požiarnemu schodisku.   „Máš šťastie, že sú to len tri poschodia. V tých podpätkoch,“ hundre nevôľou.   To azda nie je pravda.   „Tebe sa hádam tie topánky nepáčia?“   „Páčia sa mi strašne, Anastasia.“ Zrazu mu oťažieva pohľad a ja mám pocit, že sa chystá povedať ešte niečo, lenže sa zdráha. „Poď. Pôjdeme pekne pomaly. Nechcem, aby si spadla a zlomila si väz.“      Vodič nás vezie do galérie a my sedíme a mlčíme. Môj strach sa navracia v plnej sile a ja si zrazu uvedomujem, že náš spoločný let v Charlie Tangu bol voľným okom búrky. Christian je zamĺknutý, zadumaný… hádam dokonca znepokojený. Naša predošlá odľahčená nálada sa niekam vyparila. Je toho toľko, čo by som chcela povedať, lenže táto jazda je na to príliš krátka. Christian upiera zamyslený pohľad von z auta. „José je len kamarát,“ ticho utrúsim.   Christian sa zvrtne ku mne a uprene sa na mňa zahľadí, pohľad temný, kontrolovaný, nedáva najavo vôbec nič. A jeho ústa – ach, tie ústa, aké sú znepokojujúce! Nechtiac si vybavujem, ako sa ma dotýkali – všade. A cítim, ako sa mi rozohrieva telo. Christian sa namosúrene zamrví.   „Tie tvoje prekrásne oči vyzerajú zrazu až príliš veľké, Anastasia. Prosím, sľúb mi, že budeš jesť.“   „Iste, Christian, budem jesť,“ odpovedám tak nejako automaticky, bezmyšlienkovite.   „Myslím to vážne.“   „Skutočne?“ Nedokážem potlačiť posmešný tón. Teda úprimne, to jeho sebavedomie – sebavedomie muža, vinou ktorého som si v posledných niekoľkých dňoch prešla peklom. Nie, tak to vlastne nebolo. To ja sama som sa do toho pekla uvrhla. Nie, bol to predsa len on. Celá zmätená zakrútim hlavou.   „Nechcem sa s tebou hádať, Anastasia. Chcem ťa späť a chcem, aby si bola zdravá,“ dohovára mi mierne.   Čo, prosím? Čo to má zase znamenať?   „Ale veď sa nič nezmenilo.“ Máš stále svojich päťdesiat tieňov.    „Porozprávame sa o tom cestou späť. Už sme tu.“ Auto zastavuje pred galériou, Christian vystupuje a necháva ma tam sedieť, neschopnú jediného slova. Otvára mi dvere a ja tiež vystúpim.    „Prečo to robíš?“ prehovorím hlasnejšie, než som čakala.   „Prečo robím čo?“ spýta sa zarazene.    „Niečo načneš, a potom to nedokončíš.“   „Anastasia, už sme tu. Tam, kde si chcela byť. Poďme najskôr dokončiť toto, a potom sa porozprávame. Nijako zvlášť nestojím o scénu na ulici.“   Začervenám sa a rozhliadnem sa okolo. Má pravdu. Je tu trochu rušno. S pevne zovretými perami zachytávam jeho uprený pohľad.   „Ako chceš,“ zahundrem a on ma berie za ruku a odvádza dovnútra.   Ocitáme sa v prebudovanom skladisku – tehlové steny, podlahy z tmavého dreva, biele stropy a biele potrubia. Je to tu vzdušné a moderné. Pohybuje sa tu niekoľko ľudí, ktorí popíjajú víno a kochajú sa Josého prácami. Na malý okamih sa moje problémy rozplývajú – a to vtedy, keď si uvedomujem, že si José splnil svoj sen. Skvelá práca, José!   „Dobrý večer, vitajte na výstave Josého Rodrigueza,“ zdraví nás dievčina v čiernom, s veľmi krátkymi hnedými vlasmi, jasnočerveným rúžom a obrovskými kruhmi v ušiach. Premeriava si ma zbežným pohľadom, potom venuje jeden oveľa dlhší, ako je nevyhnutne potrebné, Christianovi a ružolíca a ľahko žmurkajúca sa zase pozrie na mňa.   Cítim, ako sa mi sťahuje obočie. Ten je môj – teda, aspoň bol. Skutočne sa snažím na ňu nemračiť. Keď na mňa konečne zaostrí, znovu zažmurká.   „Sme zvedaví, čo na to povieš, Ana.“ S potmehúdskym úsmevom mi podáva brožúru a nasmeruje ma ku stolu s nápojmi a chuťovkami.   Odkiaľ pozná moje meno?!   „Ty ju poznáš?“ mračí sa Christian.   Zavrtím hlavou, rovnako zmätená ako on.   Neurčito pokrčí plecami. „Čo chceš piť?“   „Dám si pohárik bieleho, ďakujem.“   Významne nadvihne obočie, ale udrží jazyk za zubami. Potom odchádza ku stolu s nápojmi. „Ana!“   Cez zástup ľudí sa ku mne prediera José.   Úžasné! On má na sebe oblek. Vyzerá veľmi dobre a žiarivo sa na mňa usmieva. Zovrie ma do náručia a poriadne ma k sebe pritlačí. A ja mám čo robiť, aby som sa nerozplakala. Je to môj kamarát, môj jediný kamarát, teraz keď je Kate preč. Do očí sa mi tlačia slzy.   „Ana, som tak rád, že si prišla!“ vydýchne mi do ucha. Potom sa však zarazí a zrazu ma drží za plecia na dĺžku paží a skúmavo si ma prezerá.   „Čo je?“   „Hej, si v poriadku? Vyzeráš… no, vyzeráš inak. Dios mio, neschudla si trochu?“   Rozpačito zažmurkám. „José, som v pohode. Len som šťastná, že sa ti to podarilo.“ Do hája – teraz azda budem plakať aj kvôli nemu. „Gratulujem ti k výstave.“ Keď v tej dôverne známej tvári zazriem starosť, zachveje sa mi hlas, ale viem, že sa musím držať.   „Ako si sa sem dostala?“ zaujíma sa.   „Hodil ma sem Christian,“ poznamenám, zrazu celá nesvoja.   „Aha.“ Josému tuhne úsmev a púšťa ma. „Kde ho máš?“ výraz v tvári mu stvrdne.   „Tam, išiel zobrať niečo na pitie,“ kývnem Christianovým smerom a zazriem, ako s niekým v rade zdvorilo konverzuje. Práve sa na mňa letmo pozrie a naše oči sa stretávajú. V tej chvíli som ako paralyzovaná, pozerám na toho neskutočne príťažlivého muža, ktorý mi svoj pohľad rovnako intenzívne vracia a pridáva k nemu akúsi neuchopiteľnú výzvu. Takú horúcu a spaľujúcu, že sa v sebe navzájom na chvíľu strácame.   Pri všetkých svätých… A tento chlap ma chce späť! Hlboko vnútri môjho tela sa pozvoľna rozvíja pocit šťastia ako ranné kvety za svitania.   „Ach, Ana!“ José ma vytrháva zo zamyslenia a vlečie ma späť do reality. „Som tak rád, že si prišla – a počúvaj, asi by som ťa mal varovať…“   Ale zrazu ho preruší slečna Veľmi Krátky Zostrih a Červený Rúž. „José, prišla za tebou tá novinárka z Portland Printze. Poď.“ Zdvorilo sa na mňa usmeje.   „To je bomba, čo? Tá sláva…“ usmieva sa na mňa José a ja nemôžem inak, než mu to vrátiť – je taký šťastný. „Ešte si ťa nájdem, Ana.“ Dáva mi bozk na tvár a potom už sledujem, ako odchádza smerom k mladej žene, čo stojí vedľa vychudnutého fotografa.   Josého fotografie sú všade, v niektorých prípadoch dokonca zväčšené na veľké plátna. Sú tu čiernobiele aj farebné. Na mnohých z nich sú nadpozemsky krásne krajiny. Jedna z nich, ktorú urobil blízko jazera vo Vancouveri, znázorňuje skorý večer. Ružovkastá obloha sa odráža od pokojnej vodnej hladiny. Na okamih ma ten pokoj a pohoda vťahujú do seba. Vyráža mi to dych.   Pripája sa ku mne Christian, a tak sa rýchlo zhlboka nadýchnem a preglgnem – snažím sa znovu získať trochu rovnováhy. Podáva mi pohár bieleho vína.   „Spĺňa tvoje predstavy?“ môj hlas už znie skoro normálne.   Spýtavo sa na mňa pozrie.   „To víno.“   „Nie. Ale to sa na podobných udalostiach stáva zriedka. Ten chlapec je talentovaný, však?“ Obdivuje fotografiu s jazerom.   „Prečo myslíš, že som ho oslovila, aby ťa fotil?“ Neubránim sa pyšnému tónu. Bez toho aby pohol brvou, upriami na mňa pohľad.   „Christian Grey?“ pristupuje k nemu fotograf z The Portland Printze. „Mohol by som si vás odfotiť, pane?“   „Iste.“ Christian maskuje svoj naštvaný výraz. Ja o krok ustupujem, ale on mi schmatne ruku a priťahuje si ma k sebe. Fotograf na nás zostáva civieť, nedarí sa mu skryť prekvapenie.   „Ďakujem, pán Grey.“ Robí si hneď niekoľko snímok. „Slečna…?“ nevie, ako ma osloviť.   „Steelová,“ zahundrem.   „Ďakujem, slečna Steelová,“ a rozbehne sa preč.   „Hľadala som na internete nejakú fotku, kde by si bol s priateľkou. A nenašla som žiadnu. To preto si Kate myslela, že si gay.“   Christianovi sa zvlnia pery v úsmeve. „No hej, tú indiskrétnu otázku to vysvetľuje. Nie, ja nerandím, Anastasia, s nikým – len s tebou. Ale to predsa vieš.“ V očiach sa mu zračí úprimnosť.   „Takže ty si nikdy nebral svoje…“ nervózne sa rozhliadnem, „… subky von?“   „Niekedy áno. Ale nie na rande. Na nákupy, vieš, ako…“ krčí plecami, bez toho aby zo mňa spustil zrak.   Aha, takže len červená mučiareň a jeho byt. Nemám predstavu, ako by som sa teraz mala cítiť.   „Len s tebou, Anastasia,“ opakuje pošepky.   Červenám sa a skláňam zrak na svoje prsty. Takže mu na mne záleží – spôsobom jemu vlastným.   „No, každopádne ten tvoj kamarát vyzerá skôr na krajinky ako na portréty. Trochu sa tu porozhliadneme.“ Podáva mi ruku a ja do nej vkĺznem dlaňou.   Prechádzame okolo niekoľkých ďalších snímok a ja si všimnem, ako ma kývnutím hlavy zdraví nejaký pár. Venujú mi dva široké úsmevy, akoby ma poznali. To bude tým, že som s Christianom. Ale potom sa objavuje mladík, ktorý si ma nehanebne prezerá. To je zvláštne.   Zahýname za roh – a tam mi dochádza, prečo som sa stala stredobodom takejto pozornosti. Na protiľahlej stene visí sedem obrovských portrétov… a na všetkých som ja.   Nehybne na ne pozerám, úplne omráčená, z tváre sa mi vytráca všetka krv. Vidím samu seba – ako špúlim ústa, smejem sa, mračím, vážna, veselá. Všetky zábery sú fotené ako detaily, čiernobiele.   No to ma podrž! Vybavujem si, ako sa okolo mňa José pri niekoľkých príležitostiach motal s aparátom v ruke, keď zašiel na návštevu, alebo keď som mu robila šoférku a asistentku fotografa. Vtedy som si myslela, že jednoducho fotografuje. Nenapadlo mi, že robí také zákerné momentky.   Zdvíham oči k Christianovi, ktorý stojí ako prikovaný a pohľad mu kĺže od jedného záberu k druhému.   „Zdá sa, že nie som jediný,“ poznamená neurčito a pevne zomkne pery.   Myslím, že sa naštval. To hádam nie.   „Ospravedlň ma,“ povie a na okamih do mňa zabodne prenikavo sivý pohľad. Otáča sa na päte a mieri k recepcii. Čo ho žerie teraz? Fascinovane sledujem, ako sa vzrušene baví s Krátkymi Vlasmi a Červeným Rúžom. Potom hľadá peňaženku a vyberá z nej kreditku.   Doparoma. Určite jeden z nich chce kúpiť.   „Hej, to ty si tá múza. Tie fotky sú úžasné,“ vyplaší ma akýsi chalan s plavou šticou. Vtom pocítim ruku na lakti – Christian sa už vrátil.   „Ty máš ale šťastie,“ škerí sa naňho Plavá Štica. Christian si ho premeriava mrazivým pohľadom.   „To určite mám,“ prehodí temne a privinie ma k sebe.   „Že si ty práve jeden z nich kúpil?“ vyzvedám.   „Jeden z nich?“ odfrkne si bez toho, aby si ich prestal prezerať.   „Kúpil si viac ako jeden?“   Prevracia oči. „Kúpil som ich všetky, Anastasia. Nechcem, aby na ne zízalo akékoľvek indivíduum vo svojej nore.“   Mám nutkanie sa začať smiať. „Takže to radšej budeš robiť sám?“ poznamenám uštipačne.   Zamračí sa na mňa, vyvedený z miery mojou bezočivosťou, ale potom už vidím, ako sa usiluje skryť pobavenie.   „Na rovinu? Áno.“   „Zvrhlík,“ artikulujem smerom k nemu bez ozveny a zahryznem si do spodnej pery, aby som zadržala zradný úsmev.   Od údivu otvára ústa a teraz už je jasné, že sa tiež baví. Zamyslene si hladká bradu.   „Takéto obvinenia nemôžem poprieť, Anastasia,“ potriasa hlavou a dobrá nálada mu zmäkčí jeho pohľad.   „Rozobrala by som to s tebou viac do hĺbky, ale podpísala som dohodu o mlčanlivosti.“   Povzdychne si, nespúšťa zo mňa svoj uhrančivý pohľad, ktorý naraz stvrdne. „Čo všetko by som chcel robiť s tým tvojím podrezaným jazykom,“ zapradie ako mačka.   Zalapám po dychu – viem presne, čo má na mysli. „Ty si ale nevychovanec!“ Snažím sa ho šokovať a aj sa mi to darí. Vari nemá vôbec žiadne zábrany?   Pobavene sa usmeje, ale potom zvážnie.   „Na tých fotkách vyzeráš veľmi uvoľnene, Anastasia. Veľmi často ťa tak nevídam.“   Čo to zase je…? Bože! Zmena témy – a nelogická – z hravého je zrazu vážny.   Cítim, ako sa mi hrnie krv do tváre, a tak sa radšej zahľadím na svoje ruky. Lenže on mi dvíha bradu a ja sa pri dotyku jeho dlhých prstov neubránim tichému vzdychu.   „Chcel by som, aby si sa so mnou cítila tiež tak uvoľnene,“ šepká. Po smiechu ani pamiatky.   A ja znova vnímam, ako sa vo mne prebúdza radosť. Ale ako to? Veď sú tu tie jeho problémy.   „Budeš ma musieť prestať desiť, ak to naozaj chceš,“ vyhŕknem príkro.   „A ty sa budeš musieť naučiť, ako sa komunikuje, a hovoriť mi, čo cítiš,“ odvrkne a šľahne po mne očami. Zhlboka sa nadýchnem.   „Christian, ty si ma chcel ako svoju subku. A to je ten problém. Tkvie už v definícii slova submisívny – ty sám si mi o tom raz písal v maile.“ Robím malú odmlku, aby som si spomenula, ako to bolo. „Myslím, že to boli synonymá, citujem: poddajný, povoľný, ochotný, pasívny, rezignovaný, trpezlivý, poslušný, krotký, ovládateľný. Pôvodne sa odo mňa očakávalo, že sa na teba nebudem ani pozerať. Že k tebe neprehovorím, kým na to nedostanem povolenie. Tak čo si čakal?“ zasyčím na neho.   Prekvapene zažmurká. Vrásky na jeho čele sa ešte väčšmi prehlbujú, ale ja pokračujem:   „Byť s tebou je hrozne mätúce. Na jednej strane si nepraješ, aby som ti protirečila, ale potom máš rád môj podrezaný jazyk. Chceš moju poslušnosť, až na to, že ju vlastne nechceš, aby si ma mohol trestať. Keď som s tebou, tak skrátka neviem, kde je hore a kde dole.“   Priviera oči. „Zásah do čierneho, ako zvyčajne, slečna Steelová,“ poznamenáva ľadovo. „Poď, zájdeme si niečo zjesť.“   „Sme tu ešte len pol hodiny.“   „Videla si fotky, hovorila si s tým chlapcom.“   „Volá sa José.“   „… hovorila si s Josém, ktorý sa ti, keď som ho videl naposledy, snažil strčiť jazyk do úst, hoci ti bolo zle a bola si opitá,“ zavrčí.   „A ktorý ma nikdy neudrel,“ vyšteknem jedovato.   Škaredo sa na mňa zamračí, rozčúlenie vysiela každá bunka jeho tela. „To bola podpásovka, Anastasia,“ precedí hrozivo.   Ja sa pýrim a Christian si naštvane zahrabne rukou do vlasov. Vzdorovito mu vraciam uprený pohľad.   „Beriem ťa niekam sa najesť. Strácaš sa mi pred očami. Nájdi toho chalana a rozlúč sa.“   „Prosím, môžeme tu ešte zostať?“   „Nie. Choď. Hneď. A rozlúč sa.“   Zlostne na neho zagánim, v žilách mi vrie krv. Pán Sakramentsky Posadnutý Kontrolou. Zlosť je fajn. Rozhodne lepšia ako sebaľútosť.   Odvraciam sa od neho a rozhliadam sa po Josém. Hovorí so skupinkou nejakých dievčat. Poberiem sa k nemu, preč od tieňov. Vari musím skákať, ako on píska, len preto, že ma sem priviezol? Čo si o sebe, dočerta, myslí?!   Dievčatá hltajú každé Josého slovo. Keď k nim prichádzam, jedna z nich sa zarazí. Nepochybne ma spoznala podľa fotografií.   „José…“   „Áno, Ana? Ospravedlňte ma, dámy,“ usmeje sa na ne a dáva mi ruku okolo pása. A mňa tak nejako poteší, že tu José bez mihnutia oka ohromuje ženské.   „Vyzeráš rozčúlene,“ povie.   „Už musím ísť,“ zavrčím namrzene.   „Veď si teraz len prišla.“   „Ja viem, ale Christian sa už potrebuje vrátiť. Tie fotky sú fantastické, José – máš úžasný talent.“   Úplne sa rozžiari. „Veľmi rád som ťa videl.“   Berie ma do svojej medvedej náruče a pritom ma poobracia tak, že cez galériu vidím na Christiana. Tvári sa nazlostene a ja si uvedomujem, že je to preto, lebo som v Josého náručí. Takže veľmi vypočítavým pohybom ovíjam Josému ruky okolo krku. Mám dojem, že Christian každú chvíľu vyletí z kože. Jeho pohľad neveští nič dobré, keď sa pomaly blíži naším smerom.   „Vďaka, že si ma upozornil na tie fotky,“ posťažujem si Josému.    „Doparoma. Prepáč, Ana – mal som ti to povedať. Páčia sa ti vôbec?“   „Vlastne… ani neviem,“ odpovedám popravde, vykoľajená jeho otázkou.   „No, už som ich všetky predal, takže niekomu sa určite páčia. Super, čo? Si dievča z plagátu.“ Zviera ma ešte silnejšie a našťastie nevidí Christiana, ktorý ma prebodáva hrozivým pohľadom, ako sa k nám stále približuje.   José ma púšťa. „Tak už sa nehnevaj, Ana. Á, pán Grey, dobrý večer.“   „Pán Rodriguez, veľmi pôsobivé.“ Ľadová zdvorilosť z Christiana priam srší. „Je mi ľúto, že sa nemôžeme zdržať, my dvaja sa už musíme vrátiť späť do Seattlu. Anastasia?“ Veľmi nenápadne zdôrazní slová „my dvaja“ a pritom ma berie za ruku.   „Tak ahoj, José. A ešte raz gratulujem.“ Stihnem mu dať rýchly bozk na tvár, a skôr než sa spamätám, Christian ma vlečie von na ulicu. Viem, že to v ňom pekne vrie, lenže vo mne tiež.   Vonku sa náhlivo rozhliada po ulici. Vyráža doľava, ale zrazu ma vťahuje do nejakej uličky a tam ma nečakane pritláča k múru. Prudko schytí moju tvár do dlaní a núti ma pozrieť do svojich žiadostivých odhodlaných očí.   Zalapám po dychu a on sa na mňa vrhá a začína ma drsne bozkávať. Zuby nám o seba vzájomne zaškrípu a hneď nato mi vráža jazyk do úst.   Túžba vo mne vybuchuje ako ohňostroj na Deň nezávislosti. Vraciam mu bozk s rovnakou intenzitou, prsty mu zatínam do vlasov a hrubo ho za ne ťahám. Zastoná. Je to hlboký, zmyselný hrdelný zvuk, ktorý mi rozvibruje celé telo. Rukou mi schádza dole po trupe až pod zadok a cez látku fialových šiat mi zarýva prsty do mäsa.   Vkladám do nášho bozku všetku zlosť a žiaľ posledných niekoľkých dní, pútam ho ním k sebe. A náhle mi to dochádza – v tom okamihu oslepujúcej vášne – že on robí to isté, on sa cíti rovnako.   Odtrháva sa odo mňa, ťažko lapá po dychu. Z očí mu sála túžba, len z toho pohľadu mi začína vrieť už aj tak dosť horúca krv v žilách. Sama dýcham s otvorenými ústami, ako sa snažím dostať do pľúc drahocenný vzduch.   „Si-len-moja,“ precedí cez zuby, každé slovo zvlášť. Púšťa ma a ustupuje, predkláňa sa a rukami zapiera o kolená, akoby práve ubehol maratón. „Pre lásku božiu, Ana.“   Opieram sa o múr, celá zadychčaná, a usilujem sa skrotiť búrlivú reakciu vlastného tela, pokúšam sa znova nadobudnúť akú-takú rovnováhu.   „Ospravedlňujem sa,“ zašepkám, keď sa mi konečne trochu upokojí dych.   „To by som si vyprosil. Viem, o čo si sa tam snažila. Ty toho fotografa chceš, Anastasia? Sama mu očividne nie si ľahostajná.“   Začervenám sa, ak je to ešte viac možné, a zavrtím hlavou. „Nie. Je to len kamarát.“   „Celý svoj dospelý život sa snažím vyhnúť akýmkoľvek extrémnym emóciám. A ty teraz… ty vo mne vyvolávaš pocity, aké som nikdy predtým nezažil. A to je hrozne…“ vraští čelo, kým sa usiluje nájsť to správne slovo, „… znepokojujúce. Mám rád kontrolu, Ana, ale s tebou sa jednoducho…“ vystiera sa a zapichuje do mňa prenikavý pohľad, „… vždy niekam vyparí.“ Neurčito máva rukami vo vzduchu a s ťažkým povzdychom si mechanicky zájde prstami do vlasov. Nakoniec ma chytá za ruku.   „Poď, musíme sa porozprávať a ty sa musíš najesť.“      
Kapitola 2               Vedie ma do malej útulnej reštaurácie.   „Toto bude musieť stačiť,“ prehodí. „Nemáme veľa času.“   Mne sa tá reštaurácia zdá v pohode. Sú tu drevené stoličky a látkové obrusy. Steny sú v rovnakej farbe, akú má Christian v herni – temne krvavočervené. Na stenách majú kde-tu rozmiestnené pozlátené zrkadlá a na stoloch biele sviečky a malé vázičky s ružami. V pozadí ticho spieva Ella Fitzgeraldová o tej veci, ktorej sa hovorí láska. Vlastne to je veľmi romantické.   Čašník nás odprevadí ku stolu pre dvoch v malom výklenku a ja si sadám znepokojená z toho, čo sa mi Christian chystá oznámiť.   „Máme málo času,“ informuje Christian čašníka, keď si sadá. „Takže si dáme biftek, stredne prepečený, omáčku béarnaise, ak ju máte, hranolčeky a k tomu niečo zelené – čokoľvek, čo kuchár má. A prineste mi vínny lístok.“   „Iste, pane.“ Čašník, evidentne zaskočený Christianovým chladným a odmeraným vystupovaním, sa rýchlo vzdiali. Christian si položí BlackBerry na stôl.   Panebože, vari si nesmiem ani vybrať?   „Čo ak ja steak nechcem?“   Povzdychne si. „Nezačínaj s tým, Anastasia.“   „Nie som malé dieťa, Christian.“   „Tak sa tak nesprávaj.“   Akoby mi vlepil facku. Zarazene zažmurkám. Takže takto to bude prebiehať – nervózna, napätá konverzácia, aj keď vo veľmi romantickom prostredí. Určite sa však nebudú konať žiadne srdcia ani kvety.   „Správam sa ako dieťa, pretože nechcem steak?!“ odseknem a pokúšam sa skryť urazený tón.   „Nie. Preto, že si ma schválne donútila žiarliť. To je detinské. To nemáš žiadnu úctu k citom toho svojho kamaráta, že ho takto vodíš za nos?“   Vracia sa čašník s nápojovým lístkom a Christian tlačí pery k sebe tak, až mu z nich zostáva len tenká čiarka, a nahnevane si ma premeriava.   Cítim, ako sa mi valí krv do líc – na to som nepomyslela. Chudák José – rozhodne som mu nechcela dávať falošnú nádej. Zrazu je mi trápne. Christian má pravdu, to odo mňa bolo bezohľadné.   Christian sa zahľadí do lístka s nápojmi.   „Chcela by si vybrať víno?“ pýta sa ma s vyzývavo zdvihnutým obočím. Zosobnená arogancia – veľmi dobre vie, že vínu nerozumiem.   „Vyber ho ty,“ odpovedám tvrdohlavo.   „Dva poháre Barossa Valley Shiraz, prosím.“   „Ehm, toto víno predávame len po fľašiach.“   „Tak nám dajte fľašu!“ vyštekne Christian.   Čašník sa krotko vytráca, ani sa mu nečudujem.   Zamračím sa na Tieňa. Čo ho štve? Iste, pravdepodobne ja. Niekde v hlbinách mojej duše sa ospalo prebúdza vnútorná bohyňa a s úsmevom sa preťahuje. Nejaký čas dosiaľ spala.   „Si hrozne nabrúsený.“   Ľahostajne ma pozoruje. „To by ma zaujímalo, prečo asi.“   „Hlavné je, že si pre tú dôvernú a úprimnú diskusiu o budúcnosti zvolil ten správny tón, však?“ sladko sa naňho usmejem.   Zase zomkne pery, ale potom sa mu akoby zdráhavo dvíhajú kútiky úst a ja viem, že sa snaží potlačiť úsmev.   „Ospravedlňujem sa,“ prehodí len tak mimochodom.   „Ospravedlnenie sa prijíma. A ja ti môžem s potešením oznámiť, že sa zo mňa od toho času, čo sme spolu jedli naposledy, nestala vegetariánka.“   „Lenže to tiež bolo naposledy, čo si vôbec niečo jedla, takže to tvoje tvrdenie je sporné.“   „A je to tu zas. To slovo… sporné.“   „Sporné,“ vydýchne a v očiach mu zaiskrí pobavenie. Potom si však prehrabne vlasy a zvážnie. „Ana, keď sme spolu hovorili naposledy, opustila si ma. Som teraz trochu nervózny. Povedal som ti, že ťa chcem späť, a ty si povedala… nepovedala si nič.“ Sústredene ma sleduje, plný očakávania. Jeho úprimnosť je vražedné odzbrojujúca. Čo mu mám na to povedať?   „Chýbal si mi… naozaj veľmi, Christian. Tých posledných päť dní bolo… zložitých.“ Preglgnem. V krku sa mi tvorí hrča, keď si spomeniem na spaľujúce muky, ktorými som si prešla, keď som od neho odišla. Uplynulé dni boli najhoršie v mojom živote. Tým sa nič nevyrovná. Lenže potom ma dostihne realita a chytá ma do svojich osídiel.   „Ale za ten čas sa nič nezmenilo. Nemôžem ti byť tým, čo chceš,“ pretlačím šeptom cez tú hrču, čo mám v krku.   „Ale ty si tým, čo ja chcem,“ presviedča ma láskavo.    „Nie, Christian, to teda nie som.“   „Chápem, že si znepokojená tým, čo sa stalo naposledy. Správal som sa ako hlupák, a ty… Ty tiež. Prečo si nepoužila únikové slovo?“ Tón jeho hlasu sa pri posledných slovách mení, stáva sa vyčítavým.   Čože? Počkať – zmena smeru. Červenám sa a vystrašene zažmurkám.   „Tak mi odpovedz.“   „Ja neviem. Bolo toho na mňa priveľa. Snažila som sa byť taká, akú si ma chcel mať, usilovala som sa vydržať tú bolesť a na nejaké slová som si ani nespomenula. Jednoducho som… zabudla,“ poviem zahanbene a ospravedlňujúco pokrčím plecami.   To ma podrž – možno sme sa mohli všetkému tomu žiaľu vyhnúť.   „Ty si zabudla?!“ zdesene lapá po dychu, oboma rukami sa chytá hrany stola a vraždí ma pohľadom. Celá sa pod ním scvrkávam.   Doparoma! Už zase zúri. Moja vnútorná bohyňa ma tiež zlostne prebodáva očami. Vidíš, môžeš si za to sama!   „Ako ti mám veriť?“ spýta sa ticho. „Ako ti vôbec môžem veriť?“   Prichádza čašník s vínom. Sedíme a pozeráme na seba, modré oči do sivých. Mlčky sa topíme vo výčitkách, kým čašník zbytočne teatrálne otvára víno a nalieva ho do Christianovho pohára. Christian sa poň automaticky načahuje a odpije si.   „V poriadku,“ schvaľuje ho odmerane.   Čašník nám opatrne plní poháre, a len čo postaví fľašu na stôl, volí urýchlený ústup. Christian zo mňa celý ten čas nespustil oči. Uhnem pohľadom ako prvá, beriem si víno a hltavo sa napijem. Sotva vnímam, čo mám na jazyku.   „Tak to je mi ľúto,“ zabľabocem, pretože sa zrazu cítim hlúpo. Odišla som, lebo som si myslela, že sme nekompatibilní, ale teraz sa ukazuje, že som ho mohla zastaviť.   „Čo ti je ľúto?!“ vyhŕkne znepokojene.   „Že som nepoužila únikové slovo.“ Zatvára oči, akoby sa mu uľavilo. „Áno, mohli sme si všetko to utrpenie ušetriť.“   „Veď ty vyzeráš v pohode.“ Viac než v pohode. Vyzeráš… jednoducho ako ty.   „Zdanie môže klamať,“ utrúsi. „Vôbec nie som v pohode. Je mi tak, akoby slnko zapadlo a nevyšlo celých päť dní. Pre mňa to bola permanentná noc.“   Jeho priznanie mi vyráža dych. Veď pre mňa tiež.   „Povedala si, že ma nikdy neopustíš, a sotva ide do tuhého, zabuchneš za sebou dvere.“   „Kedy som povedala, že ťa nikdy neopustím?“   „Keď si spala. Bola to tá najupokojujúcejšia vec, akú som kedy počul, Anastasia. Uľavilo sa mi.“   Zviera mi srdce, a tak siahnem po poháriku.   „Povedala si mi, že ma miluješ,“ šepká. „Platí to ešte?“ V jeho hlase cítim strach.   „Áno, Christian, platí.“   Uprene ma sleduje. Vyzerá tak zraniteľne, keď pomaly vypúšťa vzduch z pľúc. „To je dobre,“ priznáva.   Jeho zmierlivý tón ma zaráža. Zdá sa, že podstúpil transplantáciu srdca. Keď som mu to povedala naposledy, bol úplne vydesený.   Vracia sa čašník. Bleskovo pred nás kladie taniere a uteká preč.   Ach, dočerta, jedlo.   „Jedz!“ prikazuje mi Christian.   Viem, že som hladná, ale práve teraz mám žalúdok ako scvrknutú slivku. Sedieť naproti jedinému mužovi, ktorého som kedy milovala, a preberať s ním našu neistú budúcnosť, to môj apetít práve nepodnecuje. Skúmavo si to jedlo prezerám.   „Boh mi odpusť, Anastasia, ak nezačneš jesť, pokojne si ťa prehnem cez koleno aj tu v reštaurácii. A tentoraz to nebude mať čo do činenia s mojím sexuálnym uspokojením. Jedz!“   Tak fajn, aby ťa nekleplo, Grey. Podvedomie ma prísne pozoruje cez obrúčky polmesiačikových okuliarov. Je celkom na strane Tieňa.   „Dobre, najem sa. Pokojne si tú svrbiacu dlaň schovaj.“   Nezasmeje sa a ďalej mi očami vypaľuje dieru do hlavy. Váhavo dvíham nôž s vidličkou a krájam si kúsok steaku. Ách, ten je vynikajúci! Som taká vyhladovaná! Zatiaľ čo prežúvam, Christian sa viditeľne uvoľňuje.   Večeriame v tichosti. Teraz hrá akási iná hudba. V pozadí znie zamatový ženský hlas a slová tej piesne odrážajú moje rozpoloženie.   Zdvíham oči k Tieňoví. Je a pritom ma sleduje. Hlad, túžba a úzkosť spojené v jednom žeravom pohľade.   „Vieš, kto to spieva?“ pokúšam sa o normálnu konverzáciu.   Christian sa zarazí a započúva sa. „Nie… ale je dobrá, nech už je to ktokoľvek.“   „Aj mne sa páči.“   Usmeje sa, konečne mi venuje svoj typický tajomný úsmev. Čo má asi za lubom? „Čo je?“ vyzvedám.   Zakrúti hlavou. „Teraz jedz,“ nabáda ma vľúdne.   Už som zjedla polovicu toho, čo som mala na tanieri. Viac už do seba nedostanem. Ako sa z toho vymotám?   „Už naozaj nemôžem. Zjedla som toho dosť, pán Grey?“   Dvíha ku mne ľahostajný pohľad, neodpovedá a potom kontroluje hodinky.   „Vážne som sýta,“ dodávam a doprajem si ďalší glg lahodného vína.   „Budeme musieť ísť. Taylor tu bude každú chvíľu a ty musíš ráno vstávať do práce.“   „Rovnako ako ty.“   „Mne stačí oveľa menej spánku než tebe, Anastasia. Aspoňže si niečo zjedla.“   „My sa nevraciame vrtuľníkom?“   „Nie, predpokladal som, že budem piť, takže nás vyzdvihne Taylor. A okrem toho, takto ťa budem mať v aute na pár hodín len pre seba. Čo iné budeme mať na práci ako rozprávanie?“   Aha, tak to je ten jeho plán.   Christian privoláva čašníka, aby ho požiadal o účet, potom berie BlackBerry a telefonuje.   „Sme v Le Picotin, juhozápadná Tretia avenue,“ a zloží. Bože, ten sa tvári naozaj odmerane.   „Hovoríš s Taylorom hrozne stroho. Vlastne s väčšinou ľudí.“   „Ja len hovorím hneď k veci, Anastasia.“   „Dnes večer si sa však k veci nedostal. Medzi nami sa nič nezmenilo, Christian.“   „Mám pre teba istý návrh.“   „Toto celé sa predsa istým návrhom začalo.“   „Myslím iný návrh.“   Vracia sa čašník a Christian mu podáva kreditnú kartu bez toho, aby venoval akúkoľvek pozornosť účtu. Kým mu čašník strháva útratu, Christian ma pátravo pozoruje. Do toho mu pípne mobil a on sa zahľadí na displej.   Tak on má pre mňa návrh. Čo to bude tentoraz? Hlavou mi bežia najrôznejšie scenáre: únos, práca v jeho firme. Nie, nič z toho nedáva zmysel. Christian končí s platbou.   „Pod. Taylor už čaká vonku.“   Vstávame a on ma chytá za ruku.   „Nechcem ťa stratiť, Anastasia,“ povie. Jemne ma pobozká na hánky prstov a dotyk jeho pier na mojej koži zľahka prechádza celým mojím telom.   Vonku na nás čaká audi. Christian mi otvára dvere, ja nastupujem a vnáram sa do luxusného koženého sedadla. On prechádza na stranu vodiča. Taylor vylieza von a obaja si niečo v rýchlosti hovoria, čo nezodpovedá ich obvyklému správaniu. Už zmieram od zvedavosti. O čom sa tí dvaja bavia? Za okamih, keď obaja nastupujú, letmo pozriem na Christiana, ktorý upiera ten svoj nepreniknuteľný pohľad priamo pred seba.   Dovolím si chvíľku skúmať jeho božský profil, rovný nos, plné vykrojené pery, vlasy padajúce prirodzene do čela. Tento úchvatný muž celkom určite nebol stvorený pre mňa.   Zadná časť auta sa náhle plní jemnými tónmi akejsi orchestrálnej skladby, ktorú nepoznám, a Taylor sa rozbieha do poloprázdnych ulíc. Mieri na I-5 a do Seattlu.   Christian sa obracia ku mne. „Ako som už povedal, mám pre teba návrh, Anastasia.“   Nervózne sa pozriem na Taylora.   „Taylor nás nepočuje,“ ubezpečuje ma Christian.   „Ako to?“   „Taylor,“ zavolá Christian. Taylor nereaguje. Zavolá na neho znova, stále žiadna reakcia. Christian sa predkloní, aby mu poklepal po pleci. A Taylor si z ucha vyberá slúchadlo, ktoré som si predtým nevšimla.   „Áno, pán Grey?“   „Ďakujem, Taylor. V poriadku – počúvajte ďalej.“   „Iste.“   „Už si spokojná? Počúva iPod. Má tam Pucciniho. Zabudni, že je tu. Tak ako ja.“   „Ty si ho o to požiadal schválne?“   „Presne tak.“   Aha. „Tak dobre. Ten tvoj návrh?“   Christian zrazu vyzerá tak rozhodne, skoro akoby sa chystal dohovárať nejaký obchod. Panebože. Už zase uzatvárame zmluvu. Venujem mu svoju plnú pozornosť.   „Najskôr sa ťa na niečo spýtam. Chceš naozajstný vanilkový vzťah – úplne bez zvrhlého sexu?“   Brada mi klesá až na kolená. „Zvrhlý sex?“ dostanem zo seba.   „Zvrhlý sex.“   „Nemôžem uveriť tomu, že si to tu vyslovil.“ Vystrašene vrhnem pohľad na Taylora.   „No tak som to vyslovil. Odpovedz mi,“ vyzýva ma pokojne.   Tvár mám v jednom ohni. Moja vnútorná bohyňa padá na kolená, ruky spína v modlitbe a úpenlivo ma vzýva.   „Páči sa mi s tebou robiť zvrhlý sex,“ pripúšťam ticho.   „To som si myslel. A čo sa ti teda nepáči?“   To, že sa ťa nesmiem dotknúť. To, že mi rád spôsobuješ bolesť. Šľahanie opaskom…   „Tá neustála hrozba krutosti a neobvyklého trestania.“   „Čo tým presne myslíš?“   „No, máš všetky tie… veci v herni, tie korbáče a biče. Desia ma na smrť. Nechcem, aby si ich na mňa používal.“   „Fajn, takže žiadne korbáče ani biče. Ani opasky, keď už sme pri tom,“ zamračí sa.   Pozerám na neho, celá zmätená. „Ty sa tu pokúšaš stanoviť nové hranice prípustnosti?“   „Nie tak celkom. Skôr sa ťa snažím pochopiť, ujasniť si, čo sa ti páči a čo nie.“   „Vieš, Christian, najnepochopiteľnejšie pre mňa je, že ti robí radosť, keď mi môžeš spôsobovať bolesť. A pomyslenie, že to robíš len preto, že som prekročila nejakú pomyselnú hranicu.“   „Ale to nie je pomyselná hranica. Tie pravidlá sú dané.“   „Ale ja nechcem žiadne pravidlá.“   „Vôbec žiadne?“   „Žiadne pravidlá,“ zakrútim hlavou, ale srdce mám až v krku. Kam tým všetkým mieri?   „A nebude ti vadiť, keď ťa vyplieskam?“   „Vyplieskaš čím?“   „Týmto,“ dvíha ruku.   Nepokojne sa zavrtím. „Nie, nie tak celkom. Hlavne s tými striebornými guľôčkami…“ Vďakabohu, že je tma. Tvár už mi planie ako pochodeň, a keď si vybavím tú noc, zrádza ma aj hlas. Áno… urobila by som to znova.   Usmeje sa na mňa. „Bola to zábava, čo?“   „Viac než len zábava,“ poznamenávam.   „Takže dokážeš akceptovať aspoň nejakú bolesť.“   Pokrčím plecami. „Áno, aspoň si myslím.“ Čo z neho nakoniec vypadne? Moja zvedavosť práve preskočila niekoľko stupňov na Richterovej stupnici.   V hlbokom zamyslení si mädlí bradu. „Anastasia, chcem začať znova. Chcem skúsiť tú vanilkovú vec a potom sa možno – keď mi budeš viac veriť a keď budem veriť ja tebe, že si ku mne úprimná a komunikuješ so mnou – môžeme pohnúť ďalej a trebárs aj začať robiť nejaké veci, ktoré robím rád ja.“   Ohromene na neho zízam. V hlave mám úplne prázdno – ako keď sa počítaču zrúti systém. Dychtivo ma sleduje – aspoň myslím, nevidím ho totiž úplne jasne, pretože nás obklopuje oregonská tma.   Až mi to konečne dochádza, toto je ono. On sa chce dostať na svetlo, ale môžem od neho chcieť, aby to pre mňa urobil? A nepáči sa mi náhodou tá temnota? Niečo z nej áno, niekedy. Vybavuje sa mi lákavá spomienka na noc s Thomasom Tallisom.   „Ale čo tresty?“ pýtam sa.   „Žiadne tresty,“ zavrtí hlavou. „Nič také.“   „A pravidlá?“   „Žiadne pravidlá.“   „Vôbec žiadne? Ale veď máš tie svoje potreby.“   „Teba potrebujem viac, Anastasia. Za tých posledných pár dní som si prešiel očistcom. Všetko mi hovorí, aby som ťa nechal ísť, že si ťa nezaslúžim. Všetky tie fotky, čo urobil ten chlapec… vidím na nich, ako ťa vníma on. Si na nich taká bezstarostná a krásna – nie že by si teraz nebola krásna, ale keď sa na teba pozriem, vidím tú bolesť. Šaliem, keď si uvedomím, že som to ja, kto ti ju spôsobil. Lenže som taký sebecký! Chcel som ťa od chvíle, čo si vošla do mojej kancelárie. Si taká… nádherná, úprimná, žiarivá, silná, duchaplná, čarovné nevinná; ten zoznam je nekonečný. Veľmi ťa obdivujem. A chcem ťa. A pri pomyslení, že ťa má niekto iný, mám pocit, ako by ktosi zvrtol dýkou v mojej čiernej duši.“   V ústach mám zrazu ako na púšti. Pri všetkých svätých! Moje podvedomie spokojne prikyvuje hlavou. Ak toto nie je vyznanie lásky, tak čo teda? Slová sa zo mňa začínajú valiť ako z pretrhnutej priehrady.   „Christian, prečo si, preboha, myslíš, že máš čiernu dušu? Niečo také by som nikdy nepovedala. Možno smutnú. Ale si dobrý človek. Viem to… si veľkorysý, láskavý, nikdy ma neklameš. A ja – snažila som sa málo. To, čo sa stalo minulú sobotu, ma strašne šokovalo – bolo to ako precitnutie. Zistila som, ako veľmi mierny si ku mne dovtedy bol, a tiež to, že nemôžem byť tou, akú potrebuješ. A potom, keď som odišla, to všetko mi došlo… Fyzická bolesť, ktorú si mi spôsobil, nebola ničím v porovnaní s bolesťou z tej straty. Strašne ťa chcem potešiť, ale je to veľmi ťažké.“   „Ale ty mi poskytuješ potešenie neustále,“ zašepká. „Ako často ti to musím opakovať?“   „Nikdy neviem, čo si myslíš. Niekedy si taký uzavretý… ako by si sa schovával pred celým svetom. Desíš ma tým. To preto s tebou veľmi nehovorím. Nedokážem odhadnúť, kedy sa ti zmení nálada. Otočí sa o stoosemdesiat stupňov počas nanosekundy. Je to hrozne mätúce. A nedovolíš mi, aby som sa ťa dotýkala, a pritom to chcem, tak veľmi… Ukázala by som ti, ako veľmi ťa milujem.“   V tej tme vidím, ako zažmurká. Zdá sa, že vyplašene a ja mu už ďalej nedokážem odolať. Škriabem sa mu do lona, úplne ho tým vyvádzam z miery, a beriem si jeho hlavu do dlaní.   „Ja ťa milujem, Christian Grey. Ak si odhodlaný pre mňa toto všetko urobiť… To ja som tá, kto si ťa nezaslúži – a je mi naozaj ľúto, že nemôžem urobiť to isté ja pre teba. Možno časom… neviem… každopádne áno, ten tvoj návrh prijímam. Kde to mám podpísať?“   Ovíja okolo mňa paže a strháva ma na seba.   „Ach, Ana!“ vydýchne a zaborí mi nos do vlasov.   Sedíme a vzájomne sa objímame, počúvame hudbu – dojemnú klavírnu skladbu – ktorá odráža emócie vnútri auta… pokojne ticho po búrke. Uvelebujem sa mu v náručí, opieram si hlavu o jeho plece a on mi upokojujúcimi pohybmi hladká chrbát.   „Dotýkanie je mojou hranicou prípustnosti, Anastasia,“ zašepká.   „Ja viem. Priala by som si vedieť prečo.“   Po chvíli si povzdychne a ticho povie: „Mal som desivé detstvo. Myslím, že jeden z tých, čo tú závislú suku pásli…“ Jeho hlas ide dostratena a ja vnímam, aký je napätý, keď si vybavuje nejakú z tých hrôz. „Pamätám si to,“ hlesne so zachvením.   Srdce mám ako v kliešťach – to keď si spomeniem na tie jazvy zohavujúce jeho kožu. Ach, Christian. Zvieram ho ešte pevnejšie.   „Bola k tebe hrubá? Tvoja matka?“ Hlas mám slabý a tichý, poznačený zadržiavanými slzami.   „Pokiaľ si spomínam, tak nie. Skôr ma zanedbávala. Ale nebránila ma ani pred tým pasákom.“   Odfrkne si. „Myslím, že som sa staral ja o ňu. A keď sa konečne zabila, trvalo štyri dni, kým to niekto zistil a kým nás našli… Všetko si to pamätám.“   Nedokážem zabrániť zdesenému nádychu. Svätá Matka Božia! Až sa mi z toho urobilo zle.   „Život s tebou fakt pekne vybabral,“ vydýchnem.   „Ako som hovoril – päťdesiat odtieňov sivej.“   Pootočím hlavu a pritlačím mu pery na krk. Hľadám a zároveň ponúkam útechu. Pred sebou vidím malého zanedbaného sivookého chlapca, strateného a osamelého vedľa mŕtveho tela jeho matky.   Christian. Vdychujem jeho vôňu. Je božská, moja najobľúbenejšia na celom svete. Priťahuje si ma k sebe pevnejšie a dáva mi bozk do vlasov. A tak sedím, schúlená v jeho objatí, a Taylor s nami uháňa nocou.      Keď sa prebudím, už sa vezieme cez Seattle. „Ahoj,“ zdraví ma Christian ticho.   „Prepáč,“ zahundrem. Zdvíham sa z jeho náručia, naťahujem sa a žmúrim. Ešte stále som v jeho objatí, na jeho kolenách. „Rád ťa pozorujem, keď spíš.“   „Hovorila som niečo?“   „Nie. Už sme skoro u teba.“   Aha… „My nejdeme k tebe?“   „Nie.“   Celkom sa narovnám a upriem naňho skúmavý pohľad. „Prečo nie?“   „Pretože ideš zajtra do práce.“   „Aha,“ prehodím dotknuto.   Zamračí sa na mňa. „Prečo, mala si hádam niečo na mysli?“ Hneď sa mi hrnie krv do líc. „No, možno.“ Zasmeje sa. „Anastasia, nehodlám sa ťa znova dotknúť – nie, pokiaľ ma o to nebudeš sama prosiť.“   „Čože?!“   „Aspoň ťa to donúti znova so mnou začať komunikovať. Nabudúce, keď sa budeme milovať, budeš mi musieť presne opísať, čo chceš, a pekne do detailu.“   „Hmm.“   Taylor zastavuje pred naším domom a Christian si ma skladá z lona. Vystupuje a pridržiava mi otvorené dvere.   „Niečo pre teba mám.“ Prejde ku kufru, otvorí ho a vyberie z neho veľkú obdĺžnikovú škatuľu zabalenú ako darček. Čo je zas, dočerta, toto?   „Otvor to, až budeš dnu.“   „Ty nepôjdeš ďalej?“   „Nie, Anastasia.“   „A kedy ťa teda uvidím?“   „Zajtra.“   „Zajtra ma chce šéf vziať na drink.“   Christianov výraz tvrdne. „Naozaj?“ Z jeho hlasu cítiť skrytú hrozbu.   „Chce osláviť môj prvý týždeň,“ dodávam náhlivo.    „Kam pôjdete?“   „To neviem.“   „Mohol by som ťa tam vyzdvihnúť.“   „Fajn… pošlem ti mail alebo esemesku.“   „Dobre.“   Odprevádza ma k domovým dverám a čaká, kým vylovím kľúče z kabelky. Keď mám odomknuté, nakláňa sa ku mne, zviera mi bradu v prstoch a dvíha ju. S perami tesne nad mojou tvárou zatvára oči a jemnými bozkmi si hľadá cestu medzi mojím spánkom a kútikom úst.   Z hrdla mi uniká tichučký ston, vnútri sa mi všetko roztápa a kvitne.   „Tak zajtra,“ vydýchne.   „Dobrú noc, Christian,“ zašepkám a jasne vnímam žiadostivosť, čo mi preniká do hlasu. Ľahko sa pousmeje.   „Tak šup dovnútra,“ prikazuje mi a ja vchádzam do vestibulu aj s tým tajomným balíčkom v rukách.   „Neskôr, miláčik,“ zavolá za mnou, potom sa obzrie a s ladnosťou jemu vlastnou vyrazí späť k autu.   Doma ten darček ihneď rozbaľujem a vnútri nachádzam svoj notebook, BlackBerry a ďalšiu obdĺžnikovú škatuľku. Čo je asi toto? Trhám z nej strieborný papier, pod ktorým sa ukrýva útle čierne puzdro. Keď ho otvorím, uvidím iPad. Do hája… iPad! Na monitore je voľne položená biela kartička s odkazom písaným Christianovým písmom:         Anastasia, toto som kúpil pre Teba.   Viem, čo by si chcela počuť.   Tá hudba to povie, za mňa.   Christian   Bože! Mám tu esenciu Christiana Greya prezlečenú za luxusný iPad. Neveriacky krútim hlavou nad tým mrhaním, ale v kútiku duše som šťastná ako blcha. Jeden taký má v kancelárii aj Jack, takže viem, ako to funguje.   Zapnem ho a zarazím sa, keď sa na obrazovke objaví tapeta: malý model vetroňa. Fíha! To je Blaník L23, ktorý som mu dala, upevnený na sklenom podstavci a tuším vystavený na Christianovom stole v kancelárii. Pozerám na ten výjav so spadnutou sánkou.   On ho postavil! On si ho tam fakt postavil. Teraz si spomínam, že sa o tom zmieňoval v odkaze, ktorý bol vložený v kytici. Až sa mi z toho zakrútila hlava, pretože mi vzápätí dochádza, že do toho darčeka vložil oveľa viac než len peniaze.   Posúvam kurzor až dole, aby som odomkla obrazovku, a znovu zalapám po dychu. Na pozadí je naša spoločná fotografia z promócie. Tá, ktorá sa objavila v The Seattle Times. Christian na nej vyzerá tak dobre. Neubránim sa úsmevu od ucha k uchu, zatiaľ čo moja vnútorná bohyňa sa od rozkoše zvíja na pohovke – Ó, áno, a je celý môj!   Ťahom prsta presúvam ikony a na ďalšej obrazovke sa objavuje niekoľko ďalších. Kindle, iBooks, Word – a čo ja viem, čo všetko ešte.   No, márnosť šedivá! Britská knižnica?! Klikám na ikonu a pred očami sa mi rozbaľuje menu: HISTORICKÁ ZBIERKA. Schádzam dolu a vyberám si ROMÁNY 18. A 19. STOROČIA. Ďalšie menu. Ťuknem na titul: AMERIČAN – HENRY JAMES. Otvára sa nové okno, ktoré mi ponúka naskenovanú knihu na čítanie. Fíha – to je jedno z prvých vydaní, z roku 1879, a ja ho mám v iPade! On mi kúpil celú Britskú knižnicu na stlačenie jedného gombíka.   Rýchlo z toho vyskočím. Je mi úplne jasné, že by som sa v tomto raji mohla hrabať až do skonania sveta. Zaznamenávam aplikáciu zaoberajúcu sa „zdravou stravou“, nad ktorou sa musím usmievať a zároveň prevrátiť oči. Ďalej správy, počasie… ale Christian sa v odkaze zmieňoval o hudbe. Vraciam sa späť na hlavnú obrazovku, kde si vyberám ikonu iPod a následne sa predo mnou rozbaľuje playlist. Ako ho prechádzam, v tvári sa mi znova objaví úsmev. Thomas Tallis – tak na toho len tak nezabudnem. Koniec koncov, počula som ho už dvakrát… raz, keď na mňa Christian použil korbáč, a druhýkrát, keď ma trtkal.   Witchcraft. Môj úsmev sa rozširuje – ach, áno, to bol ten tanec vo veľkej izbe. Potom Bach a Marcello – ale nie, to je teraz na mňa až príliš smutné. Jeff Buckley – áno, o tom som už počula. Snow Patrol – moja obľúbená skupina. A ďalšia pesnička je od Enigmy, volá sa Principles of Lust. Aké typické, zaškerím sa. Ďalšia sa volá Possession… iste, to je celý Tieň. A zopár ďalších, o ktorých som nikdy nepočula.   Vyberám si jednu skladbu, ktorá ma upútala, a púšťam ju. Volá sa Try a spieva ju Nelly Furtado. Jej hlas sa okolo mňa ovíja ako hodvábny šál, celú ma zahaľuje. Líham si preto do postele.   Znamená to azda, že to chce Christian skúsiť? Pokúsiť sa o nový typ vzťahu? Hltám každé slovo, pozerám sa do stropu a snažím sa prísť na koreň tomu náhlemu zvratu. Chýbala som mu. On chýbal mne. Musí ku mne niečo cítiť. Jednoducho musí. Tento iPad, tie pesničky, všetky tie aplikácie – záleží mu na mne. Naozaj záleží. Srdce mi od samej nádeje poskočí.   Pesnička sa končí a mne sa do očí tlačia slzy. Rýchlo rolujem na ďalšie – The Scientist od Coldplay, to je jedna z Katiných najobľúbenejších skupín. Tú pesničku poznám, ale jej textu som nikdy nevenovala poriadnu pozornosť. Zatváram oči a nechávam sa tými slovami zaplaviť, unášať…   Slzy sa mi derú z očí. Už ich nedokážem zadržiavať. Ak toto nie je ospravedlnenie, tak čo teda? Ach, Christian…   Alebo je to výzva? Zodpovie moje otázky? Či si len príliš namýšľam? Najskôr áno. Moje podvedomie súhlasne prikývne hlavou so sústrastným výrazom v tvári.   Utieram si slzy. Musím mu napísať mail a poďakovať. A tak sa zdvíham z postele, aby som si došla po notebook.   Coldplay mi robia zvukovú kulisu, ešte keď sa uvelebujem so skríženými nohami na posteli. Mac nabieha a ja sa prihlasujem.Od: Anastasia Steelová Predmet: iPad Dátum: 9.6.2011, 23:56 Komu: Christian Grey   Už zase kvôli Tebe plačem. Milujem ten iPad. Milujem tie pesničky. Milujem Britskú knižnicu. Milujem Teba. Ďakujem. Dobrú noc,Ana xxxOd: Christian Grey Predmet: iPad Dátum: 10.6.2011, 00:03 Komu: Anastasia SteelováSom rád, že sa Ti to páči. Tiež som si jeden kúpil. Keby som bol pri Tebe, tie slzy by som Ti vybozkával. Ale nie som, takže bež spať.      Christian GreyVýkonný riaditeľ Grey Enterprises Holdings, s. r. o.         Musím sa nad tou jeho odpoveďou usmievať. Je stále taký panovačný, taký… jednoducho je to Christian. Zmení sa aj toto? A v tej chvíli zisťujem, že dúfam v opak. Mám ho takého rada, panovačného, avšak za predpokladu, že mu môžem vzdorovať bez strachu z trestu.         Od: Anastasia Steelová Predmet: Pán Namosúrený Dátum: 10.6. 2011, 00:07 Komu: Christian Grey   Počujem Váš obvyklý panovačný a napätý tón, pán Grey.Viem o niečom, čo by Vám mohlo uľaviť. Ale keď tu nie ste… pri sebe ma nenecháte… a navyše očakávate, že budem prosiť…Môžete o tom tak akurát snívať, pán Grey.      Ana xxx   P.S.: Zaznamenala som, že ste do výberu zahrnuli aj hymnu všetkých fanatických prenasledovateľov: „Každý nádych, ktorý urobíš.“ Ja osobne Váš zmysel pre humor oceňujem, ale vie o tom doktor Flynn?      Od: Christian Grey Predmet: Bohorovné pokojný Dátum: 10.6.2011, 00:10 Komu: Anastasia SteelováMoja najdrahšia slečna Steelová,dokonca aj vo vanilkových vzťahoch môže dôjsť k vyplieskaniu, viete? Obvykle po obojstrannej dohode a so sexuálnym podtextom… ale v tom veľmi rád urobím výnimku.Na Vašu neskonalú úľavu Vám musím oznámiť, že doktor Flynn sa tiež stotožňuje s mojím zmyslom pre humor.A teraz už, prosím, choď spať, pretože sa veľmi nevyspíš.A, mimochodom – budeš prosiť, ver mi. Už sa na to teším.      Christian GreyNapätý výkonný riaditeľ Grey Enterprises Holdings, s. r. o.      Od: Anastasia Steelová Predmet: Dobrú noc a sladké sny Dátum: 10.6.2011, 00:12 Komu: Christian Grey   Keďže o to tak pekne prosíš a pretože mám rada Tvoje jemné vyhrážky, schúlim sa v posteli aj s iPadom, ktorý si mi tak láskavo venoval, a budem zaspávať pri surfovaní v Britskej knižnici a počúvaní hudby, ktorá to povie za Teba.Ana xxx      Od: Christian Grey Predmet: Ešte jedna prosba Dátum: 10.6.2011, 00:15 Komu: Anastasia Steelová   Nech sa Ti o mne sníva.      Christian GreyVýkonný riaditeľ Grey Enterprises Holdings, s. r. o.         Snívať o tebe, Christian Grey? Vždy.   Rýchlo sa prezliekam do pyžama, čistím si zuby a vleziem do postele. Do uší si vkladám slúchadlá, spod vankúša ťahám spľasnutý balónik Charlie Tango a tlačím si ho k sebe.   Dusím sa od radosti, na tvári prihlúply široký úsmev. Aká zmena sa môže udiať za jediný deň! Ako mám asi teraz zaspať?   José Gonzales začína spievať upokojujúcu pieseň s hypnotickým gitarovým sprievodom a ja pomaly upadám do spánku. Žasnem nad tým, ako sa svet za jediný večer ustálil do rovnováhy, a rozjímam, či by som tiež nemala Christianovi zostaviť playlist.      
Kapitola 3               Byť bez auta má jednu výhodu – v autobuse si cestou do práce môžem nasadiť slúchadlá z iPadu uloženého v kabelke a počúvať všetky tie nádherné tóny, ktoré mi Christian venoval. Takže v okamihu, keď prichádzam do práce, mám na tvári ten najabsurdnejší výraz.   Jack sa na mňa pozrie a zarazí sa.   „Dobré ráno, Ana. Ty… úplne žiariš.“ Jeho poznámka ma vyvádza z miery. Aké nepatričné!   „Ďakujem, Jack, dobre som sa vyspala. Tiež ti prajem dobré ráno.“   Ľahko zvraští obočie.   „Môžeš ich, prosím, do obeda prečítať a urobiť mi k nim poznámky?“ Podáva mi štyri rukopisy. Keď zbadá môj zdesený výraz, dodáva: „Len prvé kapitoly.“   „Jasné,“ vydýchnem s úľavou a on mi venuje široký úsmev.   Zapínam počítač, aby som sa pustila do práce, dopíjam pritom latte a jem banán. A zisťujem, že mi prišiel e-mail od Christiana.Od: Christian Grey Predmet: Pomoc… Dátum: 10.6.2011, 08:05 Komu: Anastasia SteelováPevne verím, že si raňajkovala. V noci si mi chýbala.Christian GreyVýkonný riaditeľ Grey Enterprises Holdings, s. r. o.      Od: Anastasia Steelová Predmet: Staré knihy… Dátum: 10.6.2011, 08:33 Komu: Christian GreyPráve teraz jem banán. Pár dní som neraňajkovala vôbec, takže to je pokrok. Milujem Britskú knižnicu – pustila som sa do Robinsona Crusoa… a, samozrejme, milujem Teba. A teraz ma ospravedlň, snažím sa pracovať.      Anastasia SteelováAsistentka Jacka Hyda, zodpovedného redaktora SIP      Od: Christian GreyPredmet: A to má byť všetko, čo si zjedla?Dátum: 10. 6.2011, 08:36 Komu: Anastasia SteelováUrčite by si toho dokázala zjesť viac. Budeš potrebovať energiu na to žobranie. Christian GreyVýkonný riaditeľ Grey Enterprises Holdings, s. r. o.         Od: Anastasia Steelová Predmet: Grobian Dátum: 10.6.2011, 08:39 Komu: Christian GreyPán Grey, snažím sa pracovať, aby som sa nejako uživila. A budeš to Ty, kto bude žobrať.      Anastasia SteelováAsistentka Jacka Hyda, zodpovedného redaktora SIP      Od: Christian Grey Predmet: Stav sa! Dátum: 10.6.2011, 08:46 Komu: Anastasia Steelová   Milujem výzvy, slečna Steelová…      Christian GreyVýkonný riaditeľ Grey Enterprises Holdings, s. r. o.            Sedím a usmievam sa na monitor ako idiot. Lenže musím prečítať tie prvé kapitoly a napísať k nim Jackovi poznámky. Rozkladám si rukopisy na stôl a púšťam sa do toho.   Okolo obeda si zabehnem dole do bufetu po sendvič pastrami a počúvam pritom ďalšie pesničky z iPadu. Ako prvý mi hrá Nitin Sawhney, je to nejaké etno s názvom Homelands – a je to naozaj dobré. Pán Grey má vskutku veľmi rozmanité hudobné chúťky. Keď idem späť, mám tam klasiku – Fantázia na tému Thomasa Tallisa od Vaughana Williamsa. Zdá sa, že Tieň má zmysel pre humor a ja ho za to milujem. Zmizne mi vôbec niekedy ten stupídny výraz z tváre?   Popoludnie sa ťahá. V nestráženej chvíľke píšem mail Christianovi.         Od: Anastasia Steelová Predmet: Nuda… Dátum: 10.6.2011, 16:05 Komu: Christian Grey   Potrebujem si pretiahnuť prsty. Ako sa máš? Čo robíš?   Anastasia SteelováAsistentka Jacka Hyda, zodpovedného redaktora SIP      Od: Christian Grey Predmet: Tvoje prsty…Dátum: 10.6.2011, 16:15 Komu: Anastasia SteelováMala si ísť pracovať pre mňa.Nepotrebovala by si si naťahovať prsty. Som si istý, že by som pre ne našiel nejaké využitie. Vlastne mi napadá hneď niekoľko možností… Ja sa zaoberám zvyčajnými nudnými fúziami a obchodmi. Je to dosť nezáživné.E-maily v SIP sú monitorované. Christian Grey,Rozptýlený výkonný riaditeľ Grey Enterprises Holdings, s. r. o.         Doparoma. To som netušila. A ako o tom, dočerta, vie on? Mračím sa na monitor, rýchlo prechádzam maily, ktoré sme si dnes posielali, a náhlivo ich mažem.   Presne o pol šiestej sa pri mojom stole objaví Jack. Máme „neformálny“ piatok, takže má na sebe džínsy a čiernu košeľu. Vďaka tomu naozaj pôsobí veľmi neformálne.   „Tak čo ten drink, Ana? Väčšinou chodíme na jeden rýchly do baru cez ulicu.“   „My?“ pýtam sa s nádejou v hlase.   „Hej, chodí nás väčšina… Tak pôjdeš?“   Z nejakého nepochopiteľného dôvodu, ktorý teraz nechcem rozoberať, ma zaplavuje úľava.   „Pôjdem rada. Ako sa ten bar volá?“   „Päťdesiata.“   „To je vtip.“   V tvári sa mu usídľuje zmätený výraz. „Nie. Má to azda pre teba nejaký hlbší význam?“   „Nie, prepáč. Prídem tam za vami.“   „Čo si dáš na pitie?“   „Pivo, prosím ťa.“   „Super.“   Ešte odchádzam na dámy, odkiaľ píšem Christianovi e-mail z BlackBerry.         Od: Anastasia Steelová Predmet: Tam zapadneš Dátum: 10.6.2011, 17:36 Komu: Christian Grey   Ideme do baru, ktorý sa volá Päťdesiata.Humor, ktorý by som z tej skutočnosti mohla vydolovať, je nekonečný. Teším sa, až sa tam s Vami stretnem, pán Grey.      Ana xxx      Od: Christian Grey Predmet: Nebezpečenstvo Dátum: 10.6.2011, 17:38 Komu: Anastasia Steelová   Dolovanie je veľmi nebezpečná záležitosť.Christian GreyVýkonný riaditeľ Grey Enterprises Holdings, s. r. o.      Od: Anastasia Steelová Predmet: Nebezpečenstvo? Dátum: 10.6.2011, 17:40 Komu: Christian Grey   Nejako mi uniká pointa.      Od: Christian Grey Predmet: Aké jednoduché… Dátum: 10.6.2011, 17:42 Komu: Anastasia Steelová   Bolo to obyčajné konštatovanie, slečna Steelová. Už sa čoskoro stretneme. Radšej skôr ako neskôr, miláčik.      Christian GreyVýkonný riaditeľ Grey Enterprises Holdings, s. r. o.         Kontrolujem sa v zrkadle. Jeden deň – a taký rozdiel. Mám viac farby v tvári a jasnejší pohľad, oči mi doslova žiaria. To bude vplyv Christiana Greya. Čo to s jednou neurobí, keď si s ním vymení zopár mailov. Škerím sa na seba a upravujem si modrú blúzku – tú, ktorú mi kúpil Taylor. Dnes mám na sebe svoje obľúbené džínsy. Väčšina ostatných žien v kancelárii nosí džínsy alebo voľnú sukňu. Budem musieť do nákupu jednej alebo dvoch takých investovať. Možno cez víkend. Mohla by som si dať uhradiť ten šek od Christiana, čo mi dal za Wandu, môjho Chrobáčika.   Keď vychádzam z budovy, počujem, ako ma niekto osloví menom.   „Slečna Steelová?“   S očakávaním sa obzerám a zisťujem, že stojím pred mladou ženou s popolavou tvárou. Pristupuje ku mne, vyzerá ako duch – je veľmi bledá a má podivne prázdny výraz.   „Slečna Anastasia Steelová?“ opakuje s úplne nehybnou tvárou, napriek tomu, že hovorí.   „Prajete si?“   Zastane na chodníku asi tak meter odo mňa a len na mňa zíza a ja pozerám na ňu, celkom paralyzovaná. Kto to je? A čo odo mňa chce?   „Môžem vám nejako pomôcť?“ sondujem. Odkiaľ pozná moje meno?   „Nie… Len som si vás chcela prezrieť.“ Jej hlas je strašidelne tichý.   Má tmavé vlasy, tak ako ja – rovnako ostro kontrastujú s jej svetlou pleťou. Oči má hnedé, vo farbe bourbonu, ale prázdne. Sú úplne bez života. Prekrásnu bledú tvár má poznačenú utrápeným výrazom.   „Prepáčte, ale ja vám nerozumiem,“ vysvetľujem zdvorilo a snažím sa nevnímať varovné mrazenie, ktoré ma šteklí v zátylku.   Keď si ju prezerám pozornejšie, zisťujem, že vyzerá čudne. Je neupravená, akoby o seba nedbala. Jej oblečenie je o dve veľkosti väčšie, a to vrátane značkového plášťa.   Zasmeje sa. Je to zvláštny, nepekný zvuk, ktorý ešte znásobuje moje znepokojenie.   „Máte azda niečo, čo by som ja nemala?“ pýta sa smutne.   Znepokojenie sa mení na strach. „Prepáčte – kto ste?“   „Ja? Ja som nikto.“ Dvíha ruku, aby si prehrnula vlasy siahajúce na plecia, a ako to urobí, vyhrnie sa jej rukáv kabáta a odhaľuje fľakatý obväz, ktorý má okolo zápästia.   To čo má byť, dočerta…   „Dovidenia, slečna Steelová.“ Zvrtne sa a odchádza ulicou, zatiaľ čo ja stojím ako prikovaná. Sledujem jej krehkú postavu, ako mi mizne z dohľadu a stráca sa v dave ľudí, ktorí opúšťajú svoje kancelárie.   Čo to malo znamenať?   Celá zmätená prechádzam cez ulicu k baru a pokúšam sa nejako vstrebať to, čo sa práve odohralo. Moje podvedomie vystrkuje svoju škaredú hlavu a zasyčí: Tá má niečo spoločné s Christianom.         Päťdesiata je rozľahlý neosobný podnik s bejzbalovými vlajočkami a plagátmi na stenách. Jack je na bare s Elisabeth, Courtney, čo je ďalšia zodpovedná redaktorka, dvoma chlapíkmi z finančného a Claire z recepcie. Tá má v ušiach svoje typické strieborné kruhy. „Ahoj, Ana!“ Jack mi podáva fľašu piva.   „Ďakujem… na zdravie,“ zahundrem, ešte stále otrasená zo stretnutia s Dievčenským Prízrakom.   „Na zdravie.“ Ťukneme si a on pokračuje v rozhovore s Elisabeth.   Na mňa sa milo usmeje Claire. „Tak aký bol prvý týždeň?“ pýta sa.   „Dobrý, ďakujem. Všetci pôsobia veľmi priateľsky.“   „Dnes vyzeráš oveľa šťastnejšie.“   Červenám sa. „No, je predsa piatok,“ vyhŕknem. „A čo ty – máš nejaké plány na víkend?“   Moja osvedčená rozptyľovacia technika zabrala, a tak som zachránená. Vychádza najavo, že Claire je zo siedmich detí a ide na veľké rodinné stretnutie do Tacoma. Začína sa so mnou živo baviť a ja si uvedomujem, že som od toho času, čo Kate odišla na Barbados, nehovorila so žiadnou ženou v mojom veku.   Neprítomne rozjímam nad tým, ako sa asi Kate má… s Elliotom. Nesmiem sa potom zabudnúť Christiana spýtať, či sa mu ozval. A budúci utorok sa vlastne vracia jej brat Ethan a bude u nás bývať. Nejako si nedokážem predstaviť Christiana a jeho nadšenie, až toto zistí. Zrazu sa to stretnutie s podivným dievčenským prízrakom posúva niekam do zákulisia mojej mysle.   Počas nášho hovoru s Claire mi Elisabeth podáva ďalšie pivo.   „Vďaka,“ usmejem sa na ňu.   S Claire sa hovorí jedna radosť – je neuveriteľne utáraná. Takže skôr, než si to všimnem, mám tretie pivo ako pozornosť od jedného z tých chalanov z finančného.   Keď Elisabeth s Courtney odchádzajú, pripája sa Jack k nám. Tak kde je ten Christian? Jeden z tých dvoch sa dáva do reči s Claire.   „Tak čo, Ana, myslíš, že si urobila dobre, keď si nastúpila k nám?“ Jackov hlas sa ťahá ako med… a stojí až veľmi blízko. Aj keď, všimla som si, že k tomu inklinuje u každého. Dokonca aj v práci. Moje podvedomie privrie oči. Len si to zle vysvetľuješ, karhá ma.   „Veľmi som si ten prvý týždeň užila, ďakujem, Jack. Áno, myslím, že som urobila správne rozhodnutie.“   „Si veľmi múdre dievča, Ana. Dotiahneš to ďaleko.“   Cítim, ako sa červenám. „Ďakujem,“ vysúkam zo seba, pretože neviem, čo iné by som na to povedala.   „Bývaš ďaleko?“   „V Pike Market.“   „Ale! To je odo mňa kúsok.“ S úsmevom sa prisúva dokonca ešte bližšie a nakláňa sa k baru tak, že ma pri ňom rafinovane uväzní. „Máš už nejaké plány na víkend?“   „No… ehm…“   Vycítim jeho prítomnosť skôr, ako ho zbadám. Je to, akoby na neho bolo celé moje telo dokonale vyladené. V rovnakej chvíli sa uvoľňuje aj prebúdza – je to zvláštna kombinácia pocitov. A tiež je tu tá podivná pulzujúca energia.   Christian mi položí ruku na plecia v zdanlivo nenútenom geste vyjadrujúcom náklonnosť – ale ja viem, že to tak úplne nie je. On si tým vymedzuje svoje územie a ja to práve teraz veľmi oceňujem. Nežne ma pobozká do vlasov.   „Ahoj, miláčik,“ vydýchne.   Nedokážem si pomôcť, ale keď ma objíma, cítim úľavu, bezpečie a… radosť. Priťahuje si ma k boku a ja k nemu zdvíham oči. Uprene pozerá na Jacka a má ten svoj nepreniknuteľný výraz. Potom obracia svoju pozornosť ku mne, venuje mi krátky pokrivený úsmev, za ktorým nasleduje letmý bozk. Na sebe má to tmavomodré sako s pásikmi, džínsy a rozopnutú bielu košeľu. Je skrátka očarujúci.   Jack sa neochotne sťahuje.   „Jack, toto je Christian,“ pípnem ospravedlňujúco. Za čo sa ospravedlňujem? „Christian, to je Jack.“   „Ja som priateľ,“ prednáša Christian s minimalistickým chladným úsmevom, ktorý sa ani zdanlivo nedotkne jeho očí, a podáva si s Jackom ruku. Letmo sa pozriem na Jacka. Skúmavo si premeriava ten výstavný exemplár mužskej populácie, ktorý pred ním stojí.   „A ja som šéf,“ odpovedá arogantne. „Ana sa zmieňovala o nejakom expriateľovi.“   Dofrasa. Byť tebou, túto hru by som na Tieňa neskúšala.   „Tak teraz už ex nie som,“ uzemní ho Christian. „Poď, miláčik, je čas ísť.“   „Zostaňte, prosím, a dajte si s nami drink,“ láka ho Jack sladko.   Nemyslím, že by to bol dobrý nápad. Prečo len to je také nepríjemné? Kútikom oka pozriem na Claire, ktorá – ako inak – pozerá s otvorenými ústami a neskrývane dychtivým výrazom na Christiana. Kedy si už prestanem lámať hlavu nad tým, aký vplyv má na iné ženy?   „Už niečo máme,“ uzemní ho Christian a nasadzuje tajomný úsmev.   My niečo máme? Prestupuje mnou záchvev očakávania.   „Možno inokedy,“ dodáva. „Poď,“ povzbudzuje ma a siaha za mojou rukou.   „Uvidíme sa v pondelok,“ usmejem sa na Jacka, Claire aj ostatných. Usilovne sa pritom snažím ignorovať Jackov menej než potešený výraz a nasledujem Christiana von.   Taylor sa opiera o kapotu audi pristaveného pri obrubníku.   „Prečo sa mi zdalo, akoby ste sa pretekali, kto ďalej dočúra?“ pýtam sa Christiana nevinne, keď mi otvára dvere auta.   „Pretože to tak bolo,“ zahučí, venuje mi obvyklý tajomný úsmev a zabuchne.   „Zdravím, Taylor,“ poviem, keď sa naše oči stretnú v spätnom zrkadle.   „Slečna Steelová,“ odpovedá a vľúdne sa usmeje.   Christian vkĺzne na sedadlo vedľa mňa, uchopí mi ruku a nežne ju pobozká. „Ahoj.“   Cítim, ako sa mi krv hrnie do tváre, pretože viem, že nás Taylor počuje, a som vďačná, že nevidí ten živočíšny pohľad, ktorým sa mi Christian momentálne prepaľuje až do nohavičiek. Stojí ma všetky sily, aby som sa na neho nevrhla, hneď tu a teraz, na zadnom sedadle auta.   Bože, na zadnom sedadle auta… hmm. Moja vnútorná bohyňa si v tichom zamyslení mädlí bradu.   „Ahoj,“ vydýchnem a v ústach mám ako na púšti.   „Tak čo by si chcela dnes večer robiť?“   „Nehovoril si náhodou, že už niečo máme?“   „Iste. Ja viem úplne presne, čo chcem robiť, Anastasia. Ale pýtam sa teba – čo by si rada ty?“   Nedokážem tomu zabrániť – celá sa naňho rozžiarim.   „Aha,“ už tuší s diabolsky hriešnym úškľabkom. „Takže… žobranie. Chceš žobroniť u mňa, alebo u teba?“ Skloní hlavu nabok a použije na mňa ten svoj dokonalý zmyselný úsmev.   „Mám taký dojem, že ste až veľmi suverénny, pán Grey. Možno by sme pre zmenu mohli ísť ku mne.“ Schválne si zahryznem do pery a jeho výraz vzápätí stvrdne.   „Taylor, ku slečne Steelovej, prosím.“   „Áno, pán Grey,“ berie ho Taylor na vedomie a vyráža do ulíc. „Tak ako si sa dnes mala?“ vyzvedá Christian. „Dobre, a ty?“   „Ďakujem, dobre.“   Jeho absurdne široký úsmev teraz zrkadlí ten môj. Znovu ma bozkáva na hánky prstov.   „Vyzeráš skvele,“ skonštatuje.    „Ty tiež.“   „Ten tvoj šéf, Jack Hyde, robí svoju prácu dobre?“   Tak počkať! Čo je to za nečakanú zmenu témy? Sústredene sa mračím. „Prečo? Súvisí to nejako s vašimi pretekmi v močení?“   Zasmeje sa. „Anastasia, ten chlap sa ti snaží dostať pod sukňu,“ prehodí sucho.   Moja tvár môže smelo konkurovať farbe stien v jeho herni a navyše mi padá sánka. Šokované podvedomie sa ostro nadychuje.   „No, chcieť si môže… Prečo sa o tom vlastne bavíme? Ty vieš, že o neho nemám najmenší záujem. Je to jednoducho môj šéf.“   „A o to práve ide. On chce niečo, čo mi patrí. A ja potrebujem vedieť, či svoj džob robí dobre.“   Pokrčím plecami. „Asi hej.“ O čo mu ide?   „Radšej by ti mal dať pokoj, lebo sa jeho zadok jedného krásneho dňa ocitne na dlažbe.“   „Ale, Christian, o čom to hovoríš? Veď nič nevykonal.“ Teda zatiaľ. Len stáva trochu priveľmi blízko.   „Keby si niečo dovolil, povieš mi to. Hovorí sa tomu hrubé porušenie morálky alebo aj sexuálne harašenie.“   „Veď to bolo len posedenie po práci.“   „Myslím to vážne. Jediná vec, a letí.“   „Až taký vplyv predsa nemáš.“ No vážne! Ale skôr ako na neho stihnem prevrátiť oči, premkne ma poznanie ako rozbehnutý nákladiak. „Však nie, Christian?“   Po perách mu preletí tajomný úsmev.   „Ty nás kupuješ!“ zašepkám zdesene.   Následkom paniky v mojom hlase jeho úsmev ľahko vädne. „To nie je úplne presná formulácia,“ opravuje ma.    „Ty si to kúpil. SIP. Už ti patrí.“    Ostražito zažmurká. „Už asi áno.“   „Tak áno, alebo nie?“   „Áno.“ Čo to je…?   „Prečo?“ vysúkam zo seba. Vo väčšom šoku už hádam nemôžem byť. Toto jednoducho prekračuje všetky hranice.   „Pretože môžem, Anastasia. Musím vedieť, že si v bezpečí.“   „Ale veď si povedal, že sa mi nebudeš pliesť do kariéry!“   „To ani nebudem.“   Vytrhnem ruku z jeho zovretia. „Christian…“ Dochádzajú mi slová. „Ty sa na mňa hneváš?“   „Áno. Isteže sa na teba hnevám!“ vypením. „Chcem povedať, čo je to za zodpovedného výkonného riaditeľa, ktorý robí rozhodnutia na základe toho, s kým práve spáva?“ Hneď, len čo to dopoviem, zblednem a nervózne šibnem očami po Taylorovi.   Došľaka. Naozaj skvele načasovaná porucha filtra medzi mozgom a ústami. Teda Anastasia! Okríkne ma zlostne gániace podvedomie.   Christian otvorí ústa, znovu ich zavrie a potom sa na mňa zamračí. Tvrdohlavo mu to vraciam. Kým na seba zízame, atmosféra v aute sa z vrelej a hravej mení na napätú, plnú doteraz nevypovedaných slov a potenciálnych výčitiek.   Našťastie tá nepríjemná cesta už netrvá dlho a o chvíľu Taylor zastavuje pred naším domom.   Vyrážam von z auta, bez toho aby som čakala, kým mi niekto z nich otvorí dvere.   Počujem, ako Christian polohlasom odporúča Taylorovi: „Myslím, že bude lepšie, keď počkáte.“   A potom už cítim, ako stojí tesne za mnou, pokiaľ ja vyhrabem kľúče z kabelky.   „Anastasia,“ prihovára sa mi zmierlivo, akoby som bola nejaké divoké zviera zahnané do kúta.   S ťažkým povzdychom sa k nemu obraciam čelom. Som na neho neskutočne naštvaná, zlosť zo mňa priam srší ako temná zloba, ktorá hrozí, že ma každú chvíľu zadusí.   „Tak, po prvé, už som s tebou nejaký ten čas nespal – myslím, že už dosť dlho. A po druhé, do toho odvetvia som aj tak chcel preniknúť. Zo všetkých štyroch nakladateľstiev v Seattli je SIP v najväčšom zisku. Ale práve teraz je na vrchole a potom môže začať stagnovať – potrebuje rozšíriť.“   Ďalej na neho meravo pozerám. Má taký prenikavý pohľad, dokonca hrozivý, zároveň šialene horúci. V tých oceľových hlbinách by som sa stratila raz-dva.   „Takže teraz si môj šéf,“ vyšteknem.   „Technicky vzaté, som šéf šéfa, ktorý šéfuje tvojmu šéfovi.“   „A technicky vzaté je to hrubé porušenie morálky – tá vec, že mám sex so šéfom šéfa, ktorý šéfuje môjmu šéfovi.“   „Práve teraz sa s ním však hádaš,“ zatvári sa hrozivo.   „Asi preto, že je to taký idiot!“ zasyčím na neho.   Christian od prekvapenia o krok cúvne. Dočerta. Nezašla som príliš ďaleko?   „Idiot?“ Vydýchne a jeho výraz sa mení… na pobavenie. Tak to sa mi podarilo! Mám na teba zlosť, tak sa ma nepokúšaj rozosmiať!   „Áno.“ Snažím sa zachovať svoj nanajvýš pobúrený výraz. „Tak idiot?“ opakuje a tentoraz už mu myká kútikmi úst. „Neopováž sa ma rozosmievať, keď som na teba naštvaná!“ zavrčím.   Ale on naplno roztiahne ten svoj bieloskvúco oslnivý úsmev amerického chlapca, takže to nevydržím. Začínam sa usmievať a nakoniec aj smiať. Ako by som asi mohla zostať ľahostajná voči tomu rozjareniu, ktoré sála z jeho úsmevu?   „To, že mám na tvári tento stupídny výraz, ešte neznamená, že na teba nie som poriadne naštvaná,“ upozorňujem ho bez dychu a snažím sa zadržať chichotanie stredoškolskej roztlieskavačky. Aj keď, tou som nikdy nebola, pomyslím si trpko.   Nakláňa sa ku mne a ja mám dojem, že sa ma chystá pobozkať, lenže on to neurobí. Len zaborí nos do mojich vlasov a zhlboka vdýchne ich vôňu.   „Ako vždy, slečna Steelová, ste nepredvídateľná.“ Narovnáva sa, sústredene sa na mňa zahľadí a oči mu stále iskria smiechom. „Tak čo, pozveš ma ďalej, alebo ma pošleš, aby som si niekde pripomenul svoje demokratické právo amerického občana, podnikateľa a spotrebiteľa – kúpiť si čokoľvek, čo sa mi sakramentsky zachce?“   „Už si o tom hovoril s doktorom Flynnom?“   Vybuchne smiechom. „Tak pozveš ma ďalej, alebo nie, Anastasia?“   Snažím sa tváriť nerozhodne – hryzenie pery pomáha – lenže keď otváram dvere, aj tak sa pučím od smiechu. Christian sa zvrtne, kývne Taylorovi a audi sa odlepuje od obrubníka.      Je také zvláštne mať Christiana Greya v byte! Skrátka, zdá sa to tu pre neho príliš malé.   Ešte stále sa na neho hnevám, jeho fanatizmus nepozná hranice. V tej chvíli mi tiež dochádza, prečo vedel, že sa môj mail v SIP monitoruje. Pravdepodobne toho vie o SIP viac ako ja. To pomyslenie je až nepríjemné.   Čo s tým teraz? Prečo len má stále to nutkanie, aby ma ochraňoval? Som predsa dospelá – ako-tak – preboha! Čo môžem urobiť, aby som ho o tom presvedčila?   Prezerám si jeho krásnu tvár, keď sa túla po izbe ako lev v klietke a môj hnev poľavuje. Vidieť ho tu, na mojom území, tam, kde som prežívala koniec nášho vzťahu, je upokojujúce. Viac než len upokojujúce, pretože ho milujem a srdce mi vyzváňa rozochvenou, opojnou eufóriou.   Rozhliada sa okolo seba a hodnotí svoje nové okolie. „Je to tu pekné,“ usudzuje.   „Kate to dostala od rodičov.“   Neprítomne prikývne a spočinie na mne uhrančivým pohľadom. „Ehm… budeš niečo piť?“ spamätám sa zapýrená od nervozity. „Nie, ďakujem, Anastasia.“ Dočerta. Prečo som taká nervózna?   „Čo by si chcela robiť, Anastasia?“ pýta sa prívetivo, keď vyráža mojím smerom ako nejaká divoká šelma. Strašne sexi šelma. „Viem, čo chcem robiť ja,“ dodáva hlbokým hrdelným hlasom.   Začínam ustupovať, ale potom narážam na betónový kuchynský ostrovček.   „Ešte stále sa na teba hnevám.“   „Ja viem.“ Vyčarí ospravedlňujúci poloúsmev a ja sa roztápam… No, možno sa tak veľmi nehnevám.   „Dal by si si niečo na jedenie?“ o chvíľu vykoktám zo seba.   Pomaly prikývne. „Áno. Teba,“ zašepká. V bruchu cítim motýliky. Zvádza ma už len tým hlasom, ale ten pohľad, ten hladný pohľad – chcem-ťa-teraz-hneď… Bože môj! Stojí tesne pri mne, ale nedotýka sa ma. Len sa do mňa prepaľuje očami a ja cítim, ako ma pohlcuje jeho telesné teplo. Je mi šialene horúco, som od vzrušenia celá bez seba, nohy mám ako z vaty a zaplavuje ma túžba. Chcem ho.   „Jedla si niečo?“ utrúsi.   „Mala som na obed sendvič,“ pípnem. Teraz sa o jedle baviť nechcem.   Nespokojne priviera oči. „Musíš jesť.“   „Ja naozaj nemám chuť… na jedlo.“   „A na čo teda máte chuť, slečna Steelová?“   „Myslím, že to viete, pán Grey.“   Znovu sa nado mnou skláňa a ja si zasa myslím, že ma chce pobozkať, ale on to neurobí.   „Chcela by si, aby som ťa bozkával, Anastasia?“ zašepká mi tichučko do ucha.   „Áno,“ vydýchnem.   „Kde?“   „Všade.“   „Budeš to musieť trochu viac spresniť. Upozorňoval som ťa, že sa ťa nedotknem, kým ma o to nebudeš prosiť a nepovieš mi presne, čo mám robiť.“   Moja vnútorná bohyňa sa zvíja v kŕči na pohovke. A ja som v háji – on nehrá fér.   „Prosím,“ zašepkám.    „Prosím, čo?“   „Dotýkaj sa ma.“   „Kde, miláčik?“   Je tak mučivo blízko, jeho vôňa je opojná. Zdvíham k nemu ruku… a on vzápätí ustupuje.   „Nie, nie,“ karhá ma, oči má odrazu ostražité.   „Čože?“ Nie… vráť sa!   „Nie,“ zavrtí rozhodne hlavou.   „To ako vôbec?“ Nemôžem si pomôcť, ale počúvam svoj roztúžený hlas.   Lenže on sa zrazu zatvári neisto a mňa to zaváhanie povzbudzuje. Urobím krok jeho smerom, ale on zase cúvne. Napriek úsmevu medzi nás dáva ruky.   „Pozri, Ana,“ varuje ma. Navyše si rozčúlene hrabne do vlasov.   „Ale niekedy ti to nevadí,“ zafňukám. „Možno by sme mohli nájsť fixku a označiť zakázané územia.“   Prekvapene dvíha obočie. „To nie je zlý nápad. Kde je tvoja izba?“   Kývnem hlavou príslušným smerom. Žeby schválne menil tému?   „Brala si tie lieky?“   Dopekla… tie lieky.   Jeho výraz vädne spoločne s mojím.   „Nie,“ priškrtené zo seba vytlačím.   „Aha,“ prehodí a prísne zomkne pery. „Poď, dáme si niečo na jedenie.“   To hádam nie!   „Myslela som, že pôjdeme do postele. Ja chcem ísť s tebou do postele.“   „Ja viem, zlatko.“ Usmeje sa a nečakane sa pohne mojím smerom, aby ma schmatol za zápästia, prudko ma na seba strhol a pritlačil sa na mňa celým svojím telom.   „Musíš jesť a ja tiež,“ zahrkúta a uprie na mňa spaľujúci sivý pohľad. „Okrem toho… očakávanie je základom zvádzania a ja som práve teraz všetkými desiatimi pre ľahko odopierané potešenie.“   Čo?! A to ako, odkedy?   „Ja už zvedená som a svoje uspokojenie chcem hneď. Budem žobroniť, prosím.“ Kristepane, veď ja skoro kňučím. Moja vnútorná bohyňa je celá bez seba.   Láskyplne sa na mňa usmeje. „Jednoducho sa najedz. Si až priveľmi chudá.“ Pobozká ma na čelo a pustí ma.   Je to ako nejaká hra, súčasť diabolského plánu. Mračím sa naňho.   „Ešte stále sa na teba hnevám, že si kúpil SIP, a teraz ešte viac, pretože ma nechávaš čakať,“ trucujem.   „Ty si malá nahnevaná slečinka, však? Po dobrom jedle sa budeš cítiť lepšie.“   „Ja viem veľmi dobre, po čom sa budem cítiť lepšie.“   „Anastasia Steelová, som v šoku!“ zvolá ľahko posmešne.   „Prestaň si zo mňa uťahovať. Nehráš fér.“   Zahryzne si do spodnej pery, aby zadržal smiech. Je skrátka očarujúci… Hravý Christian, ktorý provokuje moje libido. Keby som bola aspoň trochu skúsená v hre na zvádzanie, vedela by som, čo robiť. Navyše to, že sa ho nesmiem ani dotknúť, ma obmedzuje.   Moja vnútorná bohyňa zamyslene priviera oči. Na tom ešte budeme musieť popracovať.   Ako na seba s Christianom pozeráme – ja celá nadržaná, utrápená a roztúžená, on uvoľnený a baviaci sa na môj účet – uvedomujem si, že doma nemám žiadne jedlo.   „Mohla by som niečo uvariť – ale najskôr budeme musieť ísť na nákup.“   „Na nákup?“   „Potravín.“   „To tu nemáš nič na jedenie?“ stuhne v tvári. Zavrtím hlavou. Fíha, vyzerá naozaj naštvane. „Ide sa nakupovať,“ utrúsi stroho. Zvrtne sa na podpätku a odchádza ku dverám, aby mi ich otvoril dokorán.      „Kedy si bol naposledy v supermarkete?“   Christian pôsobí trošku neisto, ale svedomito ma nasleduje aj s nákupným vozíkom.   „Už ani nepamätám.“   „To ti všetky nákupy obstaráva pani Jonesová?“   „Myslím, že jej s tým pomáha Taylor. Nie som si istý.“   „Bude ti stačiť opečené mäso? Je to rýchle.“   „To znie dobre,“ zaškerí sa. Nepochybne si domyslel moje skryté dôvody pre rýchle varenie. „Pracujú pre teba už dlho?“   „Taylor asi štyri roky. A pani Jonesová tiež tak nejako. Prečo si nemala doma žiadne jedlo?“   „Ty vieš prečo,“ zavrčím a očerveniem.   „Bola si to ty, kto ma opustil,“ podotýka s nevôľou v hlase.   „Viem,“ pripúšťam tenkým hláskom. Toto si už nechcem pripomínať.   Prichádzame k pokladnici, mlčky stojíme v rade.   Keby som ho nebola opustila, ponúkol by mi vôbec niekedy vanilkovú alternatívu? rozjímam nevdojak.   „Máš niečo na pitie?“ vťahuje ma späť do prítomnosti.   „Pivo… aspoň myslím.“   „Skočím po víno.“   Bože. Nie som si istá, aké kvalitné víno Ernieho supermarket ponúka. Christian sa vlečie späť s prázdnymi rukami a so znechuteným výrazom.   „Hneď vedľa je vínotéka,“ upokojujem ho rýchlo.    „Idem sa tam pozrieť.“   Ach, bože, možno sme mali ísť rovno k nemu a ušetrili by sme si všetky tie trampoty. Vyprevádzam ho pohľadom, keď rozhodne a s nenútenou gráciou prechádza dverami. Dve ženy, ktoré práve vchádzajú, sa zastavujú a zízajú na neho… Len do toho, pokojne si môjho Tieňa premeriavajte, pomyslím si skľúčene.   Tak by som teraz chcela mať čerstvú spomienku na neho v mojej posteli, lenže on sa hrá na nedobytného. Možno by som to mala robiť aj ja. Moja vnútorná bohyňa zúrivo prikyvuje. A ako tam stojím a čakám… začíname obidve spoločne spriadať plán. Hmm…      Christian prináša do bytu tašky s nákupom. Vlastne ich niesol celou cestou z obchodu. Vyzerá s nimi zvláštne. Vôbec nepôsobí tým svojím zvyčajným riaditeľským zjavom.   „Vyzeráš veľmi… staromódne.“   „Tak z toho ma ešte nikdy nikto neobvinil,“ precedí sucho a položí tašky na kuchynskú linku. Keď ich začínam vybaľovať, vyťahuje z jednej fľašu bieleho vína a rozhliada sa po vývrtke.   „Ešte sa tu veľmi neorientujem. Myslím, že otvárač je v tamtej zásuvke.“ Ukážem bradou príslušným smerom.   Pripadá mi to také… normálne. Dvaja ľudia, čo sa ešte len spoznávajú a pripravujú si spoločnú večeru. A napriek tomu je na tom niečo zvláštne. Ten strach, čo som v jeho prítomnosti vždy cítila, je preč. Už sme toho spolu zažili toľko – v lícach cítim teplo, len na to pomyslím – a napriek tomu ho sotva poznám.   „O čom premýšľaš?“ vytrháva ma Christian zo zamyslenia, zatiaľ čo zo seba zhadzuje pásikavé sako a odkladá ho na pohovku.   „Ako málo ťa vlastne poznám.“   Zahľadí sa na mňa, jeho pohľad sa stáva o stupeň hrejivejším. „Poznáš ma lepšie ako ktokoľvek iný.“   „Myslím, že to nie je pravda.“ Nečakane a celkom mimovoľne sa mi v mysli vynorí pani Robinsonová.   „Ale je, Anastasia. Ja som veľmi, veľmi uzavretý človek.“   Podáva mi pohár vína.   „Na zdravie,“ ponúkne ma.   „Na zdravie,“ odpoviem, a keď dáva fľašu do chladničky, upíjam si.   „Môžem ti s tým pomôcť?“ pýta sa potom.    „Nie, to je v pohode… posaď sa.“   „Pomohol by som ti rád.“ Má taký úprimný výraz.    „Môžeš nakrájať zeleninu.“   „Ale variť neviem,“ vyhlási, keď si podozrievavo premeriava nôž, ktorý mu podávam.   „Je mi celkom jasné, že to nepotrebuješ vedieť.“ Položím pred neho dosku a zopár červených paprík. Nerozhodne na ne pozerá. „Ty si nikdy nekrájal zeleninu?“   „Nie.“   Zašklbe mi kútikmi úst.    „Ty sa mi posmievaš?“   „Zdá sa, že sme narazili na niečo, čo ja viem, a ty nie. Ber to ako výzvu, Christian, ako ďalšie prvýkrát. Pozri, ukážem ti to.“   Zámerne sa oňho otriem a on ustupuje. Moja vnútorná bohyňa zbystrí pozornosť.   „Takto,“ prekrojím papriku a opatrne z nej vykrojím jadrovník.   „Vyzerá to celkom jednoducho.“   „Ty by si s tým nemal mať žiadny problém,“ poznamenávam sucho.   Chvíľu na mňa ľahostajne pozerá, ale potom sa púšťa do svojej úlohy, zatiaľ čo ja sa dávam do porciovania kuracieho mäsa na kocky. Začína krájať, pomaly, starostlivo. No zbohom, takto tu strávime zvyšok dňa.   Umývam si ruky a chystám si panvicu, olej a ďalšie prísady, ktoré budem potrebovať, a opakovane sa ho pritom letmo dotýkam – bokom, plecom, chrbtom, rukami. Sú to malé, zdanlivo nevinné dotyky. Zakaždým znehybnie.   „Ja viem, čo máš za lubom, Anastasia,“ precedí temne a ďalej krája ešte len prvú papriku.   „Myslím, že sa tomu hovorí varenie,“ zahrkútam s nevinným zažmurkaním. Beriem si čistý nôž a pripájam sa k nemu na pracovnej doske pri lúpaní a krájaní cesnaku, šalotky a fazuľových strukov, a pritom do neho občas nenápadne drgnem.   „Si v tom celkom dobrá,“ utrúsi a púšťa sa do druhej papriky.   „V krájaní?“ zažmurkám naňho mihalnicami. „Roky cviku.“ Znovu sa oňho otriem, tentoraz zadkom. A on zasa ustrnie.   „Ak to urobíš ešte raz, Anastasia, podám si ťa v kuchyni na podlahe.“   No to ma podrž! Ono to funguje. „Ale to ma budeš musieť najskôr poprosiť,“ robím drahoty.    „Je to hádam výzva?“   „Možno.“   Odkladá nôž, lenivo ku mne pristupuje a oči mu len tak blčia. Nakláňa sa cezo mňa a vypína horák platne. Olej v panvici prestáva vrieť skoro okamžite.   „Myslím, že sa najeme neskôr,“ povie ticho. „Odlož to kurča do chladničky.“   Toto nie je veta, ktorú by som niekedy čakala z úst Christiana Greya. A on jediný ju dokáže vysloviť tak, že znie naozaj, ale naozaj úžasne. Zdvíham misku s nakrájaným kurčaťom, trochu roztrasene ju prikrývam tanierom a strkám do chladničky. Keď sa potom zvrtnem, Christian stojí hneď za mnou.   „Takže teraz budeš žobroniť?“ zašepkám a neohrozene opätujem jeho pohľad.   „Nie, Anastasia,“ zavrtí hlavou. „Žiadne žobronenie,“ zvodne zapradie.   Stojíme a pozeráme na seba, vzájomne sa do seba vpíjame pohľadmi. Atmosféra okolo nás pozvoľna hustne, plní sa napätím, takmer iskrí. Obaja mlčíme, len sa… pozeráme. Zahryznem si do pery, pretože sa ma zmocňuje túžba tak intenzívne, až sa mi zastavuje dych a búši krv v žilách… taká horúca, že sa mi razom prelieva všade od pása dole. Užasnuto sledujem, ako sa moja vlastná reakcia odráža v jeho výraze, jeho očiach.   Vzápätí ma chytá za boky a prudko strháva k sebe, a zatiaľ čo ja mu zatínam prsty do vlasov, on sa mi vrhá na ústa. Naráža ma chrbtom na chladničku a ja počujem, ako fľaše a poháre vnútri zaprotestujú. Keď jeho jazyk nájde môj, zastonám mu do úst. Jednu ruku mi zapletie do vlasov a ťahom mi zakláňa hlavu. Bozkávame sa ako nejakí barbari.   „Čo by si chcela, Anastasia?“ vyhŕkne.   „Teba!“   „Kde?“   „V posteli.“   Odtrhne sa odo mňa, chytí ma do náručia a náhlivo, bez známky akejkoľvek námahy ma odnáša do mojej izby. Stavia ma vedľa postele, zohne sa a rozsvieti lampičku. Rýchlo sa rozhliadne okolo a náhlivo zaťahuje svetlé krémové závesy.   „A teraz?“ zapradie.   „Pomiluj ma.“   „Ako?“   No to azda…   „Musíš ma viesť, miláčik.“   Pomoc! „Tak ma vyzleč.“ Už teraz som zadychčaná.   S úsmevom mi strká ukazovák za blúzku a priťahuje si ma k sebe.   „Poslušné dievčatko,“ zahrkúta a bez toho, aby uhol pohľadom, začína mi pomaly rozopínať gombíky.   Váhavo položím dlane na jeho plecia, aby som sa ho pridržala. Neprotestuje. Keď je hotový, sťahuje mi blúzku z pliec. Pomáham mu a nechávam ju skĺznuť na podlahu. Siaha dole k pásu a rozopína mi gombík aj zips na džínsach.   „Povedz mi, čo chceš, Anastasia.“ Jeho pohľad akoby tlel a pery má roztvorené, keď sa nimi plytko nadychuje.   „Bozkávaj ma. Odtiaľto až sem,“ zašepkám, priložím si prst pod ucho a schádzam ním dolu po krku. Uhládza mi vlasy, dáva bokom od tej žeravej cestičky a zohne sa, aby si bozkmi lenivo vytýčil trasu, ktorú som mu vyznačila. Tam i späť.   „Teraz džínsy a nohavičky,“ vyzývam ho. Tesne predtým, ako predo mnou klesne na kolená, cítim na krku, ako sa usmieva. Cítim takú moc. Zasúva prsty za lem riflí a pomaly mi ich sťahuje dole aj s nohavičkami. Vyzujem si nohy z topánok aj oblečenia a teraz už mám na sebe iba podprsenku. Christian znehybnie, sleduje ma, ale ešte nevstáva.   „A čo teraz, Anastasia?“   „Pobozkaj ma,“ viniem sa k nemu.   „Kam?“   „Ty vieš kam.“   „Kam?“   Dočerta, neberie žiadne ohľady. Očerveniem, rýchlo si ukážem na Venušin pahorok a on sa hanebne zaškerí. Zatváram oči, totálne zahanbená, ale zároveň neskutočne vzrušená.   „S najväčšou radosťou,“ zasmeje sa. A potom ma pobozká a púšťa svoj jazyk, ten roztopašný inšpiratívny jazyk, z reťaze. So zastonaním mu zaborím prsty do vlasov. Neprestáva a láska ma ním stále dokola, čím ma privádza k šialenstvu. Ach… veď to nie je tak… ako je to vlastne dlho, čo sme…?   „Christian, prosím,“ žobroním. Nechcem sa urobiť postojačky, na to vážne nemám silu.   „O čo prosíš, Anastasia?“   „Miluj sa so mnou.“   „To predsa robím,“ vydýchne a zľahka na mňa fukne.   „Nie. Chcem ťa vnútri.“   „Určite?“   „Prosím.“   Lenže on v tej znamenitej tortúre pokračuje. Hlasno zavzdychám. „Christian… prosím.“   Postaví sa a vnorí pohľad do mojich očí. Pery sa mu lesknú ako dôkaz môjho vlastného vzrušenia. Pri všetkých svätých…   „No?“ spýta sa.   „Čo no?“ vysúkam zo seba a upieram na neho pohľad plný zúfalej žiadostivosti.   „Ešte stále som oblečený.“ Prekvapene otváram ústa.   Mám ho vyzliecť? Ale hej, to dokážem. Zdvíham ruku k jeho košeli, ale on ustupuje.   „Tú nie,“ zaráža ma. Doparoma, on myslí džínsy.   To ma privádza na nápad. Moja vnútorná bohyňa hlasno zvýskne a ja pred Christianom klesám na kolená. Trochu neohrabane a s roztrasenými prstami mu rozopínam opasok a nohavice, aby som mu ich vzápätí strhla naraz aj s boxerkami…   Pri letmom pohľade cez mihalnice zazriem, že ma sleduje… ako vlastne? Nedočkavo? Užasnuto? Prekvapene?   Keď sa vyvlečie z oblečenia a ponožiek, zovriem ho v dlani, pevne ho stlačím a zatvorenú päsť posúvam dole – tak ako mi to sám ukazoval. So zastonaním zatína svaly a ja počujem, ako tlačí vzduch cez zaťaté zuby. Spočiatku ho beriem do úst nesmelo, ale potom sa prisajem – a to poriadne. Chutí božsky.   „Ách! Počkaj… Ana, spomaľ.“   Zľahka mi zviera hlavu v dlaniach a ja si ho beriem ešte viac, tlačím pery tak pevne, ako dokážem, skrývam za ne zuby a rázne sa pohybujem – tam a zasa späť.   „Dočerta!“ sykne.   Je to taký nádherný, inšpiratívny sexi zvuk. A tak ten pohyb opakujem stále dokola, beriem si ho celého a potom mu krúžim jazykom okolo špičky. A cítim sa pritom ako samotná Afrodita.   „To už stačí, Ana. Dosť.“   Naschvál to urobím zase – len žobroň, Grey, žobroň – a ešte raz. „Svoje si už dosiahla,“ zavrčí cez zaťaté čeľuste. „Nechcem sa ti urobiť do úst.“   Urobím to znova a on sa zohne, chytí ma za plecia, vyťahuje na nohy a strká na posteľ. Strháva si košeľu cez hlavu a v predklone pátra vo vrecku odhodených džínsov, z ktorej ako správny skautík vyťahuje malý plastový balíček. Sťažka oddychuje, rovnako ako ja.   „Daj si dolu tú podprsenku,“ zavelí.   Sadám si a plním rozkaz.   „Polož sa, chcem sa na teba pozerať.“   Ľahnem si a s pohľadom prišpendleným k jeho telu sledujem, ako si pomaly navlieka kondóm. Ako ho len chcem!   Pozerá sa na mňa a jazykom si navlhčí pery.   „Je na vás úchvatný pohľad, Anastasia Steelová.“ Nakláňa sa nad posteľ, pomaly sa na ňu vkráda a cestou ma bozkáva. Nevynecháva ani prsia a postupne berie do úst obidve moje bradavky, zatiaľ čo ja sa pod ním zvíjam a vzdychám, lenže on neustáva. Nie… Prestaň. Ja ťa chcem!   „Christian, prosím.“   „Prosím, čo?“ zašvitorí mi do žliabka medzi prsami.   „Chcem ťa vnútri.“   „Naozaj?“   „Prosím.“   Dvíha ku mne pohľad, kolenami mi roztvára nohy a presúva sa tak, že balansuje tesne nado mnou. A potom, veľmi pomaly, bez toho aby zo mňa spustil oči, do mňa vniká.   Zatváram oči a vychutnávam si to naplnenie, ten skvelý pocit, že mu patrím. Inštinktívne proti nemu vypínam panvu, aby som mu vyšla v ústrety, a prerývane zavzdychám. Sťahuje sa späť a potom sa znovu pozvoľna vracia. Moje prsty si samy nachádzajú cestu do jeho mäkkých neposlušných vlasov a on sa – tak strašne pomaly – hýbe tam a zase späť.   „Rýchlejšie, Christian… prosím.“   Venuje mi triumfálny pohľad, vášnivo ma pobozká a konečne sa začína naozaj hýbať. Môjtybože, neúprosne, vytrvalo… Dofrasa… Viem, že to nebude trvať dlho. Dostáva sa do svojho drsného tempa. A už cítim to napätie, už dostávam kŕč do nôh…   „No tak, miláčik,“ vyráža zo seba. „Urob sa pre mňa.“   To jeho slová sú mojou rozbuškou. Vybuchujem veľkolepou omračujúcou explóziou, trieštim sa okolo neho na milión kúskov a on chvíľu po mne volá moje meno.   „Ana! Ana!“ A padá na mňa s tvárou pritlačenou k môjmu krku.      
Kapitola 4               Keď prichádzam trochu k sebe, otváram oči a zaostrujem na tvár muža, ktorého milujem. Jeho výraz je mierny, láskyplný. Otiera sa o mňa nosom, svoje telo opiera o lakte a vedľa hlavy mi v rukách zviera zápästia. Smutne si pomyslím, že asi preto, aby som sa ho nedotýkala. Ako zo mňa vystupuje, vtlačí mi ľahký bozk na pery.   „Toto mi chýbalo,“ vydýchne.   „Mne tiež,“ zašepkám.   Chytá ma za bradu a začína bozkávať. Vášnivo, naliehavo, akoby ma úpenlivo prosil… o čo vlastne? Dočista mi to vyráža dych.   „Už ma nikdy neopúšťaj,“ so smrteľne vážnou tvárou ma zaprisahá s pohľadom, ktorý mi preniká až do špiku kostí.   „Nikdy,“ zašepkám a pousmejem sa na neho. Úsmev, ktorý mi opätuje, je oslnivý, plný úľavy, radosti a chlapčenského nadšenia, kombinovaný s očarujúcim výrazom, ktorý by obmäkčil aj to najtvrdšie srdce. „Ďakujem za ten iPad.“   „Bolo mi najväčším potešením, Anastasia.“   „Ktorú z tých pesničiek máš najradšej?“   „To by si rada vedela, čo?“ zaškerí sa. „Radšej mi urob niečo na jedenie, kuchárka. Umieram od hladu,“ dodáva a náhle sa dvíha do sedu, pričom ma berie so sebou.   „Kuchárka?“ zasmejem sa.   „Kuchárka. Jedlo, hneď, prosím.“   „No, keď tak pekne prosíte, pán Grey, tak sa do toho hneď pustím.“   Ako sa zviecham z postele, posuniem vankúš a odkryjem vyfúknutý balónik, čo leží pod ním. Christian sa preň načiahne a spýtavo sa na mňa zahľadí.   „To je môj balónik,“ oznamujem mu majetnícky, keď siaham po župan a balím sa doň. Doparoma… prečo ho musel nájsť?   „V tvojej posteli?“ podozrievavo sa uisťuje.   „No jasné.“ Začínam sa červenať. „Robil mi spoločnosť.“   „Šťastlivec, ten Charlie Tango,“ čuduje sa prekvapene.   Presne tak, som sentimentálna, Grey, pretože ťa milujem.   „Môj balónik,“ zdôrazňujem znova, otáčam sa na päte a odchádzam do kuchyne. A nechávam tam Greya s úsmevom od ucha k uchu.      Sedíme s Christianom na Katinom perzskom koberci, z bielych misiek na činu jeme pomocou paličiek restované kurča s rezancami a popíjame k tomu vychladené biele Pinot Grigio. Christian sa opiera chrbtom o pohovku, dlhé nohy má natiahnuté pred sebou. Účes poznamenalo nedávne vyčíňanie a na sebe má len džínsy a košeľu, nič viac. V pozadí z Christianovho iPodu zaznievajú jemné tóny Buena Vista Social Clubu.   „Toto je fakt dobré,“ zhodnotí uznanlivo, keď znovu zapichne paličky do jedla.   Sedím v tureckom sede pred ním, vyhladnutá hltám svoje jedlo a vychutnávam si pohľad na jeho bosé nohy.   „Varenie väčšinou obstarávam ja. Kate nie je bohvieaká kuchárka.“   „Naučila si sa variť od mamy?“   „Nie tak celkom,“ zaškerím sa. „V čase, keď som o učenie mala záujem, žila mama s Manželom Číslo Tri v Texase v Mansfielde. A Ray, no, Ray by dodnes žil z toastov a reštauračného jedla, keby nebolo mňa.“   Pátravo sa na mňa zahľadí. „A ty si nezostala s mamou v Texase?“   „Nie. Nevychádzala som dobre so Stevom, jej manželom. A chýbal mi Ray. So Stevom však nebola dlho. Vytriezvela veľmi skoro, povedala by som. A nikdy o ňom nehovorí,“ dodávam ticho. Tuším, že je to temné obdobie jej života, o ktorom sme sa spolu nikdy nebavili.   „Takže si sa vrátila do Washingtonu k nevlastnému otcovi.“   „Presne tak.“   „Vyznieva to, akoby si sa o neho starala,“ hovorí potichu.   „Asi áno,“ krčím plecami.   „Si zvyknutá starať sa o druhých.“   Pozriem na neho, zaujatá posmutneným tónom v jeho hlase.   „Deje sa niečo?“ sondujem, trochu vyplašená jeho starostlivo stráženým výrazom.   „To ja sa chcem starať o teba.“ Už i tak rozžiarené oči mu zahoria akousi nepomenovanou emóciou.   Až sa mi z toho rozbúši srdce.   „To som si všimla,“ vytlačím zo seba. „Len sa o to pokúšaš veľmi podivným spôsobom.“   Zvraští obočie. „Je to jediný spôsob, aký poznám,“ potichu poznamená.   „Ešte stále som na teba naštvaná, že si kúpil SIP.“ Usmeje sa. „Ja viem. Ale to, že si naštvaná, ma nezastaví.“   „Čo mám teraz povedať svojim kolegom, čo Jackovi?“ Nahnevane prižmúri oči. „Ten had nech sa radšej stará o seba.“   „Christian!“ napomínam ho. „Je to môj šéf.“   Zviera pery do prísnej linky. Vyzerá ako nejaký trucovitý školák.   „Nehovor im to,“ radí mi.   „Čo im nemám hovoriť?“   „Že mi to patrí. Zmluva sa podpisovala iba včera. Tá informácia teraz zostane štyri týždne utajená, kým vedenie SIP neurobí nejaké zmeny.“   „Aha… a nevyhodia ma z práce?“ pýtam sa vyplašené.   „O tom úprimne pochybujem,“ ubezpečuje ma stroho a zároveň sa pokúša nesmiať.   Zamračím sa na neho. „Keby som odtiaľ odišla a našla si prácu inde, tiež by si tú spoločnosť kúpil?“   „Neuvažuješ o tom, že by si odišla, však nie?“ Zrazu v jeho hlase cítim závan paniky.   „Možno áno. Zdá sa, že si mi nedal priveľmi na výber.“   „Potom áno, tiež by som tú spoločnosť kúpil,“ zhodnotí tvrdohlavo.   Znova sa na neho zaškerím. Toto je beznádejná situácia.   „Nezdá sa ti, že máš ľahko prehnané ochranárske sklony?“   „Hmm. Som si plne vedomý toho, ako to vyzerá.“   „Čas volať doktora Flynna,“ zavrčím.   Odkladá prázdnu misku a nasadí si tú svoju nepreniknuteľnú masku. Povzdychnem si. Nechcem sa hádať. Postavím sa a načiahnem sa za jeho miskou.   „Dal by si si zákusok?“   „Tomu hovorím slovo do bitky!“ poteší sa s chlipným úsmevom na perách.   „Nemyslím seba.“ Prečo vlastne nie? Moja vnútorná bohyňa sa preberá z driemot a s nastraženými ušami sa dvíha do sedu. „Máme tu zmrzlinu. Vanilkovú,“ uškrniem sa.   „Naozaj?“ Christianov úsmev sa rozširuje. „Myslím, že s takou by sa dalo niečo podniknúť.“   Podniknúť? Omráčené sledujem, ako ladne vyskočí na nohy.   „Môžem tu zostať?“ vyzvedá.    „Ako, zostať?“   „Na noc.“   „Tak akosi som myslela, že to máš v úmysle,“ priznávam rozpačito.   „Dobre. Kde je tá zmrzlina?“   „V rúre,“ sladko sa naňho usmejem.   Skloní hlavu nabok, vzdychne si a potom zavrtí hlavou.   „Sarkazmus je najúbohejší druh vtipu, slečna Steelová.“ Nebezpečne sa mu zablýska v očiach.   Dočerta. Čo má za lubom?   „Ešte stále si vás môžem prehnúť cez koleno.“   Položím misky do drezu. „Máte azda pri sebe tie strieborné guľôčky?“   Preklepe si dlaňami hrudník, brucho a vrecká riflí.   „Je to prekvapujúce, ale nenosím náhradný pár po vreckách. V kancelárii totiž nikomu nechýbajú.“   „To počujem veľmi rada, pán Grey. Zdalo sa mi, akoby ste hovorili, že sarkazmus je najúbohejší druh vtipu.“   „Iste, Anastasia, moje nové heslo znie: Keď ich nemôžeš poraziť, pripoj sa k nim.“   Pozerám na neho s otvorenými ústami – nemôžem uveriť, že niečo také povedal – a navyše sa tvári až nechutne spokojne, ako sa tak uškŕňa. Obracia sa a otvára mrazničku, vyberá z nej téglik tej najlepšej vanilkovej zmrzliny Ben & Jerry’s.   „Toto bude úplne stačiť.“ Akoby mu oči o odtieň stmavli, keď ich ku mne zodvihne. „A máme tu Bena a Jerryho aj Anu,“ vyslovuje každé z tých mien vláčne, pohráva sa s každou slabikou zvlášť.   Ach, môj bože! Myslím, že moja sánka práve dopadla na podlahu. Christian otvára zásuvku s príbormi a vyberá z nej lyžicu. Potom na mňa uprie zahmlený pohľad a špičkou jazyka si prejde po hrane horných zubov. A dopekla, ten jazyk.   Akoby som zrazu prišla o všetok vzduch v pľúcach. Túžba, temná, klzká a zhýralá, mi preniká do žíl. Už to tak vyzerá, že si užijeme s jedlom.   „Dúfam, že ti je teplo,“ zavrní. „Chystám sa ťa totiž trochu schladiť. Poď.“ Načiahne dlaň a ja do nej vkĺznem svojou rukou.   V mojej izbe položí téglik so zmrzlinou na nočný stolík, stiahne prikrývku z postele, hodí dolu obidva vankúše a narovnáva ich na zemi.   „Máš náhradné obliečky, však?“   Prikývnem a ďalej ho sledujem ako urieknutá. Dvíha Charlie Tango.   „S mojím balónikom sa nezahrávaj,“ varujem ho. Obdarí ma svojím typickým poloúsmevom. „To by som si v živote nedovolil, miláčik. Ale chcem sa hrať s tebou a s touto plachtou.“ Čuduj sa svete, že sa na mieste nezosypem. „Chcem ťa zviazať.“ Uf… „Tak dobre,“ zašepkám.   „Iba ruky. K posteli. Potrebujem, aby si sa nemohla hýbať.“   „Fajn,“ zašepkám znova, neschopná čohokoľvek iného. Pristupuje až ku mne, nenecháva ma uhnúť pohľadom. „Použijeme toto.“   Berie mi opasok župana a veľmi pomaly, provokatívne pomaly ho rozväzuje a lenivo vyťahuje z pútok. Župan sa mi vpredu roztvára a ja zostávam paralyzovaná stáť pod Christianovým sálajúcim pohľadom. Až po chvíli mi ho sťahuje z pliec. Skĺzne sa a padá mi k nohám, takže pred Christianom zostávam úplne nahá. Chrbtami rúk ma pohladí po tvári – ten dotyk mi rezonuje až v slabinách. Skláňa sa, aby ma ľahučko pobozkal.   „Ľahni si na posteľ, na chrbát,“ vyzýva ma zhrubnutým hlasom, oči mu tmavnú o ďalší odtieň a prepaľuje ich do mojich. Robím, čo mi káže. Izba sa stráca v tme, až svieti iba chabé mäkké svetlo stolovej lampičky.   Normálne úsporné žiarovky neznášam – sú také mdlé – ale teraz, keď som tu nahá, s Christianom, som za to tlmené svetlo vďačná. Postaví sa vedľa postele a starostlivo si ma prezerá.   „Dokázal by som sa na teba pozerať celý deň, Anastasia,“ zapradie. Vkráda sa na posteľ a sadá si obkročmo na mňa.   „Ruky nad hlavu,“ ticho mi prikazuje.   Dvíham ich a on mi na ľavé zápästie priviaže jeden koniec opaska, ten voľný potom prevlečie cez kovové tyče na čele postele. Silno zaň zatiahne, takže mi napne celú ľavú ruku. Potom uchopí aj moje pravé zápästie a pevne okolo neho utiahne druhý koniec opaska.   Takto zaistená ho sústredene sledujem a on sa viditeľne uvoľňuje. Má rád, keď som spútaná, pretože tak sa ho nemôžem dotýkať. Napadne mi, že ani žiadna z jeho bývalých subiek sa ho nikdy nedotkla – ba čo viac, nikdy k tomu ani nedostala príležitosť. Vždy to mal pod kontrolou, vždy si držal odstup. To preto má rád tie svoje pravidlá.   Zosadne zo mňa a zohne sa, aby ma krátko pobozkal. Potom sa dvíha a preťahuje si košeľu cez hlavu. Rozopína si džínsy a necháva ich skĺznuť na podlahu.   Stojí predo mnou v celej svojej úchvatnej nahote. Moja vnútorná bohyňa skáče trojité salto z bradiel a ja mám zrazu sucho v ústach. On je naozaj viac než len krásny. Akoby jeho postavu vymaľoval nejaký starý majster: široké svalnaté plecia a úzke boky. Očividne cvičí. Mohla by som sa naňho pozerať celý deň. Prechádza k nohám postele, pevne ma uchopí za členky a prudkým trhnutím ma sťahuje nižšie, takže mám ruky úplne napnuté a nemôžem sa pohnúť. „Takto je to lepšie,“ pochvaľuje si.   Berie si téglik so zmrzlinou a znovu sa ladne vyhupne na posteľ, aby sa na mne uvelebil rovnakým spôsobom ako predtým. Veľmi pomaly odklopí viečko zmrzliny a zapichne do nej lyžicu.   „Hmm… ešte je pekne zmrznutá,“ poznamená so zdvihnutým obočím. Naberie si poriadny kus a strčí si ho do úst. „Vynikajúca,“ zahundre a oblíže si pery. „Je neuveriteľné, ako skvele môže stará dobrá vanilka chutiť.“ S úsmevom sa na mňa zahľadí. „Dáš si?“ doberá si ma.   A vyzerá pritom tak sakramentsky sexi, mlado a bezstarostne – ako na mne sedí a napcháva sa zmrzlinou z téglika – s jasným pohľadom a rozjareným výrazom. Čo má so mnou asi v pláne? Akoby som to nevedela… Placho prikývnem.   Naberá ďalšiu lyžicu plnú zmrzliny, ponúka mi ju a ja otváram ústa… lenže on si ju rýchlo strčí do svojich.   „Je príliš dobrá, než aby som sa o ňu delil,“ škerí sa na mňa roztopašné.   „Haló,“ zaprotestujem.   „Čože, slečna Steelová, máte rada svoju vanilku?“   „Iste,“ poviem dôraznejšie, než som mala v úmysle, a márne sa pokúšam zhodiť ho zo seba.   Zasmeje sa: „Trochu ste sa nám osmelili, čo? Byť vami, toto by som neskúšal.“   „Zmrzlinu,“ prosíkam.   „Vzhľadom na to, že ste ma dnes tak potešili, slečna Steelová…“ zľutuje sa a ponúkne mi ďalší prídel zmrzliny. A tentoraz ma ju už necháva zjesť.   Mám nutkanie sa usmievať. On si to tak užíva a jeho dobrá nálada je taká nákazlivá. Kŕmi ma ďalšou plnou lyžicou a potom ešte raz. Tak dobre, to by už stačilo.   „Hmm, tiež spôsob, ako sa ubezpečiť, že ješ – vlastnoručne ťa kŕmiť. Na to by som si dokázal zvyknúť.“   Naberá ďalšiu zmrzlinu a znova mi ju ponúka. Tentoraz však zavrtím hlavou, ústa mám zatvorené a on necháva zmrzlinu pomaly sa topiť na lyžici, takže mi roztopená odkvapkáva na krk a hrudník. Zohne sa a veľmi pomaly ju oblíže. A moje telo sa začína prebúdzať túžbou.   „Hmm. Z vás mi to chutí ešte viac, slečna Steelová.“   Zatiahnem za putá, až posteľ hrozivo zaškrípe, ale je mi to jedno – horím žiadostivosťou, celú ma spaľuje. Znovu zaborí lyžicu do zmrzliny a necháva mi celý kus, ktorý naberie, skĺznuť na hruď Zadnou stranou lyžice mi ju potom rozotiera po oboch prsníkoch i bradavkách.   Au… to chladí. Cítim, ako mi bradavky pri dotyku s chladnou vanilkou tvrdnú.   „Je to studené?“ pýta sa Christian provokujúco a skláňa sa, aby zo mňa znovu tú zmrzlinu sal a lízal, pričom jeho horúce ústa kontrastujú so studeným krémom.   Bože, to sú muky! Ako sa zmrzlina pomaly roztápa, v malých pramienkoch zo mňa steká na plachtu. Christianove pery však v tom pomalom mučení neustávajú, divoko sajú a potom zase jemne bozkávajú. No tak, prosím! Už sotva lapáme po dychu.   „Chceš?“ A skôr než stihnem súhlasiť alebo odmietnuť, mám jeho jazyk v ústach – je chladný, skúsený a chutí po Christianovi a vanilke. Lahodne.   Práve keď si na tú skvelú chuť začínam zvykať, zdvíha sa a putuje lyžicou plnou zmrzliny stredom môjho tela dole, cez brucho až k pupku, do ktorého vyklopí celý jej obsah. To chladí ešte viac ako predtým, a čo je zvláštne – vlastne to páli.   „Dávaj pozor, toto už si raz robila.“ Oči mu len žiaria. „Teraz budeš musieť zostať v pokoji, inak bude tá zmrzlina po celej posteli.“ Ešte raz ma pobozká na prsia, dychtivo vtiahne do úst obidve bradavky a potom už vyráža na juh po stope zmrzlinového chodníka. Cestou tú stopu jazykom a perami zahládza.   Skúšam – a naozaj sa snažím – ležať v pokoji. Ale tá opojná kombinácia chladu a jeho horúcich dotykov mi mimovoľne rozvlní boky, ktoré sa začínajú zvíjať vo svojom vlastnom rytme, očarované jeho chladivým vanilkovým zaklínadlom. Sunie sa po mojom tele nižšie, začína mi jesť zmrzlinu z brucha a jazykom krúži okolo i vnútri môjho pupka.   Zastonám. Je to chlad, je to žiara, je to trápenie, ale predovšetkým to neustáva. Rozotiera mi zmrzlinu ešte nižšie, cez chĺpky a potom až do stredu lona. To už vykríknem nahlas.   „Pst,“ krotí ma mierne. Jeho čarovný jazyk sa znovu púšťa do vanilky a ja k tomu potichu vzdychám.   „Ach… prosím… Christian.“   „Ja viem, miláčik, ja viem,“ vydýchne. Lenže stále neprestáva a neprestáva, a v mojom tele sa rýchlo koncentruje to známe pnutie – viac a viac. Vstupuje do mňa jedným prstom, potom druhým, pohybuje nimi mučivo pomaly, dovnútra, von.   „Tu,“ zapradie. Rytmicky dráždi stále rovnaké miesto a neustále pokračuje v znamenitom a neúnavnom krúžení jazykom a saní. Preboha!   Nečakane vybuchujem v extatickom orgazme, ktorý mi ochromuje všetky zmysly, a zatiaľ čo sa v ňom zvíjam a stenám, maže z povrchu zemského všetko, čo sa deje mimo môjho tela… Panebože, to bola rýchlosť…   Nejasne vnímam, že Christian s tou bohumilou činnosťou prestal. Týči sa nado mnou, navlieka si kondóm a vzápätí do mňa preniká, rýchlo a nekompromisne.   „Áno!“ vyrazí zo seba, keď sa do mňa zanorí. Ako medzi sebou roztierame zvyšky zmrzliny, lepíme sa k sebe. Je to podivne rušivý pocit, ale stíham sa ním zaoberať sotva niekoľko sekúnd, pretože zo mňa Christian naraz vykĺzne a prudko ma pretáča bruchom dole.   „Urobíme to takto,“ zamumle a bez váhania si ma znovu berie. Neprepadá však rovno do toho svojho drsného tempa, namiesto toho sa skloní, rozviaže mi ruky a potom ma vytiahne so sebou hore, takže mu prakticky sedím na kolenách. Rukami doputuje k mojim prsiam, obe ich poláska v dlaniach a potom ma jemne potiahne za bradavky. So zavzdychaním si opieram hlavu o jeho plece. A on sa mi priblíži ku krku, nežne ho hryzká a pritom sa vzpína v bokoch a napĺňa ma, nádherne pomaly, znova a znova.   „Vieš vôbec, čo pre mňa znamenáš?“ vydýchne mi do ucha.   „Nie,“ dostanem zo seba.   Na krku cítim jeho úsmev. Prstami ma chytá za bradu aj hrdlo a na okamih ma v nich pevne zovrie. „Ale vieš. Už ťa nenechám odísť.“   Neubránim sa zastonaniu, pretože sa začína pohybovať rýchlejšie.   „Si moja, Anastasia.“   „Áno, tvoja,“ vyrazím zo seba.   „A ja sa starám o to, čo mi patrí,“ zašepká naliehavo a uhryzne ma do ucha. Vykríknem.   „To je ono, miláčik, chcem ťa počuť.“ Jednu ruku si prevlieka krížom pred mojím telom a chytá ma za plece, v druhej mi zviera bok. Jeho pohyby sú dôraznejšie, takže znovu zastonám. Už sa dostáva do svojho neúprosného rytmu. Počujem, ako sa mu zrýchľuje dych, drsný, trhaný, rovnako ako môj. A cítim to povedomé brnenie v podbrušku. Panebože, už zase?!   Topím sa vo svojich pocitoch. Presne toto mi spôsobuje – privlastňuje si moje telo a celé si ho podmaňuje, takže nedokážem myslieť na nič iné ako na neho. Vládne mocným čarom, opojným. Som nočný motýľ chytený v jeho sieti, neschopná uniknúť. Patrím mu… som celá jeho.   „No tak, zlatko,“ precedí cez zaťaté zuby. A ako na povel, ako nejaký čarodejníkov učeň, ktorým nakoniec som, ho vypočujem. Tentoraz padáme spoločne…      Ležím na lepkavej plachte schúlená v jeho náručí. Tlačí sa mi k chrbtu s nosom zaboreným do mojich vlasov. „To, čo k tebe cítim, ma desí,“ zašepkám.   Vnímam, ako za mnou znehybnie. „Som na tom rovnako, miláčik,“ povie ticho.   „Čo keď ma opustíš?“ Tá myšlienka je príšerná.   „Ja nikam nejdem. Nemyslím, že by som sa ťa niekedy mohol nabažiť, Anastasia.“   Zvrtnem sa a zadívam sa na neho. Jeho výraz je vážny, úprimný. Natiahnem sa a zľahka ho pobozkám. On sa usmeje a uhladí mi prameň vlasov za ucho.   „Nikdy predtým som sa necítil tak, ako keď si odišla, Anastasia. A pohol by som horou, aby som sa tak už nikdy cítiť nemusel.“ Zrazu znie jeho hlas tak pochmúrne.   Znovu ho pobozkám. Chcela by som tú atmosféru nejako rozjasniť, ale Christian ma predbieha.   „Išla by si so mnou zajtra na otcovu letnú slávnosť? Je to taká každoročná charitatívna záležitosť. Už som povedal, že prídem.“   V pomykove sa náhle na neho usmejem. „Samozrejme, že áno.“ Dofrasa. Nemám čo na seba. „Čože?“   „Ale nič.“   „Len to povedz,“ dobiedza.    „Nemám čo na seba.“    Na chvíľu pôsobí neisto. „Nehnevaj sa, ale… ešte stále mám doma všetko to oblečenie, čo som ti kúpil. Som si istý, že by sa tam zopár vecí našlo.“   Našpúlim ústa. „Keď myslíš,“ utrúsim uštipačne. Ale dnes sa s ním hádať nechcem. A navyše potrebujem sprchu.         Pred SIP stojí dievča, čo vyzerá ako ja. Počkať – to som ja! Som bledá a neumytá a všetko oblečenie je mi príliš veľké. Pozerám na ňu a ona má zrazu na sebe moje šaty – šťastná a spokojná.   „Máš hádam niečo, čo ja nemám?“ pýtam sa jej.   „Kto si?“   „Som nikto… A čo ty? Si tiež nikto…?“   „Tak to sme dve – nikomu to nehovor, inak nás vyženú, vieš…“ A potom sa usmeje, po tvári sa jej pomaly rozlieva podlý úškrn a je taký hrozivý, až z toho začínam kričať.   „Ježiš, Ana!“ Christian so mnou trasie, aby ma zobudil.   Som taká zmätená. Som doma… v tme… v posteli… s Christianom. Potriasam hlavou, aby som sa spamätala.   „Miláčik, si v pohode? Sníval sa ti zlý sen.“   „Aha…“   Rozsvecuje lampičku, takže nás zaplavuje jej tlmené svetlo. So znepokojeným výrazom v tvári skúma moju tvár.   „To dievča…“ vyjachcem.   „Čo sa robí? Aké dievča?“ pýta sa upokojujúco.   „Včera, keď som odchádzala, stálo pred SIP dievča. Vyzerala ako ja… teda, skoro.“   Christian stuhne, v čoraz intenzívnejšom svetle vidím, že tiež zbledol.   „Kedy sa to stalo?“ zašepká a ja počujem tú hrôzu v jeho hlase. Sadá si a hypnotizuje ma zdeseným pohľadom.   „Popoludní, keď som išla z práce. Ty vieš, kto to bol?“   „Viem.“ Rukou si prehrnie vlasy.   „Kto?“   Zomkne pery tak pevne, až po nich ostane len úzka linka, ale nepovie nič.   „Tak kto?“ nalieham.    „Leila.“   Sťažka preglgnem. Jeho exsubka! Pamätám si, ako o nej hovoril, než sme išli plachtiť. Zrazu z neho doslova srší napätie. Tu sa niečo deje.   „To je tá dievčina, čo ti nahrala Toxic do iPodu?“ Nepokojne sa na mňa pozrie. „Áno,“ prikývne. „Vravela niečo?“   „Povedala: ‚Máš niečo, čo by som ja nemala?‘ A keď som sa jej spýtala, kto je, povedala: ,Nikto.‘“   Christian zatvára oči, akoby ho to zabolelo. To nie. Čo sa stalo? Čo pre neho znamená?   Mrazí ma v zátylku a do žíl mi vráža adrenalín. Čo keď je pre neho dôležitá? Možno mu chýba? Viem toho tak málo o jeho minulých… ehm, vzťahoch. Musela mať podpísanú zmluvu. A musela robiť, čo po nej chcel, poskytovať mu, čo potreboval, najskôr s radosťou.   Kým ja to nedokážem. Akoby som zrazu mala morskú chorobu.   Christian vstáva, schmatne svoje džínsy a mizne do obývačky. Letmo kontrolujem čas na budíku – ukazuje päť ráno. Hrabem sa z postele, hádžem na seba jeho bielu košeľu a vyrážam za ním.   No to ma podrž, on telefonuje.   „Áno, pred SIP, včera… popoludní,“ odriekava ticho. Keď sa pohnem smerom ku kuchyni, obracia sa a prehovorí priamo na mňa: „O ktorej presne?“   „Asi o desať šesť…“ odhadujem. Komu to, prebohaživého, o tomto čase volá?! Čo tá Leila vyviedla? Christian tlmočí moju informáciu tomu, koho má na drôte, nech už je to ktokoľvek, bez toho aby zo mňa spustil oči. Má chladný výraz. Vážny.   „Zistite ako… Áno… To by som nepovedal, ale presne tak som nečakal, že by urobila toto.“ Posmutnene zavrtí hlavou. „Nie som si istý, či to prejde… Áno, porozprávam sa s ňou… Áno… Ja viem… Preverte to a dajte mi vedieť. Jednoducho ju nájdite, Welch – má ťažkosti. Nájdite ju,“ zavesí.   „Dáš si čaj?“ pýtam sa ho. Čaj, Rayova odpoveď na každú krízu a jediná vec, ktorú v kuchyni obstojne zvláda. Nalievam vodu do kanvice.   „Vlastne by som šiel radšej späť do postele.“ Jeho pohľad mi prezrádza, že to, čo má na mysli, nie je spánok.   „No, ja ten čaj celkom potrebujem. Dáš si so mnou?“ Chcem zistiť, čo sa deje. Nenechám sa oklamať sexom.   Podráždene si prehrabne vlasy. „Dám, prosím si,“ prijíma zdvorilo, ale ja počujem v jeho hlase, ako ho to štve.   Dávam variť vodu a zabíjam čas hľadaním šálok a čajovej kanvice. Úroveň mojej zvedavosti sa pohybuje v poplašných hodnotách. Chce sa mi s tým zveriť sám? Alebo to z neho budem musieť páčiť?   Vycítim, že sa na mňa pozerá, vnímam jeho nervozitu. Jeho rozčúlenie je doslova hmatateľné. Vzhliadnem, aby som sa stretla s jeho pohľadom plným obáv.   „Čo sa deje?“ zisťujem opatrne.   Len potrasie hlavou.   „Ty mi o tom nechceš povedať?“   S povzdychom zatvára oči. „Nie.“   „Prečo?“   „Pretože by si si s tým nemala robiť starosti. Nechcem ťa do toho zaťahovať.“   „Nemala by som si s tým robiť starosti, ale robím. Našla ma a oslovila pred budovou, kde pracujem. Ako sa o mne dozvedela? Ako vie, kde robím? Myslím, že mám právo vedieť, čo sa deje.“   Znovu si vchádza rukou do vlasov. Vyzerá tak roztrpčene, akoby práve viedol nejakú urputnú vnútornú bitku. „Prosím,“ vyzývam ho mierne. Pevne zomkne pery a prevráti oči.   „Tak dobre,“ rezignuje. „Netuším, ako sa o tebe dozvedela. Možno tá naša fotka z Portlandu, neviem.“ Znovu vzdychne a mne je jasné, že to, čo ho deptá, je predovšetkým on sám.   Trpezlivo čakám a nalievam vriacu vodu do čajovej kanvice, zatiaľ čo Christian chodí po izbe sem a tam. Po chvíli nadväzuje: „Keď som bol za tebou v Georgii, Leila sa nečakane objavila u mňa doma a urobila pred Gail scénu.“   „Pred Gail?“   „Pred pani Jonesovou.“   „Čo myslíš tým urobila scénu?“   Pozerá sa na mňa, akoby odhadoval, ako zareagujem.   „Povedz mi to. Niečo predo mnou tajíš,“ poviem oveľa rozhodnejšie, než sa v skutočnosti cítim.   Prekvapene zažmurká. „Ana, ja…“ zarazí sa.    „Prosím…“   Zničene si vzdychne. „Pokúsila sa o samovraždu, podrezala si žily.“   „Ale nie!“ To vysvetľuje ten obväz, čo mala na zápästí.   „Gail ju odviezla do nemocnice. Ale Leila zmizla skôr, ako som sa tam dostal.“   Preboha! O čo tu ide? Samovražda? Prečo?   „Psychológ, ktorý ju vyšetroval, to nazval typickým volaním o pomoc. Neveril, že je v skutočnom ohrození – vraj krok od samovražedného úmyslu, hovoril. Ja o tom však presvedčený nie som. Odvtedy sa ju snažím nájsť, chcem jej ponúknuť pomoc.“   „A povedala niečo pani Jonesovej?“   Pátravo ma sleduje. Vyzerá dosť nesvoj…   „Nič také,“ prehodí nakoniec, ale je jasné, že mi nehovorí všetko.   Zamestnávam sa nalievaním čaju do šálok. Takže Leila sa chce dostať späť do Christianovho života – a zvolí si pokus o samovraždu, aby tým pritiahla jeho pozornosť? Panebože… to je strašidelné. Ale účinné. Christian odišiel z Georgie, aby jej pomohol, a ona si zmizne skôr, než sa k nej dostane? Čudné…   „Takže ju nemôžeš nájsť? A čo jej rodina?“   „Nevedia, kde je. Ani jej manžel.“   „Manžel?“   „Áno,“ potvrdzuje neprítomne, „vydala sa asi pred dvoma rokmi.“   Čo, prosím?! „Takže bola s tebou, kým bola vydatá?“ Ježiši! Jeho fakt nič nezastaví.   „Nie! Preboha, to nie. So mnou bola skoro pred tromi rokmi. Potom odišla a krátko nato si vzala toho chlapíka.“   Aha, tak… „Ale prečo sa snaží upútať tvoju pozornosť teraz?“ Smutne zavrtí hlavou. „To neviem. Všetko, čo sa nám zatiaľ podarilo zistiť, je, že asi pred štyrmi mesiacmi utiekla od manžela.“   „Počkaj, musím si to ujasniť. Ona už nie je tvoja subka celé tri roky?“   „Asi tak dva a pol.“   „A vtedy chcela viac.“   „Áno.“   „Ale ty nie.“   „To už predsa vieš.“   „Takže ťa nechala.“   „Áno.“   „Tak prečo za tebou prišla teraz?“   „Ja neviem.“ Lenže niečo v jeho hlase mi hovorí, že má prinajmenšom nejakú teóriu. „Ale tušíš…“   Nahnevane privrie oči. „Tuším, že to má čo do činenia s tebou.“ So mnou? Čo odo mňa chce? „Máš hádam niečo, čo by som ja nemala?“   Pozerám sa na Tieňa, od pása hore úchvatne nahého. Je môj. Patrí mi. Hoci ona vyzerala ako ja: rovnaké tmavé vlasy, rovnaká bledá pleť. V zamyslení sa zamračím. To je ono… mám hádam niečo, čo ona nemala?   „Prečo si mi o tom nepovedala už včera?“ pýta sa mierne.   „Úplne som na ňu zabudla,“ pokrčím ospravedlňujúco plecami. „To vieš, trochu toho pitia po mojom prvom týždni v práci. Potom ty a ten tvoj… výbuch testosterónu s Jackom. A potom, keď sme prišli sem, úplne mi to vypadlo. Máš vo zvyku nechať ma na všetko ostatné zabudnúť.“   „Výbuch testosterónu?“ myknú mu kútiky úst.   „Áno. Preteky v močení.“   „Ja ti ukážem, čo je to výbuch testosterónu.“   „Nedáš si radšej ten čaj?“   „Nie, Anastasia, to teda nedám.“   Jeho oči sa do mňa vpíjajú, sálajú tým špeciálnym pohľadom – chcem-ťa-a-to-tak-že-hneď. Dofrasa… to je fakt sexi.   „Zabudni na ňu. Poď.“ Načahuje ku mne ruku.   Keď vložím svoju ruku do jeho, moja vnútorná bohyňa robí na gymnastickom koberci trojité salto vzad.      Prebúdza ma horúčava. Som omotaná okolo nahého Christiana Greya, ktorý ma k sebe tlačí napriek tomu, že tvrdo spí. Cez závesy preniká mäkké ranné svetlo. Hlavu mám opretú o jeho hruď, nohy prepletené s tými jeho a ruku prehodenú cez jeho brucho.   Opatrne nadvihnem hlavu, mám strach, aby som ho nezobudila. V spánku vyzerá taký mladý, taký uvoľnený, taký absolútne krásny. Stále nemôžem uveriť tomu, že tento Adonis je môj, celý môj.   Hmm… Dvíham ruku a váhavo sa dotýkam jeho hrude, zľahka prechádzam končekmi prstov po riedkych chĺpkoch a on sa pritom neodtiahne. No to ma podrž! Nemôžem tomu uveriť. Teraz je naozaj celý môj – ešte na pár vzácnych prchavých okamihov. Skláňam sa a zľahka prikladám pery na jednu z jeho jaziev. Sotva počuteľné si vzdychne, ale neprebudí sa. Musím sa usmiať. Pobozkám ho na ďalšiu jazvičku a on otvára oči.   „Ahoj,“ usmejem sa na neho previnilo.   „Ahoj,“ odpovedá neisto. „Čo to robíš?“   „Pozerám sa na teba.“ Prstami schádzam po tenkom prúžku chĺpkov, tiahnucim sa dolu po jeho podbrušku. Schmatne mi ruku a privrie oči. Ale potom sa usmeje – tým oslňujúcim bezstarostným úsmevom – a ja sa upokojujem. Moje tajné dotyky zostali neodhalené.   Prečo mi nedovolíš sa ťa dotýkať?   Zrazu sa skloní nado mňa, tlačí ma do matraca, ruky položené na mojich a v tvári varovanie. Špičkou nosa sa otrie o môj.   „Mám dojem, že ste mali niečo za lubom, slečna Steelová,“ obviňuje mňa, ale úsmev mu z tváre nemizne.   „Vo vašej blízkosti mám rada niečo za lubom.“   „Naozaj?“ zapradie a zľahka ma pobozká. „Sex, alebo až po raňajkách?“ sonduje. Z jeho skrytého pohľadu stále presvitá rozmarnosť. Cítim, ako sa ku mne dole tlačí… a tak mu panvou vychádzam v ústrety.   „Skvelá voľba,“ zamumle a bozkmi si razí cestu od môjho hrdla až k prsiam.      Stojím pred svojím bielizníkom, pozerám do zrkadla a snažím sa prinútiť svoj účes, aby sa tváril štýlovo – lenže na to už mám príliš dlhé vlasy. Ja som už v džínsoch i tričku a čerstvo vymydlený Christian sa za mnou práve oblieka. Očami žiadostivo hltám jeho telo. „Ako často cvičíš?“ pýtam sa ho.   „Každý pracovný deň,“ odpovedá a zapína si gombíky nohavíc. „Čo všetko robíš?“   „Behám, posilňujem, nejaký ten kickbox,“ pokrčí plecami. „Kickbox?“   „Áno. Mám osobného trénera, je to bývalý olympionik. Volá sa Claude. Je to naozaj trieda, páčil by sa ti.“   Obraciam hlavu a pozerám sa, ako si zapína bielu košeľu.   „Čo myslíš tým, že by sa mi páčil?“   „Páčil by sa ti ako tréner.“   „Načo by som potrebovala osobného trénera? Nato, aby som bola fit, mi stačíš ty,“ uškrniem sa na neho.   Ladne ku mne pristupuje, zozadu ma objíma a stretáva sa s mojím pohľadom v zrkadle.   „Ale, miláčik, ja chcem, aby si bola fit aj na to, čo s tebou zamýšľam ďalej. Potrebujem, aby si mi stačila.“   Vnímam, ako sa mi valí krv do tváre, keď moju myseľ zaplavujú spomienky na herňu. No… Červená mučiareň je skutočne vyčerpávajúca. Chce ma tam azda znovu vziať? Chcem sa tam vôbec vrátiť?   Samozrejme, že chceš! zhúkne na mňa vnútorná bohyňa z pohovky.   Upieram pohľad do tých bezodných, uhrančivých sivých hlbočín.   „Ty vieš, že to chceš,“ artikuluje bez slov.   Som nepochybne červená a navyše mi hlavou prebehne nevítaná a nepríjemná myšlienka, že Leila s ním pravdepodobne krok držala. Mám pevne zomknuté pery a Christian sa mračí.   „Čo?“ dožaduje sa znepokojene.   „Nič,“ zavrtím hlavou. „Dobre, chcem sa s tým Claudom stretnúť.“   „Ty chceš?“ rozžiari sa neveriacim údivom. Musím sa nad tým jeho výrazom usmiať. Vyzerá, akoby vyhral v lotérii… aj keď, Christian si pravdepodobne nikdy nestavil – nepotrebuje to.   „Bože, tak dobre – ak ti to urobí takú radosť,“ zaškerím sa.   Povolí svoje zovretie a pobozká ma na tvár. „Ani si nedokážeš predstaviť akú,“ vydýchne. „Takže – čo máš dnes v pláne?“ Privinie si ma, až ma z toho príjemne zamrazí po tele.   „Chcela som si dať zastrihnúť vlasy a, ehm… potrebujem si dať uhradiť šek a kúpiť auto.“   „Aha,“ vecne hlesne a zahryzne si do pery. Potom zo mňa sníme jednu ruku a hľadá vo vrecku džínsov, odkiaľ vyťahuje kľúče od môjho malého audi.   „Je tu,“ povie ticho s neistým výrazom.   „Ako to myslíš, je tu?“ poviem naštvane. Doparoma. To preto, že som nahnevaná. Aj moje podvedomie ho prebodáva naštvaným pohľadom. Ako sa opovažuje?!   „Taylor ho priviezol. Ešte včera večer.“   Otváram ústa a zase ich zatváram, celkovo dvakrát, a rovnako zostávam nemá. On mi vracia to auto. Dofrasa. Prečo som to nepredvídala? No, túto hru môžu hrať dvaja. Siaham si do vrecka nohavíc a vyberám z neho obálku s jeho šekom.   „Tu… to je tvoje.“   Spýtavo sa na mňa zahľadí, potom spoznáva tú obálku, v obrannom geste zdvíha obe ruky a cúva.   „Nie, nie. To sú tvoje peniaze.“   „To teda nie sú. Chcem to auto od teba kúpiť.“   Jeho výraz prekonáva dramatickú zmenu. Zlosť – áno, v tvári sa mu na okamih zračí zlosť.   „Nie, Anastasia. Tvoje peniaze, tvoje auto!“ vyštekne na mňa.   „Nie, Christian. Moje peniaze, tvoje auto. Kúpim ho od teba.“   „Dal som ti ho ako darček k promócii.“   „Keby si mi dal napríklad pero – to by bol vhodný darček k promócii. Ale ty si mi dal audi.“   „Naozaj sa o tom chceš dohadovať?“   „To teda nechcem.“   „Fajn – tu sú kľúče,“ položí ich na bielizník.   „Takto som to nemyslela!“   „Koniec diskusie, Anastasia. Neprovokuj ma.“   Zamračím sa na neho, ale potom dostávam nápad. Beriem tú obálku a trhám ju napoly, a potom ešte raz a vyhadzujem tie zdrapy do koša. Teda, to je fakt skvelý pocit.   Christian si zachováva ľahostajný pohľad, ale ja viem, že som v ňom práve spustila jadrovú reakciu a mala by som hodiť spiatočku.   Premýšľavo si začína masírovať bradu.   „Ako vždy ste jedna veľká výzva, slečna Steelová,“ precedí. Otočí sa na päte a odkráča do vedľajšej izby. Tak takúto reakciu som naozaj nečakala. Skôr som sa pripravovala na nefalšovaný armageddon. Zadívam sa na seba do zrkadla, pokrčím plecami a robím si chvost.   Lenže som zvedavá. Čo tam ten Tieň robí? A tak ho nasledujem a vzápätí ho nachádzam s telefónom pri uchu.   „Áno, dvadsaťštyritisíc dolárov. Ihneď.“   Dvíha ku mne oči s ešte stále kamennou tvárou.   „Dobre… V pondelok? Výborne… Nie, to je všetko, Andrea.“   Razantne ukončí hovor.   „Príde ti to na účet. V pondelok. Nezahrávaj sa so mnou.“ Je rozpálený dobiela, ale to mi je ukradnuté.   „Dvadsaťštyritisíc dolárov?!“ skoro zajačím. „A odkiaľ poznáš číslo môjho účtu?!“   Moja nahnevaná reakcia ho schladí.   „Viem o tebe všetko, Anastasia,“ povie potichu.   „Moje auto v žiadnom prípade nemalo cenu dvadsiatich štyroch tisíc dolárov!“   „S tým by som aj súhlasil, lenže tajomstvo úspechu tkvie v znalosti trhu, či už kupuješ, alebo predávaš. Nejaký šialenec tú pojazdnú truhlu chcel a bol ochotný za ňu toľko dať. Zrejme je to veterán. Opýtaj sa Taylora, ak mi neveríš.“   Zlostne na neho zagánim a on mi to rovnako odplatí – dvaja tvrdohlaví blázni, čo sa usilujú vzájomne prebodnúť pohľadom.   A potom to zacítim – to napätie, tú energiu, ktorá medzi nami prúdi – hmatateľnú, ako nás k sebe ťahá. Zrazu ma schytí a natlačí ma na dvere, ústa pevne pritlačené k mojim a žiadostivo si ma nárokuje. Rukou položenou na mojich bokoch si ma tlačí k lonu, druhou mi zachádza do vlasov na zátylku a ťahá za ne, aby mi zaklonil hlavu. Prsty mám zaborené v jeho vlasoch, kŕčovito ich zvieram a priťahujem si ho za ne. Tlačí sa na mňa, väzní ma svojím vlastným telom a pritom lapá po dychu. Vnímam, ako veľmi ma chce, a som ako omámená, hlava sa mi krúti z jednoduchého vedomia, že ma tak zúfalo potrebuje.   „Prečo, prečo mi vzdoruješ?“ hundre medzi horúcimi bozkmi.   V žilách mi vrie krv. Vari na mňa bude mať taký vplyv už navždy? A ja na neho?   „Pretože môžem,“ vydýchnem odpoveď. Skôr zacítim, než uvidím, ako sa mi pritlačený do krku usmeje. Čelom sa oprie o moje.   „Bože, ako ja by som ťa teraz chcel, lenže mi došli kondómy. Nikdy sa ťa nenabažím. Doháňaš ma k šialenstvu.“   „Aj ty mňa,“ zašepkám. „V každom ohľade.“   Potrasie hlavou. „Poď. Zájdeme si niekam na raňajky. A viem o mieste, kde si môžeš dať ostrihať tie vlasy.“   „Tak dobre,“ prijímam. A ako mávnutím čarovného prútika je naša hádka preč.      „Ja to zaplatím.“ Dvíham účet za raňajky skôr ako on. Zamračí sa na mňa. „So mnou musíš byť rýchly, Grey.“   „To máš teda pravdu,“ povie zatrpknuto, aj keď mám dojem, že si zo mňa uťahuje.   „Netvár sa tak namosúrene. Som o dvadsaťštyritisíc dolárov bohatšia, než som bola dnes ráno. Môžem si dovoliť minúť,“ mrknem na účet, „… dvadsaťdva dolárov a šesťdesiatsedem centov za raňajky.“   „Tak ďakujem,“ vypľuje s nechuťou. Au, trucovitý školák je späť.   „A kam teraz?“   „Naozaj sa chceš dať ostrihať?“   „Jasné, veď sa pozri.“   „Mne sa takto páčiš. Vždy sa mi páčiš.“   Sčerveniem a zabodnem pohľad do lona na svoje vzájomne prepletené prsty. „Večer má predsa tvoj otec to stretnutie.“   „Viem o tom, bude to dosť formálne.“ Aha…    „Kde sa to koná?“   „U našich doma. Majú veľký záhradný stan. To vieš, tie ich profesie.“   „A čoho sa týka tá dobročinnosť?“   Christian si otiera dlane o stehná a zrazu pôsobí neisto.   „Je to nadácia pre rodičov drogovo závislých deciek. Volá sa Spoločne to zvládneme.“   „To znie ako dobrý dôvod,“ prehodím opatrne.   „Tak dobre, vyrazíme.“ Postaví sa a tým našu konverzáciu efektívne utne. Natiahne ku mne ruku, a keď ho za ňu beriem, pevne ma ňou zovrie.   Je to zvláštne. Niekedy je taký otvorený a inokedy zase úplne nepriestrelný. Odvádza ma von z reštaurácie a spoločne kráčame ulicou. Je krásne príjemné ráno. Slnko svieti a vzduch vonia kávou a čerstvo upečeným chlebom.   „Kam to ideme?“   „Prekvapenie.“   No dobre. Prekvapenia teda veľmi nemusím.   Po dvoch blokoch chôdze začínajú obchody vyzerať rozhodne luxusnejšie. Ešte som nemala príležitosť sa v Seattli porozhliadnuť, ale tu musíme byť naozaj kúsok od nášho bytu. Kate bude nadšená. Je tu množstvo malých butikov na ukojenie jej módnej posadnutosti. Vlastne som si chcela kúpiť sukňu do práce…   Christian sa zastavuje pred veľkým, špičkovo vyzerajúcim salónom krásy a otvára mi dvere. Nesie názov Esclava. Interiér je celý biely a v koži. V strohej bielej recepcii sedí mladá blondínka v nažehlenej bielej uniforme. Keď vstupujeme, pozrie na nás.   „Dobré ráno, pán Grey,“ zašvitorí, a zatiaľ čo usilovne kmitá mihalnicami, líca jej zaplavuje rumenec. To je vplyv pána Greya. No pozrime sa, ona ho pozná! Ako to?   „Dobré, Greta.“   A on pozná ju. O čo tu ide?   „Tak ako zvyčajne, pane?“ Overuje si blondína úslužne. Má šialene ružový rúž.   „Nie,“ vyráža zo seba Christian a hádže na mňa nervózny letmý pohľad.   Tak ako zvyčajne? Čo to má znamenať?   To je pravidlo číslo šesť, ten prekliaty salón krásy. To budú tie hlúposti s voskom… Doparoma!   To sem vodil všetky svoje subky? Možno aj Leilu. Čo si o tom mám, dočerta, myslieť?   „Slečna Steelová vám sama povie, čo by rada.“   Prepichujem ho pohľadom. On tu nenápadne zavádza tie svoje pravidlá. Už som mu kývla na osobného trénera – a teraz toto?   „Prečo tu?“ zasyčím na neho.   „Vlastním to tu. A ešte tri ďalšie podobné miesta.“   „Ty to vlastníš?!“ zaskočí mi od prekvapenia. No, tak to je fakt nečakané!   „Iste. Je to taká vedľajšia činnosť. Na tom nezáleží – čokoľvek chceš, tu to dostaneš, na jednom mieste. Najrôznejšie druhy masáží: švédsku, šiacu, horúce kamene, reflexné masáže, kúpele, kozmetiku – všetky tie veci, čo ženy milujú – skrátka všetko. Pod jednou strechou,“ ležérne mávne svojou dlhoprstou rukou.   „Aj depiláciu voskom?“   Zasmeje sa. „Áno, tú takisto. A všade,“ šepká mi sprisahanecky do ucha a potom si vychutnáva moje rozpaky.   Celá červená sa obraciam ku Grete, ktorá na mňa nedočkavo hľadí. „Prosila by som zastrihnúť vlasy.“   „Zaiste, slečna Steelová.“   Greta Ružový Rúž s nemeckou akurátnou efektivitou skúma monitor svojho počítača.   „O päť minút bude voľný Franco.“   „Franco je fajn,“ ubezpečuje ma Christian. Ja sa to všetko snažím nejako zniesť. Christian Grey, pán výkonný riaditeľ, vlastní sieť salónov krásy.   Keď po ňom strelím pohľadom, všimnem si, ako z ničoho nič bledne – niečo, alebo niekoho si všimol. Obraciam sa, aby som videla, kam sa pozerá, a zisťujem, že sa vzadu v salóne vynorila elegantná platinová blondína, zatvára za sebou dvere a hovorí s jedným z vlasových štylistov.   Platinová blondína je vysoká, opálená a krásna. Môže mať okolo štyridsiatky, možno aj po nej – ťažko povedať. Má tú istú uniformu ako Greta, lenže čiernu. Vyzerá úchvatne. Vlasy jej žiaria ako nejaká aura ostrihaná do ostrého mikáda. Keď sa obzrie, zbadá Christiana a usmeje sa na neho – vrelým oslňujúcim úsmevom, akým sa zdravia starí priatelia.   „Ospravedlň ma,“ zahučí Christian náhlivo.   Chvatne prechádza salónom, míňa všetkých tých kaderníkov v bielom a ich učňov pri umývadlách, až sa dostane až k nej. Ale sú príliš ďaleko na to, aby som počula, o čom sa rozprávajú. Platinová blondína ho so zjavnou náklonnosťou víta, bozkáva ho na obe líca, ruky má pritom položené na jeho predlaktí. Živo spolu komunikujú.   „Slečna Steelová?“   Greta, tá recepčná, sa snaží upútať moju pozornosť.   „Vydržte chvíľku, prosím.“ Fascinovaná sledujem Christiana.   Platinová blondína otáča hlavu, zahľadí sa mojím smerom a obdarí ma oslňujúcim úsmevom – akoby ma poznala. Zdvorilo jej ho opätujem.   Christian vyzerá, že ho niečo rozrušilo. Oponuje jej a ona sa zatvári zmierlivo, v obrannom geste mu ukáže obe dlane a usmeje sa na neho. Aj on na ňu – evidentne sa poznajú veľmi dobre. Žeby spolu dlho pracovali? Možno mu to tu vedie – nakoniec, má taký autoritatívny výraz.   To poznanie do mňa narazí ako búracie kladivo. Zrazu to viem, úplne presne, na nejakej inštinktívnej úrovni. Viem, o koho ide. Je to ona. Úchvatná, staršia, prekrásna.   Pani Robinsonová.      
Kapitola 5               „Greta, s kým sa to pán Grey rozpráva?“ Koža na hlave mi mravčí neblahou predtuchou a všetky vlasy mám v pozore, asi sa chystajú preraziť strechu budovy. Podvedomie na mňa jačí, aby som za nimi hneď vyletela. Napriek tomu sa tvárim dostatočne vyrovnane.   „Ach, to je pani Lincolnová. Vlastní to tu spoločne s pánom Greyom.“ Zdá sa, že Greta je celá šťastná, že sa o tú informáciu môže podeliť.   „Pani Lincolnová?“ Myslela som si, že je rozvedená. Možno sa znovu vydala za nejakého iného ťuťmáka.   „Áno. Väčšinou tu nebýva, ale jeden z našich laborantov dnes ochorel, tak ho zastupuje.“   „Poznáte jej krstné meno?“   Greta sa na mňa pozrie a v zamyslení nad mojou všetečnou otázkou mraští obočie a špúli svoje jasnoružové pery. Dočerta, možno som zašla príliš ďaleko.   „Elena,“ odpovedá takmer zdráhavo.   Pociťujem zvláštnu úľavu – môj šiesty zmysel ma nesklamal. Šiesty zmysel?! odfrkne si moje podvedomie. To skôr pedozmysel!   Stále sú pohrúžení do rozhovoru. Christian Elene prudko niečo vysvetľuje a ona sa zdá byť znepokojená. Prikyvuje mu a pritom mení výraz v tvári. Potom vrtí hlavou, dvíha ruku, upokojujúco mu hladí rameno a pritom si hryzie peru. Ďalšie prikývnutie a nasleduje letmý pohľad mojím smerom, po ktorom prichádza malý povzbudivý úsmev.   Konšternovaná sa na ňu pozerám. Myslím, že som v šoku. Ako ma mohol zobrať práve sem?!   Niečo Christianovi hundre, on sa na mňa rýchlo obzrie, otočí sa späť a odpovedá jej. Ona prikývne a mne sa zdá, akoby mu priala šťastie. Lenže moje sledovacie schopnosti nie sú tak dobre vyvinuté.   Môj Tieň sa ku mne pomaly vracia a v tvári sa mu zračí nervozita. To by som si vyprosila! Pani Robinsonová mizne v zákulisí a zatvára za sebou dvere.   Christian mraští obočie.   „Si v poriadku?“ pýta sa napäto, obozretne.   „Nie tak celkom. Nechcel si ma predstaviť?“ poznamenám tvrdo a chladne.   Od prekvapenia mu padá sánka. Vyzerá, akoby som mu podrazila nohy.   „Ale ja som myslel…“   „Preboha, niekedy si tak…“ A dochádza mi reč. „Rada by som odišla, prosím.“   „Prečo?“   „Ty vieš prečo,“ prevrátim oči.   Len sa na mňa pozerá a spaľuje ma pohľadom.   „Ospravedlňujem sa, Ana. Nevedel som, že tu bude. Nikdy tu nebýva. Otvorila ďalšiu pobočku v Bravern Center, zvyčajne sídli tam. Jednoducho tu dnes niekto ochorel.“   Prudko sa zvrtnem a vyrážam k dverám.   „Franca nebudeme potrebovať, Greta,“ zavolá Christian, keď vychádzame von. Musím potláčať nutkanie utiecť. Chce sa mi bežať, rýchlo a veľmi ďaleko. Mám až zúfalú potrebu sa rozplakať. Skrátka, chcem sa dostať čo najďalej od tejto mizérie.   Zatiaľ čo ja sa snažím nejako to všetko vstrebať, Christian ma ticho nasleduje. Pochodujem s rukami pevne ovinutými okolo trupu, s hlavou sklonenou a vyhýbam sa jednotlivým stromom na Druhej avenue. On múdro nerobí žiadne pokusy sa ma dotknúť. V hlave sa mi roja tisíce otázok. Som zvedavá, či mi ich pán Vyhýbavý zodpovie.   „Tam si bral svoje subky?!“ vyšteknem.   „Niektoré z nich áno,“ odpovedá ticho, úsečne.   „Aj Leilu?“   „Tú tiež.“   „Vyzerá to tam dosť zánovné.“   „Nedávno to prešlo modernizáciou.“   „Jasné. Takže pani Robinsonová poznala všetky tvoje subky.“   „Áno.“   „A ony o nej vedeli?“   „Nie. Žiadna z nich. Len ty.“   „Ale ja nie som tvoja subka.“   „Nie, to celkom určite nie si.“   Nezastavujem a otáčam sa k nemu čelom. Oči má rozšírené a plné strachu. Pery stlačené do tvrdej nekompromisnej čiarky.   „Vidíš, aké je to celé nahovno?“ precedím a prevŕtam ho pritom pohľadom.   „Vidím. A je mi to ľúto.“ Aspoň má toľko slušnosti, že sa zatvári pokorne.   „Chcem sa dať ostrihať. Najlepšie tam, kde si netrtkal žiadnu klientku ani nikoho z personálu.“   Až to s ním mykne.   „A teraz ma ospravedlň.“   „Neutekáš odo mňa, však nie?“ uisťuje sa.   „Nie, len chcem to hlúpe strihanie. Niekde, kde môžem zavrieť oči, dať si umyť vlasy a zabudnúť na všetku tú… záťaž, čo so sebou vláčiš.“   Rukou si prečeše vlasy. „Môžem zariadiť, aby Franco prišiel ku mne alebo k tebe,“ navrhuje rozvážne.    „Je veľmi krásna.“   Prekvapene zažmurká. „Áno, to je.“   „Je stále vydatá?“   „Nie, rozviedla sa asi pred piatimi rokmi.“   „Tak prečo nie si s ňou?“   „Pretože sa to medzi nami skončilo. Už som ti to hovoril.“   Odrazu sa zamračí. Dvíha ruku so vztýčeným ukazovákom a z vrecka riflí loví BlackBerry. Musel mu tam len vibrovať, pretože som ho nepočula zvoniť.   „Welch?“ ohlasuje sa ostro a potom sa započúva.   Stojíme na Druhej avenue a ja sa pozerám pred seba na mladý smrekovec, ktorého uzunké ihličky majú tú najčerstvejšiu zelenú farbu. Okolo nás prechádzajú ľudia pohrúžení do svojich sobotňajších ranných činností. Každý z nich nepochybne rozjíma o svojich vlastných problémoch. Zaujímalo by ma, či tiež riešia fanatické prenasledovanie bývalými subkami, očarujúce bývalé dominy, alebo muža, ktorý nemá ani poňatia o koncepcii ochrany súkromia zakotvenej v právnom systéme Spojených štátov.   „Zabil sa pri autonehode? Kedy?“ vytrháva ma Christian zo zamyslenia.   Panebože. Kto? Napínam uši.   „To je už druhýkrát, čo nám ten bastard nepomohol. Musel to vedieť. To mu je úplne ľahostajná?“ Znechutene zavrtí hlavou. „Začína to dávať zmysel… Nie… vysvetľuje sa tým prečo, ale nie kde.“ Christian sa okolo nás rozhliada, akoby niečo hľadal, a ja sa pristihnem, že robím to isté. Moju pozornosť však nepúta nič. Sú tu len ľudia, ktorí nakupujú, ruch ulice a stromy.   „Je tu so mnou,“ pokračuje Christian. „Počúva… Áno… Nie. Dva alebo štyri, dvadsaťštyri hodín denne, sedem dní v týždni… Do toho som ešte nenahryzol.“ Pozerá sa priamo na mňa.   Do čoho ešte nenahryzol? Mračím sa naňho a on ma obozretne pozoruje.   „Čože…?“ hlesne a s rozšíreným pohľadom bledne. „Chápem. Kedy?… Len tak nedávno? Ale ako?… Bez preverenia?… Rozumiem. Pošlite e-mailom meno, adresu a fotky, ak nejaké máte… Dvadsaťštyri sedem, počínajúc dnešným popoludním.“ Položí.   „Čo?!“ udriem na neho podráždene. Tak povie mi, o čo ide?   „To bol Wplch.“   „Kto je Welch?“   „Môj bezpečnostný poradca.“   „Fajn. A čo sa stalo?“   „Leila asi pred tromi mesiacmi opustila manžela. Utiekla s nejakým chlapíkom, ktorý sa zabil pri búračke pred štyrmi týždňami.“   „Aha.“   „Ten debil o tom musel vedieť,“ vypľuje zlostne. „Je to smutné, o to tu ide. Poď.“ Natiahne ruku a ja ho za ňu automaticky chytím… ale vzápätí sa mu zase vytrhnem.   „Tak moment. Práve sme boli uprostred rozhovoru o nás. O nej, o tvojej pani Robinsonovej.“   Christianovi tvrdne výraz. „Nie je to žiadna moja pani Robinsonová. A môžeme sa o tom porozprávať u mňa doma.“   „Ale ja nechcem ísť k tebe. Chcem si dať ostrihať vlasy!“ vypením. Keby som sa tak mohla sústrediť na túto jedinú vec…   Znova vyťahuje BlackBerry z vrecka a vyťukáva nejaké číslo.   „Greta, Christian Grey. Chcem, aby bol Franco do hodiny u mňa. Opýtajte sa pani Lincolnovej… Fajn.“ Odloží telefón. „Príde o jednej.“   „Christian…!“ vyhŕknem rozhorčene.   „Anastasia, Leila očividne trpí nejakou psychickou poruchou. Neviem, či sa zaujíma o mňa alebo o teba, alebo kam až je schopná zájsť. Teraz pôjdeme k tebe, zbalíme ti nejaké veci a zostaneš u mňa, pokiaľ ju nenájdeme.“   „Prečo by som to robila?“   „Pretože tak ťa udržím v bezpečí.“   „Ale…“   Zapichne do mňa namosúrený pohľad. „Ideš ku mne, aj keby som ťa tam mal dovliecť za vlasy.“   Pozerám na neho s ústami dokorán… to je neuveriteľné: Päťdesiat Odtieňov Sivej ožíva všetkými farbami na širokouhlom plátne.   „Myslím, že preháňaš.“   „To teda nepreháňam. Môžeme ten rozhovor dokončiť u mňa. Poď.“   Zakladám si ruky na prsiach a tentoraz prevrtávam pohľadom ja jeho. Toto už zašlo príliš ďaleko.   „Nie!“ vyhlásim tvrdohlavo. Musím mu odporovať.   „Môžeš ísť sama, alebo ťa ponesiem. Mne je to jedno, Anastasia.“   „To by si si nedovolil!“ vyštartujem po ňom. Predsa neurobí scénu uprostred Druhej avenue.   Pobavene dvíha jeden kútik úst, ale tento poloúsmev sa k jeho očiam ani nepriblíži.   „Miláčik, my obaja vieme, že keď mi hodíš rukavicu, zdvihnem ju viac než rád.“   Vzájomne sa prepaľujeme pohľadmi – a on sa zrazu prudko zohýna, chytá ma okolo stehien a dvíha ma. Skôr než sa spamätám, visím mu cez plece.   „Polož ma!“ vykríknem. Panebože, to je také skvelé si zakričať.   Vyráža ulicou bez toho, aby mi venoval akúkoľvek pozornosť. Pevne mi uťahuje ruku okolo stehien a tou druhou ma capne po zadku.   „Christian!“ zvriesknem. Ľudia na nás zízajú. Viac ponižujúce to už byť nemôže. „Ja pôjdem! Pôjdem sama.“   Postaví ma na zem, a skôr než sa vôbec stihne narovnať, už masírujem smerom k domovu. Rozčúlená. A vôbec si ho nevšímam. Samozrejme, že je v tom okamihu po mojom boku, ale ja ho ďalej ignorujem. Čo teraz? Som taká vytočená, lenže si nie som istá, prečo vlastne – je toho toľko.   A tak pochodujem späť domov a v duchu si zostavujem zoznam:   1. Niesol ma na pleci – neprijateľné pre každého, kto má viac ako šesť rokov.2. Vzal ma do salónu, ktorý vlastní spoločne so svojou bývalou milenkou – taký stupídny nápad!3. Na to isté miesto, kam bral všetky svoje subky – rovnaká sprostosť.4. Ani si neuvedomil, že je to zlý nápad – a to som si myslela, že mu to páli.5. Má šialené expriateľky… Môžem ho z toho vôbec obviňovať? Som taká napálená, že môžem!6. Pozná číslo môjho účtu – to prekračuje aj rámec fanatického prenasledovania.7. Kúpil SIP – má viac peňazí ako rozumu.8. Trvá na tom, aby som bývala u neho…         … tá hrozba, ktorú predstavuje Leila, musí byť horšia, než sa obával… Ešte včera na tom netrval…   Ale nie, zrazu mi to dochádza. Niečo sa zmenilo. Čo asi? Nezastavujem na mieste a Christian ma napodobňuje. „Čo sa vlastne stalo?“ dožadujem sa odpovede.    Zamračí sa. „Čo máš na mysli?“   „S Leilou.“   „Veď som ti to povedal.“   „Nie, nepovedal. Je za tým ešte niečo. Včera si netrval na tom, aby som bývala u teba. Takže, čo sa stalo?“ Nervózne sa ošíva.   „Christian! Povedz mi to!“ oborím sa naňho.   „Včera sa jej podarilo získať povolenie nosiť zbraň.“   Á, dopekla! Snažím sa tú novinku nejako vstrebať, pozerám na neho, zúrivo žmurká a cítim, ako blednem. Možno omdliem… Čo keď ho chce zabiť? To nie!   „Ale to znamená, že si môže len tak kúpiť zbraň,“ zašepkám.   „Áno,“ pripúšťa upokojujúco. Položí mi dlane na plecia a privinie si ma do náručia. „Nemyslím si, že urobí nejakú hlúposť, ale – jednoducho ťa tomu riziku nechcem vystavovať.“   „Mňa? Ale čo ty?“ desím sa.   Venuje mi zamyslený pohľad. Prudko ho objímem a pritlačím sa k nemu, tvár zaborenú do jeho hrude. Nezdá sa, že by mu to prekážalo…   „Tak už poď,“ zašepká a pobozká ma do vlasov. A je to. Všetok môj hnev je preč. Nie, nie je zabudnutý, len ho momentálne prekryl strach, že by sa mohlo Christianovi niečo stať. Tá predstava je neznesiteľná.   Slávnostne zatváram kufor svojho malého auta a strkám Maca, BlackBerry, iPad a Charlie Tango do batoha.   „Charlie Tango ide s nami?“ čuduje sa Christian. Prikývnem a on sa na mňa zhovievavo usmeje. „V utorok sa vráti Ethan,“ skonštatujem.    „Ethan?“   „Katin brat. Bude tu bývať, kým si v Seattli niečo nenájde.“   Christian si nasadí svoj obvyklý nepreniknuteľný výraz, napriek tomu si všímam, ako do jeho pohľadu preniká chlad.   „Tak to je skvelé, že budeš bývať u mňa. Aspoň tu bude mať viac miesta,“ prehodí potichu.   „Netuším, či má kľúče. Budem sa sem musieť vrátiť.“   Ďalej na mňa bezvýrazné hľadí. Aspoň nič nenamieta.   „Už mám všetko.“   Berie môj kufor a spoločne vychádzame z dverí. Keď potom obchádzame dom, aby sme sa dostali na parkovisko, pristihnem sa, že sa pozerám ponad plece. Netuším, či už nado mnou prevzala vládu paranoja, alebo či ma skutočne niekto sleduje. Christian otvára dvere spolujazdca a venuje mi významný pohľad.   „Tak nastupuješ?“ nabáda ma.    „Myslela som, že budem šoférovať.“   „Nie, šoférujem ja.“   „Čo je zlé na mojom jazdení? Nehovor mi, že vieš, ako som dopadla pri testoch v autoškole… Ani by ma to neprekvapilo, s tými tvojimi detektívnymi sklonmi.“ Možno vie, že som v písomnom teste ledva preliezla.   „Nastúp do toho auta, Anastasia,“ zavrčí na mňa podráždene.   „Tak fajn,“ rýchlo nasadnem. Vážne, mohol by si sa upokojiť.   Možno má ten istý pocit ako ja. Že nás niekto hrozivý sleduje… teda, bledá brunetka s hnedými očami, ktorá sa na mňa z nejakého dôvodu nápadne podobá a veľmi pravdepodobne je ozbrojená.   Christian vyráža do ulíc.   „To mali všetky tvoje subky tmavé vlasy?“   Zamračí sa a letmo na mňa pozrie. „Hej,“ priznáva. Počujem tú neistotu v jeho hlase, asi premýšľa, kam tým mierim.   „Len ma to zaujímalo.“   „Už som ti to hovoril. Preferujem brunetky.“   „Pani Robinsonová nie je brunetka.“   „To bude asi ten dôvod,“ zavrčí. „Naveky mi blondíny znechutila.“   „Ty klameš,“ zalapám po dychu.    „Áno. Klamem!“ odsekne podráždene.   Ľahostajne sa pozerám z okna, pohľadom skúmam každú brunetku, žiadna z nich však nie je Leila.   Takže sa mu páčia len brunetky. To by ma zaujímalo prečo. Alebo mu naozaj pani neskutočne-nádherná-i-keď-staršia-Robinsonová znechutila blondínky? Zavrtím hlavou, ďalší výplach mozgu á la Christian Grey.   „Rozprávaj mi o nej.“   „Čo by si chcela počuť?“ Na čele sa mu objavujú vrásky a hlasom akoby sa ma usiloval odradiť.   „Napríklad o tom vašom obchodnom partnerstve.“   Viditeľne sa uvoľňuje, šťastný, že bude hovoriť len o práci. „Som tichý spoločník. Tento druh biznisu ma nijako zvlášť nezaujíma, ale ona z toho urobila veľmi prosperujúci podnik. Ja som iba investoval a pomohol jej to rozbehnúť.“   „Prečo?“   „Dlhoval som jej to.“   „Naozaj?“   „Keď som odišiel z Harvardu, požičala mi stotisíc, aby som mohol začať podnikať.“   No poteš… ona je tiež bohatá. „Ty si odišiel zo školy?“   „Nebavilo ma to. Dokončil som dva ročníky. Lenže rodičia nemali práve pochopenie, keď som opustil školu.“   Zamyslene krčí čelo. Pán Grey a doktorka Grace Trevelyanová s odmietavým postojom – to si ani nedokážem predstaviť.   „No, nezdá sa, že by si urobil chybu. Aký si študoval odbor?“   „Politika a ekonómia.“   Hmm… to sedí.   „Takže je bohatá,“ poviem.   „Bola to znudená ženuška, Anastasia. Jej manžel bol pracháč – drevársky magnát,“ zamračí sa. „Nenechal by ju pracovať. Však vieš, musel ju mať pod kontrolou. Niektorí chlapi to tak majú.“ Potmehúdsky sa na mňa usmeje.   „Nehovor! Chlap, čo potrebuje mať kontrolu? To znie ako nejaká bájna bytosť!“ Nemyslím, že by som do tej reakcie dokázala vtlačiť ešte viac sarkazmu.   Teraz už sa škerí od ucha k uchu.   „Požičala ti peniaze svojho manžela?“   Prikývne a na perách sa mu objavuje škodoradostný úsmev.   „To je des.“   „Vrátil som mu to aj s úrokmi,“ zahučí temne, keď zachádza do podzemnej garáže Escaly. Ale čo?   „Ako to myslíš?“   Christian zavrtí hlavou, akoby si vybavil nejakú zvlášť trpkú spomienku, a zaparkuje vedľa svojho Audi Quattro SUV. „Vystúp, Franco tu bude každú chvíľu.“      Vo výťahu na mňa uprie skúmavý pohľad. „Stále sa na mňa hneváš?“ overuje si lakonicky.    „Veľmi.“   Prikývne. „Beriem na vedomie,“ povie a zapichne oči priamo pred seba.   Taylor už na nás čaká vo vstupnej hale. Ako to vždy vie? Berie mi kufor.   „Už sa s vami spojil Welch?“ zaujíma sa Christian.   „Áno, pane.“   „A?“   „Všetko je zariadené.“   „Výborne. Ako je na tom vaša dcéra?“   „Je v poriadku, ďakujem, pán Grey.“   „Dobre. O jednej sem príde kaderník – Franco De Luca.“   „Slečna Steelová,“ pokynie smerom ku mne Taylor.   „Zdravím, Taylor. Vy máte dcéru?“   „Áno, madam.“   „Koľko má rokov?“   „Sedem.“   Christian na mňa hádže netrpezlivý pohľad.    „Žije so svojou matkou,“ upresňuje Taylor.    „Aha, chápem.“   Ešte zaznamenávam Taylorov úsmev. Tak to je nečakané. Taylor otcom? Zaujatá tou novou myšlienkou nasledujem Christiana do veľkej izby.   Rozhliadam sa okolo seba. Nebola som tu od chvíle, čo som Christiana opustila. „Si hladná?“   Zavrtím hlavou. Chvíľu ma prísne sleduje, a potom sa zrejme rozhodne nehádať sa.   „Musím vybaviť zopár telefonátov. Urob si tu pohodlie.“   „Dobre.“   Zmizne v pracovni a mňa necháva stáť v tej obrovskej umeleckej galérii, ktorú nazýva domovom, premýšľať, čo si počnem.   Tie šaty! Beriem batoh a vlečiem sa hore do svojej izby, aby som skontrolovala, čo ukrýva šatňa. Stále je preplnená oblečením – všetko je úplne nové, ešte s ceduľkami a cenovkami. Tri dlhé večerné róby, troje malých čiernych a troje ďalších šiat na každodenné nosenie. To muselo stáť peňazí.   Kontrolujem cenovku na jedných večerných šatách. Dvetisíc deväťsto deväťdesiatosem dolárov. Doparoma! Zveziem sa na podlahu.   Toto nie je nič pre mňa. Vložím si hlavu do dlaní a snažím sa v duchu prehrýzť poslednými niekoľkými hodinami. Je to značne vyčerpávajúce. Prečo, prečo som sa len musela zamilovať do niekoho, kto je úplný blázon? Nádherný, sexi ako boh, bohatší než Croesus a blázon, blázon s veľkým B.   Lovím BlackBerry z batoha a vytáčam mamino číslo.   „Ana, zlatko! To je ale doba. Ako sa máš, moja?“   „No… to vieš…“   „Čo sa deje? Stále vám to s Christianom neklape?“   „Mami, je to zložité. Myslím, že to nemá v hlave v poriadku. To bude ten problém.“   „Tak o tom mi hovor. Muži. Občas človek nevie, čo si má o nich myslieť. Bob teraz napríklad premýšľa o tom, či to naše sťahovanie do Georgie bol správny krok.“   „Čo, prosím?“   „No hej, stále hovorí o tom, že by sme sa mali vrátiť do Vegas.“   To je úľava, aj ostatní majú problémy – nie som jediná.   Vo dverách sa objaví Christian. „Tu si. Myslel som, že si utiekla.“ Jeho úľava je jasne viditeľná.   Zdvíham ruku, aby som mu naznačila, že telefonujem. „Prepáč, mami, už musím končiť. Zase ti zavolám.“   „Tak dobre, zlatko – opatruj sa. Mám ťa rada!“   „Ja teba tiež, mami.“   Položím to a zadívam sa na Tieňa. Má vrásky na čele a vyzerá akýsi nesvoj.   „Prečo sa tu schovávaš?“ pýta sa opatrne.    „Ja sa neschovávam. Prepadám tu zúfalstvu.“   „Zúfalstvu?“   „Z toho všetkého, Christian,“ mávnem rukou smerom k tým haldám oblečenia.    „Môžem ďalej?“   „Je to tvoja šatňa.“   Zamračí sa, ale potom sa predo mnou zosunie do tureckého sedu. „Sú to len handry. Ak sa ti nepáčia, pošlem ich späť.“   „Je to s tebou veľmi ťažké, vieš to?“   Párkrát zažmurká a pošúcha si bradu… to svoje krátke strnisko. Prsty sa mi krútia túžbou dotknúť sa ho tam. „Ja viem. Ale snažím sa,“ hlesne.    „Usilovne…“   „Tak ako vy, slečna Steelová.“   „Prečo to vlastne robíš?“   Rozširujú sa mu zreničky a vracia sa mu do očí vystrašený pohľad. „Ty vieš prečo.“   „Nie, to neviem.“   Zaborí si prsty do vlasov. „Ty mi teda dávaš…“   „Mohol by si si nájsť nejakú peknú tmavovlasú subku. Takú, čo by sa ťa spýtala Ako vysoko? zakaždým, keď by si povedal Skoč! Avšak za predpokladu, že by smela hovoriť. Tak prečo ja, Christian? Jednoducho to nechápem.“   Chvíľu ma prenikavo sleduje a ja nemám tušenie, čo sa mu preháňa hlavou.   „Donútila si ma, aby som sa pozeral na svet inak, Anastasia. Nechceš ma kvôli mojim peniazom. Začínam s tebou… dúfať,“ vysvetľuje ticho.   Čože? Pán Záhadný je späť. „Dúfať, že čo?“   Pokrčí plecami. „… že viac,“ vydýchne. „A máš pravdu. Som zvyknutý, že ženy robia presne to, čo im poviem, a keď im to poviem… že robia presne to, čo chcem. Časom ma to prestane baviť. Niečo na tebe je, Anastasia, niečo ma k tebe ťahá, podvedome, a ja tomu nerozumiem. Je to ako volanie sirén, nedokážem ti odolať a nechcem ťa stratiť.“ Načahuje sa a berie ma za ruku. „Neutekaj, prosím ťa. Dôveruj mi trochu a maj so mnou trpezlivosť. Prosím.“   Pôsobí tak zraniteľné… Bože, to sa nedá vydržať. Kľaknem si pred neho a zohnutá mu vtlačím nežný bozk na pery.   „Tak dobre. Dôvera a trpezlivosť – s tým dokážem žiť.“   „To je dobre. Pretože Franco už je tu.“      Franco je malý, má tmavú pleť a je gay. Okamžite si ho obľúbim.   „Také krásne vlasy!“ rozplýva sa s príšerným, pravdepodobne falošným talianskym prízvukom. Stavila by som sa, že pochádza z Baltimoru, alebo tam odniekiaľ, ale jeho entuziazmus je nákazlivý.   Christian nás oboch odvádza do kúpeľne a rýchlo mizne, aby sa zase vrátil so stoličkou zo spálne.   „Tak, ja vás tu nechám,“ utrúsi.   „Grazie, pán Grey,“ zvolá Franco a obracia svoju pozornosť ku mne. „Bene, Anastasia, čo s vami urobíme?“      Christian sedí na gauči a prehŕňa sa v nejakých tabuľkách. Veľkou izbou ticho znejú jemné tóny klasickej hudby. Do nich sa prelína vášnivý hlas ženy, ktorá dáva do spevu všetko. Christian vzhliadne a usmeje sa.   „Vidíte, ja vravieť, že mu bude páčiť!“ vypískne Franco nadšene.   „Vyzeráš nádherne, Ana,“ oceňuje Christian uznanlivo.   „Moja práca tu už koniec,“ vyhlasuje pyšne Franco.   Christian sa dvíha a podíde k nám. „Ďakujem, Franco.“   Franco sa zvrtne, zovrie ma v drvivom objatí a bozkáva na obe líca. „Nikdy nenechajte nikoho iný robiť strihanie vašich vlasy, bellisima Anastasia!“   Zasmejem sa, trochu vyvedená z miery jeho familiárnosťou. Christian ho vyprevádza a za okamih sa vracia.   „Som rád, že si si ich nechala dlhé,“ povie, keď sa ku mne blíži, a pritom mu svietia oči. Prehrabne prstami jeden prameň mojich vlasov.   „Sú také jemné,“ zapradie, bez toho aby zo mňa spustil zrak. „Stále sa na mňa hneváš?“   Keď kývnem, usmeje sa. „Prečo vlastne?“   Prevrátim oči. „Chceš zoznam?“   „Ty máš zoznam?“   „Dlhý.“   „Môžeme ho prebrať v posteli?“   „Nie,“ odujem ústa ako malé dieťa.   „Tak teda pri obede. Niečo by som si dal… nielen jedlo,“ zaškerí sa. „Nedovolím ti, aby si ma zase omámil tou tvojou sexpertízou.“   „Čo presne vás trápi, slečna Steelová? Von s tým.“ Tak dobre…   „Čo ma trápi? No, ten tvoj násilný prienik do môjho súkromia, skutočnosť, že si ma vzal na miesto, kam si vodil všetky svoje milenky na depiláciu intímnych partií, tam, kde pracuje tvoja exdomina. Na ulici si si ma hodil cez plece, akoby som bola šesťročné dieťa, a všetko si to zavŕšil tým, že si nechal tú svoju pani Robinsonovú, aby sa ťa dotýkala!“ Môj prejav postupne naberá úctyhodné decibely.   Dvíha obočie, dobrá nálada je preč.   „To je naozaj dlhý zoznam. Ale ešte raz si to ujasnime – nie je to žiadna moja pani Robinsonová.“   „Smie sa ťa dotýkať,“ opakujem.    Našpúli pery. „Vie, kde môže.“   „Čo to znamená?“   Zachádza si oboma rukami do vlasov a na chvíľku zatvára oči, akoby nejakú vyššiu moc prosil o silu. Potom nasucho preglgne.   „Ty a ja nemáme žiadne pravidlá. Ešte nikdy som nemal vzťah bez pravidiel. Nikdy neviem, kde sa ma chystáš dotknúť, a som z toho nervózny. Tvoj dotyk je totiž…“ zarazí sa a hľadá tie správne slová, „jednoducho znamená viac… oveľa viac.“   Viac? Jeho odpoveď je pre mňa nečakaná, vyvádza ma z miery. Znovu sa medzi nami vznáša to malé slovíčko s veľkým významom.   Môj dotyk znamená… viac.   Ach, bože. Ako mu mám asi odolať, keď hovorí také veci? Sivé oči skúmavo hľadia do mojich, pátravo a nepokojne.   Nesmelo k nemu dvíham ruku a nepokoj sa mení na poplach. Christian sa uhne a ja tú ruku zase spúšťam.   „Hranica prípustnosti,“ šepká naliehavo s panickým výrazom v tvári.   Hoci sa tomu bránim, prežívam drvivé sklamanie. „Ako by si sa cítil ty, keby si sa ma nesmel dotýkať?“   „Zničený a deprimovaný,“ priznáva bez zaváhania.   Ach, ty môj Tieň. Zavrtím nad tým hlavou a venujem mu povzbudzujúci úsmev, po ktorom sa uvoľňuje.   „Budeš mi musieť povedať, prečo presne je to tvoja hranica prípustnosti. Niekedy, prosím.“   „Niekedy,“ zašomre. Zdá sa, že sa cez tú chvíľkovú slabosť v nanosekunde preniesol.   Ako dokáže tak rýchlo prepnúť? Je to ten najmenej predvídateľný človek, akého poznám.   „Takže, teraz zvyšok zoznamu – prienik do tvojho súkromia.“ Ako nad tým premýšľa, špúli pery. „Pretože poznám číslo tvojho účtu?“   „Áno, to je do neba volajúce.“   „Preverujem si všetky svoje subky. Ukážem ti to.“ Zvrtne sa a odchádza do pracovne.   Celá zmätená ho nasledujem. Z uzamykateľnej kartotéky vyťahuje kancelárske dosky. Na ich štítku stojí: ANASTASIA ROSE STEELOVÁ.   Asi ma porazí! Zdvíham k nemu nabrúsený pohľad.   Ospravedlňujúco pokrčí plecami. „Môžeš si to nechať,“ povie ticho.   „Tak to ti teda pekne ďakujem!“ uzemním ho. Rýchlo sa prehŕňam obsahom dosiek. Má tu kópiu môjho rodného listu… preboha… moje hranice prípustnosti, Dohodu o mlčanlivosti, zmluvu… to azda nie je pravda… číslo môjho sociálneho poistenia, životopis, záznamy o zamestnaní.   „Takže ty si vedel, že som pracovala u Claytonovcov?“   „Áno.“   „Nebola to náhoda – to, že si sa tam objavil?“   „Nie.“   Nedokážem sa rozhodnúť, či sa preto mám naštvať, alebo sa cítiť polichotená.   „Toto je pekne úchylné, vieš to?“   „To si nemyslím. Pri tom, čo robím, musím byť opatrný.“   „Ale toto sú osobné údaje.“   „Ja ich nezneužívam. Každý, kto sa aspoň trochu snaží, dokáže si ich zohnať, Anastasia. Aby som mal veci pod kontrolou, potrebujem informácie. Vždy som to tak robil.“ Odhodlane mi hľadí do očí, v tvári nečitateľný, ostro strážený výraz.   „Omyl, ty ich zneužívaš. Poslal si mi na účet dvadsaťštyritisíc dolárov, o ktoré som nestála.“   Pevne zomkne pery. „Už som ti to hovoril. Toľko sa podarilo Taylorovi za to auto dostať. Znie to neuveriteľne, ja viem, ale je to tak.“   „Ale to audi…“   „Anastasia, máš vôbec potuchy, koľko zarábam?“   Zarazene mlčím… samozrejme, že nie. „Nie, prečo by som mala? Ja nepotrebujem poznať zostatok na tvojom účte, Christian.“   Pohľad mu zmäkne. „Ja viem. To je jedna z vecí, čo na tebe milujem.“   Zostávam na neho v šoku civieť. Čo na mne miluje?   „Anastasia, môj hrubý príjem je stotisíc dolárov za hodinu.“   To už mám ústa dokorán. To je obscénne množstvo peňazí.   „Dvadsaťštyritisíc dolárov je ako nič. To auto, tie knihy o Tess, šaty… to všetko je nič,“ chlácholí ma.   Tupo naňho zízam. On to naozaj úplne nechápe. Aké pozoruhodné!   „Keby si bol v mojej koži, ako by si sa po všetkej tej… štedrosti voči svojej osobe cítil?“   Nechápavo ma sleduje… a je to tu, to je celý jeho problém – neschopnosť vcítiť sa do druhého. Ticho začína byť ťaživé.   A potom, konečne, pokrčí plecami. „Ja neviem,“ skonštatuje a vyzerá pritom dokonale zmätený.   Zovrie sa mi srdce. To je ono, v tom tkvie Tieňovo prekliatie, nepochybne. Nedokáže sa do mňa vžiť. No, aspoňže to teraz viem.   „Nie je to práve príjemný pocit. Totiž – iste, si veľmi veľkorysý, ale ja sa preto cítim nepríjemne. Už som ti to povedala mnohokrát.“   Povzdychne si. „Dal by som ti čokoľvek na svete, Anastasia.“   „Ale ja chcem len teba, Christian. Nie všetky tie prídavky.“   „Sú súčasťou balíka. Súčasťou toho, kým som.“   Ach, bože, toto nikam nevedie.   „Nenajeme sa?“ navrhujem. To napätie medzi nami je vyčerpávajúce.   Zamračí sa. „Jasné.“   „Niečo uvarím.“   „Dobre. Inak by to totiž bolo, čo dom dá.“   „Pani Jonesová má cez víkendy voľno? To ješ cez víkend len studené jedlá?“   „Nie.“   „Nie?“   Vzdychne si. „Cez víkendy mi varili subky, Anastasia.“   „Aha… iste,“ pýrim sa. Prečo sa len tak hlúpo pýtam? Šarmantne sa na neho usmejem. „Čo si bude pán priať?“   Zaškerí sa. „Čokoľvek, čo tam pani nájde,“ zapradie.      Po preskúmaní pôsobivého obsahu chladničky sa rozhodnem, že urobím španielsku omeletu. Dokonca sú tu predvarené zemiaky – skvelé. Je to rýchle a jednoduché. Christian je ešte stále v pracovni.   Nepochybne tam preniká do súkromia nejakého nič netušiaceho chudáka a zhromažďuje si o ňom informácie. To pomyslenie je nepríjemné a zanecháva mi horkú pachuť na jazyku. Krúti sa mi z toho hlava – on naozaj nepozná žiadne hranice.   Ak chcem niečo uvariť, potrebujem hudbu. A chystám sa variť úplne nesubmisívne! Zamierim k polici vedľa kozuba a beriem si Christianov iPod. Stavila by som sa, že v ňom budú aj ďalšie pesničky od Leily – len tá myšlienka ma vydesí.   Kde asi teraz je? rozjímam. A čo chce?   Zachvejem sa. Pekné dedičstvo, len čo je pravda. Nie, toto jednoducho nepochopím.   Prechádzam rozsiahlym výberom. Chcela by som niečo povzbudivé. Hmm, Beyoncé – to nevyzerá na Christianov vkus. Crazy In Love. Áno! Aké výstižné. Púšťam si to a poriadne zvyšujem hlasitosť.   Vlním sa naspäť do kuchyne, kde sa rozhliadam po nejakej miske, otváram chladničku a beriem z nej vajcia. Rozbijem ich a za stáleho tanca začínam šľahať.   Pri ďalšom nájazde na chladničku nachádzam zemiaky, šunku a – áno! – ešte hrášok z mrazničky. S tým všetkým sa už dá niečo podniknúť. Nájdem panvicu a postavím ju na platňu, nalejem do nej trochu oleja a vraciam sa k šľahaniu…   Nedostatok empatie, premýšľam. Je to len Christianovo špecifikum? Možno sú všetci muži takí, nerozumejú ženám. Lenže to ja netuším. Možno som neurobila zasa až taký objav.   Priala by som si, aby tu bola Kate – ona by to vedela. Už je preč celé veky. Mala by sa vrátiť koncom týždňa, keď si doprajú tú dodatočnú dovolenku s Elliotom. Zaujímalo by ma, či ich k sebe ešte stále ťahá tá túžba na prvý pohľad.   Jedna z vecí, čo na tebe milujem…   Prestávam šľahať. Toto povedal. Znamená to azda, že je tých vecí viac? Prvýkrát od dnešného stretnutia s pani Robinsonovou sa usmejem – naozajstným, širokým úsmevom od srdca.   Zozadu sa okolo mňa ovíjajú Christianove paže – až z toho preľaknutia nadskočím.   „Zaujímavý výber hudby,“ zašepká a pobozká ma pod ucho. „Krásne ti voňajú vlasy.“ Zaborí mi do nich nos a zhlboka sa v nich nadýchne.   V podbrušku mi rozkvitá prebúdzajúca sa túžba. Nie! Vyvlečiem sa z jeho objatia.   „Stále som na teba naštvaná.“   Zamračí sa. „Ako dlho v tom chceš pokračovať?“ zisťuje a zaborí si prsty do vlasov.   Pokrčím plecami. „Minimálne, pokiaľ sa nenajeme.“   Pery sa mu skrútia v pobavenom úsmeve. Obracia sa a dvíha z pultu diaľkový ovládač, aby vypol hudbu.   „Túto pesničku si si tam uložil sám?“   S neveselým výrazom zavrtí hlavou a ja viem, že to bola ona – Dievčenský Prízrak.   „Nemáš dojem, že sa ti tým snažila niečo naznačiť?“   „No, pri spätnom pohľade, možno,“ pripúšťa potichu.   A máme tu názorný príklad – žiadna empatia. Podvedome si prekríži ruky na prsiach a podráždene zamľaská.   „Prečo ju tam stále máš?“   „Celkom sa mi páči. Ale ak ti vadí, vymažem ju.“   „Nie, to je v pohode. Rada varím s hudbou.“   „A čo by si chcela počúvať?“   „Skús ma prekvapiť.“   S úsmevom odchádza k iPodu, zatiaľ čo ja sa vraciam k šľahaniu.   Za okamih už miestnosť zapĺňa nebesky jemný, oduševnený hlas Niny Simone. Je to jedna z Rayových obľúbených piesní I Put a Speli on You.   Zarazene sa k nemu obraciam tvárou. Čo sa mi to usiluje naznačiť? Začaroval ma predsa už dávno. No teda… jeho výraz sa zmenil, ľahkosť sa niekam vyparila, oči má zrazu temnejšie, uhrančivejšie.   Uchvátené sledujem, ako sa ku mne pomaly blíži, ako nejaký predátor, ktorým koniec koncov je. Ladne našľapuje v súlade s lenivo zmyselným rytmom hudby. Je bosý, na sebe má len bielu košeľu vytiahnutú z džínsov a planúci pohľad.   Nina spieva, „si môj“, práve keď sa Christian ocitá pri mne – jeho úmysly sú úplne jasné.   „Christian, prosím,“ zašepkám s náhle nepotrebnou metličkou v ruke.   „Prosím čo?“   „Nerob to.“   „Nerob čo?“   „Toto.“   Stojí predo mnou a vpíja sa do mňa pohľadom.   „Si si istá?“ vydýchne a vystrie ruku, aby vyslobodil metličku z môjho zovretia a strčil ju späť do misky s vajcami. Srdce mi div nevyskočí z hrude. Toto nechcem… vlastne… chcem to… strašne to chcem.   Je taký vzrušujúci. Je taký sexi a žiaduci! Nejakým spôsobom sa mi darí vymaniť z moci jeho uhrančivého pohľadu.   „Ja ťa chcem, Anastasia,“ zamumle. „Neznášam a zároveň milujem, keď sa s tebou hádam. Je to pre mňa nové. Len sa potrebujem ubezpečiť, že sme v pohode. A toto je jediný spôsob, akým to poznám.“   „To, čo k tebe cítim, sa nezmenilo,“ zašepkám.   Jeho blízkosť je zdrvujúca a zároveň povznášajúca. To známe napätie je tu zasa, všetky nervové vlákna v tele mnou mykajú jeho smerom a vnútorná bohyňa sa azda ani nemôže správať roztopašnejšie. Hypnotizujem riedke chĺpky vo véčku jeho rozhalenej košele a hryziem si peru medzi zubami, bezmocná, zmietaná túžbou – mám chuť mu tam prejsť jazykom.   Je tak blízko, a predsa sa ma nedotýka. Teplo, ktoré z neho sála, mi rozpaľuje pokožku.   „Ani sa ťa nedotknem, kým nepovieš áno,“ zavrní. „Ale ver, že práve teraz, po tom fakt poondiatom predpoludní, chcem jednoducho s tebou splynúť a zabudnúť na všetko okrem nás dvoch.“   Nás dvoch. Aká magická kombinácia dvoch malých mocných slovíčok, ktoré potvrdzujú vzťah. Zdvíham hlavu, aby som pozrela do jeho krásnej, aj keď vážnej tváre.   „Teraz sa ti dotknem tváre,“ vydýchne a zazriem, ako sa mu v očiach krátko mihne prekvapenie, skôr ako sa v nich objaví súhlas.   Dvíham ruku a jemne ju prikladám na jeho tvár, končekmi prstov mu schádzam po strnisku. S výdychom zatvára oči a vychádza môjmu dotyku v ústrety.   Pomaly sa skláňa a ja automaticky nastavím pery tak, aby sa stretli s tými jeho. Zastane tesne nado mnou…   „Áno, alebo nie, Anastasia?“ zašepká.   „Áno.“   Mäkko spája svoje ústa s mojimi, nenásilne nabáda moje pery, aby sa roztvorili, a zároveň okolo mňa ovíja paže a tlačí si ma k telu. Jednou rukou mi putuje nahor po chrbte, prsty mi zapletá do vlasov v zátylku a jemne za ne ťahá, zatiaľ čo druhú ruku rozprestiera pod mojimi bedrami a tlačí ma k sebe. Ticho si vzdychne.   „Pán Grey,“ odkašle si Taylor a Christian ma okamžite púšťa.   „Taylor,“ zasyčí mrazivo.   Obzriem sa a zbadám rozpačitého Taylora, ako postáva na prahu veľkej izby. Obaja na seba pozerajú, akoby si vymieňali informácie na základe nejakej neverbálnej komunikácie.   „Moja pracovňa,“ zavrčí Christian a Taylor náhlivo prechádza naprieč miestnosťou.   „Dokončíme to neskôr,“ pošepká mi Christian a nasleduje ho.   Potrebujem hlboký upokojujúci nádych. Dočerta. To mu nedokážem odolať ani minútu? Potrasiem hlavou, znechutená sama zo seba a vďačná za Taylorovo vyrušenie, aj keď to bolo trápne.   Napadá mi, čo všetko už asi musel Taylor prerušiť v minulosti. Čoho všetkého bol svedkom. Nie, o tom teraz nechcem premýšľať. Obed. Musím uvariť obed.   Zamestnávam sa krájaním zemiakov. Čo asi Taylor chce? Hlavou mi víri – netýka sa to náhodou Leily?   Objavia sa o desať minút neskôr, práve keď je omeleta hotová. Christian ku mne zablúdi neprítomným pohľadom.   „Stretnem sa s nimi o desať minút,“ oznamuje Taylorovi.   „Budeme pripravení,“ odpovedá Taylor a opúšťa miestnosť.   Vyberám dva nahriate taniere a kladiem ich na jedálenský pult.   „Obed?“   „Prosím,“ prijíma Christian a sadá si na jednu z barových stoličiek. Teraz už mám jeho plnú pozornosť. „Nejaký problém?“ sondujem.    „Nie.“   Zagánim naňho. Nechce mi to povedať. Naberám jedlo a sadám si vedľa neho, zmierená s tým, že zostanem v tme.   „Je to dobré,“ hundre Christian uznanlivo, keď si vezme prvý hlt. „Nedala by si si pohár vína?“   „Nie, ďakujem.“ Pri tebe si musím zachovať čistú hlavu, Grey.   Skutočne je to dobré, a to ani nie som nijako zvlášť hladná. Ale jem, je mi totiž jasné, že v opačnom prípade by ma Christian hrešil. Po chvíli Christian pretína naše tiesnivé ticho a púšťa tú istú klasickú skladbu, ktorú som počula predtým.   „Čo je to?“ pýtam sa.   „Canteloube s Piesňou z Auvergne. Táto sa volá Bailero.“   „Je krásna. V akom to je jazyku?“   „To je stará francúzština – presnejšie okcitánčina.“   „Veď ty vlastne vieš po francúzsky. Rozumieš tomu?“ V pamäti sa mi vynára spomienka na plynulú francúzštinu, ktorou prehovoril na večeri u rodičov.   „Niektorým slovám áno,“ usmeje sa, očividne oveľa uvoľnenejšie. „Moja matka mala takú mantru: hudobný nástroj, cudzí jazyk, šport. Elliot hovorí po španielsky, ja s Miou po francúzsky. Elliot hrá na gitare, ja na klavíri a Mia na violončele.“   „Fíha. A čo ten šport?“   „Elliot robí džudo. Mia sa v dvanástich vzoprela a športovať odmietla,“ zasmeje sa, keď si na to spomenie.   „Priala by som si, aby bola moja mama v mojom prípade tiež taká cieľavedomá.“   „Čo sa týka vzdelávania jej detí, je doktorka Grace neoblomná.“   „Musí na teba byť veľmi pyšná. Ja by som teda bola.“   V tvári sa mu mihne nejaká temná myšlienka a na okamih sa zatvári neisto. Chvíľu ma ostražito sleduje, akoby sa ocitol na neprebádanom území.   „Už si sa rozhodla, čo si dnes večer vezmeš na seba? Alebo mám ísť a niečo ti vybrať?“ odrazu znie jeho hlas veľmi stroho.   Čo sa deje? A nahnevane. Prečo? Čo som povedala?   „Uhm… ešte nie. Tie šaty si všetky vyberal sám?“   „Nie, Anastasia, nevyberal. Poskytol som osobne zoznam a tvoju veľkosť predavačke v Nieman Marcusovi. Mali by ti sedieť. A len tak mimochodom, nariadil som nejaké dodatočné bezpečnostné opatrenia na dnešný večer a na ďalších pár dní. S nepredvídateľnou a nevypočítateľnou Leilou v uliciach Seattlu je to zrejme múdre rozhodnutie. A nechcem, aby si chodila von bez sprievodu. Jasné?“   Zarazene zažmurkám. „Jasné.“ Kam sa podel ten Grey musím-ťa-mať-hneď-teraz?   „Dobre, idem im dať inštrukcie. Nezdržím sa dlho.“   „Oni sú tu?“   „Áno.“   Kde?   Christian berie tanier, odkladá ho do drezu a opúšťa miestnosť. Čo to, dočerta, malo znamenať? To je, akoby v sebe nosil niekoľko ľudí naraz. Nie je to náhodou jeden zo symptómov schizofrénie? Musím si to vygoogliť. Beriem svoj tanier, rýchlo oplachujem riad a so spisom ANASTASIA ROSE STEELOVÁ v ruke vyrážam späť do svojej spálne. Len čo sa znova ocitnem v šatni, vyberám tie troje večerných šiat. A teraz, ktoré z nich?      Líham si na posteľ a skáčem pohľadom medzi iPadom, notebookom a BlackBerry. Som zahltená technológiami. Dávam sa do kopírovania Christianovho playlistu z iPadu na Mac a potom si zapínam Google.      Keď vstúpi Christian, ležím krížom cez posteľ a sledujem monitor. „Čo tu robíš?“ vľúdne sa pýta.   Na chvíľku panikárim a premýšľam, či by som ho mala nechať nahliadnuť na stránku, ktorú mám práve otvorenú: Mnohopočetné rozpoltenie osobnosti: Symptómy.   Natiahne sa vedľa mňa a so záujmom sa zahľadí na obrazovku.   „Na tých stránkach si z nejakého konkrétneho dôvodu?“ prehodí nenútene.   Strohý Christian je preč, hravý späť. Ako s ním mám, dočerta, držať krok?   „To je prieskum. Komplikované osobnosti.“ Pozriem naňho s tým najmeravejším výrazom, akého som schopná.   Pery sa mu mykajú priduseným smiechom. „Komplikovaná osobnosť?“   „Taký môj osobný projekt.“   „Takže teraz som váš osobný projekt? To je nejaká vaša vedľajšia činnosť? Žeby vedecký experiment? A to som myslel, že som vaše všetko. Ranili ste ma, slečna Steelová.“   „Ako môžeš vedieť, že sa to týka teba?“   „Tipujem,“ zaškerí sa.   „Je pravda, že si jediný zvrátený, náladový a kontrolou posadnutý maniak, ktorého poznám, a to dôverne.“   „Myslel som si, že som vôbec jediný, koho poznáš dôverne.“   Zarazím sa. „Hej. To tiež.“   „Už si došla k nejakým záverom?“   Obraciam hlavu, aby som sa na neho zahľadela. Leží na boku vedľa mňa, hlavu si podopiera rukou. Tvári sa pobavene a zároveň láskavo.   „Domnievam sa, že nutne potrebuješ intenzívnu terapiu.“ Zdvihnutou rukou mi nežne uhládza vlasy za uši. „A ja sa domnievam, že nutne potrebujem teba. Tu máš,“ podáva mi rúž.   Prekvapene sa zamračím. Je sýtočervený, vôbec to nie je môj odtieň. „Ty chceš, aby som sa tým namaľovala?!“ zjačím. Zasmeje sa. „Nie, Anastasia, len pokiaľ by si chcela. Nie som si istý, či je to tvoja farba,“ uzatvára sucho.   Sadá si, skríži nohy a preťahuje si košeľu cez hlavu. Panebože…   „Páči sa mi ten tvoj nápad s mapou.“ Zarazene na neho hľadím. Aká mapa? „Zakázané územie,“ dodáva na vysvetlenie.    „Aha. Robila som si žarty.“   „Ja nie.“   „Ty chceš, aby som po tebe kreslila rúžom?“   „Aj tak sa umyjem. Nakoniec.“   To by však znamenalo, že sa ho budem smieť voľne dotýkať. Po perách mi preletí malý začudovaný úsmev a potom sa na neho usmejem.   „Čo použiť niečo nezmývateľné, napríklad permanentnú fixku?“   „Mohol by som si to dať vytetovať.“ V očiach mu tancujú iskričky smiechu.   Christian Grey s tetovaním? Devastovať jeho krásne telo, keď je už aj tak dosť poznačené? To nikdy!   „Len žiadne tetovanie!“ zasmejem sa, aby som skryla svoje zdesenie.   „Tak teda rúž,“ uškrnie sa.   Zatváram notebook a posúvam sa nabok. Toto by mohla byť zábava.   „Poď.“ Podáva mi ruku. „Sadni si na mňa.“ Vyzúvam si tenisky, sadám si a potom sa po štyroch k nemu vkrádam. Líha si na chrbát, ale kolená necháva pokrčené.   „Opri sa mi o stehná.“   Obkročmo na neho nasadám, tak ako mi naznačil. Oči má rozšírené a ostražité. Napriek tomu je zrejmé, že ho to baví.   „Zdá sa, že si z toho celkom nadšená,“ poznamenáva lakonicky.   „Odjakživa dychtím po informáciách, pán Grey. A tiež to pre mňa znamená, že sa uvoľníš, pretože budem poznať tvoje hranice.“   Pokrúti hlavou, akoby ani nemohol uveriť tomu, že mi dovolí čmárať mu po tele.   „Vysuň ten rúž!“ prikazuje.   Ejha, jeho superpanovačný tón, ale mne je to fuk.   „Podaj mi ruku.“   Dávam mu ľavú.   „Tú s rúžom,“ prevráti oči.   „Ty si na mňa prevrátil oči?“   „Hej.“   „To je veľmi nezdvorilé, pán Grey. Je mi známe, že existujú ľudia, u ktorých to bezpečne vyvolá násilnú reakciu.“   „Naozaj?“ čuduje sa ironicky.   Podávam mu ruku, v ktorej mám rúž, a on sa nečakane prudko vztyčuje, takže sa takmer dotýkame nosmi.   „Pripravená?“ zavrní tak, až vo mne všetko zovrie. Ach, bože.   „Áno,“ zašepkám. Jeho blízkosť je taká zvodná, to pevné telo je tak tesne pri mne, jeho osobitá vôňa sa mieša so sprchovacím gélom. Pomaly mi dvíha ruku ku krivke svojej kľúčnej kosti.   „Opri ju tam,“ vydýchne. V ústach mám pocit, akoby som zjedla hrsť prachu, keď potom vedie moju ruku dole, z vrcholku pleca, pozdĺž podpazušnej jamky a cez okraj hrude. Rúž za sebou zanecháva širokú, krikľavo červenú šmuhu. Zastane na spodnej hrane hrudného koša a pokračuje naprieč bruchom. Je celý napätý a zdanlivo ľahostajne mi hľadí do očí, ale za tým starostlivo stráženým, akoby prázdnym pohľadom vidím zábrany.   Snaží sa ovládať strach, pevne zatína čeľuste a okolo očí sa mu zračí duševné vypätie. Uprostred cesty cez brucho zo seba dostane: „Tou istou cestou nahor.“ A potom mi púšťa ruku.   Kreslím rovnakú líniu, akú som už vyznačila na ľavej polovici jeho tela. Dôvera, ktorú mi dáva, je opojná. Moju eufóriu však kalí jeho bolesť, ktorú môžem cestou počítať. Sedem malých okrúhlych jaziev, rozsiatych po jeho hrudi. Je to ako cesta temným očistcom – vidieť také ohavné a hrozné znesvätenia jeho krásneho tela.   „Tááák, už to mám,“ zašepkám a snažím sa ovládnuť dojatie.   „Ale nemáš,“ vyvádza ma z omylu a dlhým ukazovákom si naznačí linku pod krkom. Obtiahnem ju a zanechávam za sebou sýtočervenú stopu. Keď ju ukončím, zdvíham pohľad k sivým hlbinám jeho očí.   „A teraz chrbát,“ hlesne. Pohne sa, takže z neho musím zosadnúť. Potom sa otáča a posadí sa do tureckého sedu chrbtom ku mne.   „Rovnako ako vpredu, dookola,“ inštruuje ma priškrtene.   Riadim sa jeho návodom, až kým sa tá karmínová stužka nevinie cez polovicu jeho chrbta, a cestou počítam ďalšie jazvy. Celkom deväť.   Môjtybože! Musím bojovať s nutkaním každú jedinú z nich pobozkať a snažím sa zadržiavať slzy, čo sa mi hrnú do očí. Aký netvor mohol niečo také urobiť? Keď sa znova vraciam hore na jeho rameno, má sklonenú hlavu a napäté telo.   „Okolo krku tiež?“   Prikývne. A tak kreslím ďalšiu čiaru, nadväzuje na tú vpredu a ťahá sa pod jeho vlasmi až na druhú stranu.   „Hotovo,“ vydýchnem si. Teraz vyzerá, akoby na sebe mal nejakú bizarnú vestu telovej farby so sýtočerveným lemovaním.   Od úľavy mu klesajú plecia a potom sa pomaly obracia čelom ku mne.   „To sú moje hranice,“ povie ticho so stmavnutým pohľadom a rozšírenými zreničkami. Od strachu? Z túžby? Chcela by som sa k nemu vrhnúť, ale držím sa. Užasnuto na neho hľadím.   „S tými dokážem žiť. Aj keď, práve teraz by som ťa chcela objať,“ priznávam.   Skrúti pery do nezbedného úsmevu a vo vyzývavom geste roztvára náruč.   „No, slečna Steelová, som iba váš.“   Zvýsknem ako malé dieťa a katapultujem sa mu do nej, až ho tým zrazím na chrbát. Zabuble chlapčenským smiechom, v ktorom je však cítiť aj úľavu, že už má to utrpenie za sebou. Mykne sa tak, že sa nakoniec ocitám pod ním.   „A teraz, kdeže sme to skončili?“ vydýchne a znovu si robí nárok na moje pery.      
Kapitola 6               Ruky mám zapletené v jeho vlasoch a horúčkovito k nemu tlačím ústa, doslova ho hltám a s pôžitkom si vychutnávam dotyky našich jazykov. A on je na tom rovnako, akoby sa do mňa chcel vpiť.   Zrazu ma dvíha do sedu a chytá lem môjho trička, prudko mi ho prevlieka cez hlavu a púšťa ho na podlahu.   „Chcem ťa na sebe cítiť,“ hundre mi nenásytné do pier, zatiaľ čo sunie ruky k háčikom podprsenky. Jediným plynulým pohybom mi ju sťahuje a odhadzuje nabok.   Tlačí ma späť na posteľ a svoje ústa spoločne s jednou rukou presúva k mojim prsiam. Zatínam mu prsty do vlasov, keď vsaje moju bradavku medzi pery a silne za ňu potiahne.   Vykríknem, pretože ma zaplavuje vlna slasti a prechádza mnou, až sa mi z toho zviera každučký sval v lone.   „Áno, miláčik, len nech ťa počujem,“ šepká mi do rozpálenej pokožky.   Bože, ako ja ho chcem, teraz hneď, vnútri! Pohráva si s mojou bradavkou v ústach, ťahá za ňu, a ja sa pod ním zvíjam a zmietam, zmieram túžbou. A vnímam aj jeho túžbu, nasiaknutú… čím vlastne? Úctou. Akoby ma uctieval.   Prstami sa hrá aj s mojou druhou bradavkou, až pod jeho skúsenými dotykmi tvrdne. Potom sa presúva k rifliam, obratne rozopína gombík aj zips a vkráda sa mi do nohavičiek, kde sa ku mne pritlačí rukou.   Keď do mňa vsunie jeden prst, sykavo vypustí vzduch z pľúc. Zdvíham panvu, aby som sa mu natlačila viac do dlane, a on zareaguje tým, že ma začne trieť.   „Ach, miláčik,“ vydýchne nado mnou a venuje mi spaľujúci pohľad. „Ty si taká vlhká.“ Jasne počujem ten úžas v jeho hlase.   „To preto, že ťa chcem,“ dostanem zo seba.   Znovu sa mi vrhá na ústa, sála z neho to lačné zúfalstvo, to, ako veľmi ma potrebuje.   Toto je nové, také to ešte nikdy nebolo, azda len, keď som sa vrátila z Georgie. V hlave mi opäť znejú slová, ktoré predniesol dnes popoludní… Len sa potrebujem ubezpečiť, že sme v pohode. A toto je jediný spôsob, ktorý poznám.   To pomyslenie ma premáha. To vedomie, že na neho mám taký vplyv, že mu dokážem poskytnúť takú mocnú útechu. Aj moja vnútorná bohyňa z toho pradie od blaha.   Dvíha sa, prstami zachádza pod lem mojich nohavíc a sťahuje mi ich. A hneď potom aj nohavičky.   Bez toho aby zo mňa spustil oči, sa postaví, vytiahne z vrecka malý plastový balíček a hodí mi ho. Jedným rýchlym pohybom sa zbavuje džínsov i boxeriek naraz.   Nedočkavo trhám obal, a keď sa ku mne vráti, pomaly mu nasadím kondóm. Chytá ma za obe ruky a líha si na chrbát.   „Ty. Hore,“ zavelí a sťahuje si ma obkročmo nad seba. „Chcem na teba vidieť.“   Vedie ma a ja na neho váhavo dosadám. Pomaly zatvára oči a prepína boky, aby sa so mnou nakoniec úplne spojil, celú ma vyplnil a roztvoril. Zároveň s výdychom sa mu pery formujú do dokonalého veľkého O.   Je to nádherný pocit – takto si ho privlastňovať a zároveň vedieť, že ma vlastní.   Pridržiava ma za ruky a ja netuším, či preto, aby ma podoprel, alebo aby som sa ho nedotýkala. Aj keď, teraz už mám tú svoju mapu. „Je mi v tebe tak skvelo,“ zachraptí.   A tak sa znovu zdvíham, opitá mocou, ktorou nad ním vládnem, a sledujem Christiana Greya, ako sa podo mnou pozvoľna začína trieštiť. Púšťa moje ruky a berie ma za boky, a ja sa mu zapieram o paže. Tvrdo sa proti mne vzoprie, až pritom vykríkne.   „To je ono, miláčik, chcem, aby si ma maximálne vnímala,“ povzbudzuje ma zastrene.   Zakláňam hlavu a robím presne to, čo mi povedal. Pretože toto on vie dokonale.   Pohybujem sa – v perfektnej súhre vychádzam v ústrety jeho rytmu – a všetko ostatné v tej chvíli stráca zmysel. Zostávajú len moje pocity stratené v prázdnote zážitku. Hore a dolu… znova a znova… Otváram oči a pozerám sa na neho, trhane pritom oddychujem. On mi môj pohľad opätuje a oči mu len tak blčia.   „Moja Ana,“ artikuluje nemo.   „Tvoja,“ vzdychnem. „Iba tvoja.“   Nahlas zastoná, znova zatvára oči a zakláňa hlavu. Bože môj… Vidieť Christiana, ako sa blíži k okraju priepasti, to úplne stačí na spečatenie môjho vlastného osudu – ako prvá sa hlasno rútim cez jej hranu, padám dole a krútim sa v špirále, až úplne vyčerpaná pristávam na jeho tele.   „Ach, milovaná!“ vyráža zo seba, vrhá sa za mnou, pevne ma drží a necháva sa tým unášať.   Hlavu mám položenú na jeho hruďi, v zakázanom území, tvár opretú o hebké chĺpky na prsiach. Sťažka oddychujem, spokojná, a snažím sa odolať nutkaniu našpúliť pery a pritlačiť ich k nemu.   Iba na ňom spočívam a lapám po dychu. Rukou mi uhladí vlasy a plynule pokračuje na chrbát, kde mi nežne prechádza končekmi prstov, zatiaľ čo si sám upokojuje dych.   „Si nádherná.“   Zdvíham hlavu a hádžem naňho skeptický pohľad. Po takej reakcii sa zamračí a prekvapuje ma tým, že si prudko sadá, pričom si ma pridŕža rukou ovinutou okolo môjho pása. Chytám sa ho za ramená a naše nosy sa takmer dotýkajú.   „Ty si nádherná,“ opakuje s veľavravným dôrazom.   „A ty si zase občas veľmi milý.“ Zľahka ho pobozkám.   Trochu ma nadvihne a uvoľňuje sa zo mňa. Nepatrne mu pritom mykne tvárou. Nahne sa a tiež ma pobozká.   „Ty nemáš ani potuchy o tom, ako veľmi si krásna, však?“   Cítim, ako sa červenám. Prečo s tým zase začína?   „Všetci tí chlapci, čo za tebou pália – nič ti to nenapovedá?“   „Chlapci? Akí chlapci?“   „Chceš zoznam?“ zamračí sa. „Ten fotograf – je do teba blázon, ten chalan v obchode, brat tvojej spolubývajúcej. Tvoj šéf,“ dodáva trpko.    „Ale, Christian, to predsa nie je pravda.“   „Ver mi. Oni ťa chcú. Chcú, čo je moje.“ Pritlačí si ma k sebe a ja zdvíham ruky, opieram sa mu o plecia, prstami mu vchádzam do vlasov a pobavene si ho premeriavam.   „Moja,“ zopakuje so zábleskom v očiach.   „Áno, tvoja,“ uisťujem ho s úsmevom.   Vyzerá, že ho to upokojilo. A ja sa cítim dokonale v bezpečí, nahá na jeho lone, v posteli, za plného denného svetla sobotňajšieho popoludnia. Kto by si to bol pomyslel? Na jeho exkluzívnom tele sú stále viditeľné stopy rúžu. Aj na obliečkach pozorujem zopár šmúh a okamžite mi napadne, čo z toho asi vyvodí pani Jonesová.   „Tie čiary sú stále vidieť,“ skonštatujem a srdnato mu ukazovákom obtiahnem tú na pleci. Stuhne a poplašene zažmurká. „Chcela by som vyraziť na prieskum.“    Vrhá na mňa udivený pohľad. „Bytu?“   „Nie. Myslela som skôr tú mapu pokladu, čo sme na teba nakreslili.“ Prsty sa mi doslova zvierajú túžbou sa ho dotýkať.   Prekvapene dvíha obočie a neisto zažmurká. Otriem sa nosom o ten jeho.   „Čo presne by to predstavovalo, slečna Steelová?“   Pohnem rukou a prejdem mu prstami po tvári. „Len sa ťa chcem dotýkať všade, kde smiem.“   Hravo mi zovrie ukazovák medzi zubami a ľahko zahryzne.   „Au,“ zaprotestujem a on vycerí zuby a tlmene zavrčí.   „Tak dobre,“ povie, keď ma pustí, ale aj tak z neho srší neistota. „Počkaj.“ Naťahuje sa za mňa, znovu ma trochu dvíha, sťahuje si kondóm a bez akýchkoľvek okolkov ho odhadzuje vedľa postele.   „Tieto veci neznášam. Mám sto chutí zavolať doktorke Greenovej, aby prišla a pichla ti nejakú injekciu.“   „Myslíš, že najlepšia gynekologička v Seattli pribehne na tvoje zapískanie?“   „Dokážem byť veľmi presvedčivý,“ zamumle a strká mi vlasy za ucho. „Franco odviedol skvelú prácu. Ten zostrih sa mi páči.“ Čože?   „Prestaň stále meniť tému.“   Posúva si ma späť, takže na ňom sedím obkročmo, opieram sa mu o pokrčené nohy a tie svoje mám pozdĺž jeho bokov. Zakláňa sa a zapiera sa o lakte.   „Tak sa dotýkaj,“ vyzýva ma vážne, všetok humor z jeho očí je však preč. Vyzerá nervózne, ale snaží sa to nedať najavo.   Fixujem ho očami, naťahujem ruku a bruškom prsta mu prechádzam pod líniou rúžu, krížom cez jeho vypracované brušné svaly.   Trhne sa a ja prestávam.   „Nemusím,“ zašepkám.   „Nie, to je v pohode. Len to chce trochu… adaptácie, z mojej strany. Nikomu som sa takto neodovzdal už veľmi dlho,“ zamyslí sa.   „Pani Robinsonová?“ Tie slová zo mňa vypadnú, ani neviem ako, a nejakým zázrakom sa mi darí nedať na sebe poznať zármutok ani nevraživosť.   Prikývne, očividne nesvoj. „Teraz ju však rozoberať nechcem. Pokazilo by ti to náladu.“   „Zvládla by som to.“   „Ale nezvládla, Ana. Stačí, keď sa o nej zmienim, a vidíš načerveno. Moja minulosť je moja minulosť. Je to fakt. Nemôžem ju zmeniť. A som šťastný, že ty žiadnu nemáš, pretože by som zošalel, keby si mala.“   Zaškerím sa na neho, ale hádať sa mi nechce.   „Zošalel? To ako ešte viac?“ Usmejem sa a dúfam, že tým trochu odľahčím atmosféru.   Mykne mu kútikmi úst. „Šaliem po tebe,“ zašepká.   Srdce mi poskočí radosťou.   „Nemala by som zavolať doktorovi Flynnovi?“   „Nemyslím, že to bude potrebné,“ prehodí sucho.   Posúvam sa dozadu, takže musí natiahnuť nohy, znovu mu prikladám prsty na brucho a nechávam ich kĺzať po jeho pokožke. Opäť zmeravie.   „Páči sa mi, keď sa ťa môžem dotýkať.“ Schádzam k pupku a potom ďalej, po tenkej stužke mäkkých chĺpkov. Zároveň, so zmenou frekvencie dychu, pootvárajú sa mu ústa a tmavne mu pohľad. A ja pod sebou pocítim jemné šklbnutie a rastúci tlak.   O-ou. Druhé kolo.   „Už zase?“ začudujem sa.   Usmeje sa. „Ó, áno, slečna Steelová, už zasa.“      Aký príjemný spôsob trávenia sobotného popoludnia! Stojím pod sprchou a neprítomne sa umývam, dávam si pozor, aby som si nenamočila vyčesané vlasy, a dumám o tom, čo sa stalo v posledných niekoľkých hodinách. Christian a vanilka, zrejme to ide dohromady.   A koľko mi toho dnes poodhalil! Je veľmi ťažké s ním udržať krok a zároveň vstrebávať všetko, čo sa o ňom dozvedám: podrobnosti o jeho zárobku – dočerta, je až nechutne bohatý, zvlášť v porovnaní s niekým takým mladým – to je jednoducho niečo výnimočné – potom všetky tie informácie, čo o mne zhromaždil, a tiež o všetkých ostatných tmavovlasých subkách. Zaujímalo by ma, či ich stále všetky schováva v tej svojej kartotéke.   Moje podvedomie našpúli pery a zavrtí hlavou – ani nad tým nepremýšľaj! Zamračím sa. Len by som do nej nakukla, no nie?   Potom je tu niekde Leila – pravdepodobne ozbrojená – a jej hudobný nevkus v jeho iPode. A čo je horšie, pani Pedofília Robinsonová. Musela by som o nej veľa premýšľať, a to sa mi nechce. Nechcem, aby tá jej žiarivá hriva strašila v našom vzťahu. Christian má pravdu, naozaj vidím červeno, len na ňu pomyslím, tak bude možno lepšie, keď sa ňou nebudem zaoberať vôbec.   Odrazu, celkom rozmrzená, leziem zo sprchy.   A kto by veru nebol? Aká normálna osoba pri zmysloch by toto vykonala pätnásťročnému chalanovi? Ako veľmi sa podpísala na jeho rozpoltenosti? Vôbec ju nechápem. Ale úplne najhoršie je, že on sám hovorí, že mu vraj pomohla. Ako asi?   Znovu si vybavujem jeho jazvy, viditeľný dôkaz príšerného detstva a pripomienka neviditeľných jaziev, ktoré musí niesť na duši. Môj drahý, úbohý Tieň! Dnes hovoril také krásne veci. Šalie za mnou.   Pozerám sa na svoj odraz v zrkadle a spomínam na jeho slová. Po tvári sa mi rozlieva nahlúply úsmev a srdce mi znova zaplesá. Možno by nám to mohlo klapať. Ale ako dlho mu to bude stačiť, kým zo mňa bude chcieť vytĺcť vzdor, pretože prekročím nejakú pomyselnú hranicu?   Môj úsmev sa rozplýva. Toto je niečo, čo nedokážem odhadnúť. Visí to nad nami ako tieň. Zvrátený sex – áno, to dokážem, ale niečo viac?   Podvedomie na mňa upiera prázdny pohľad a tentoraz sa ani nevytasí so žiadnou pichľavou poznámkou. Vraciam sa do svojej spálne, aby som sa obliekla.   Christian je dole a pripravuje sa, nech už tam robí čokoľvek, mám izbu sama pre seba. Práve tak, ako je šatňa preplnená mojím oblečením, tak aj zásuvky bielizníka pretekajú novou spodnou bielizňou. Vyberám si akýsi čierny korzet, na ktorom ešte visí cenovka, čo hlása päťstoštyridsať dolárov. Je ozdobený strieborným lemovaním a hodia sa k nemu tie najmenšie nohavičky. K tomu si beriem podväzkové pančuchy v telovej farbe – sú také jemnučké, z čistého hodvábu. Tie sú fakt… elegantné… a svojím spôsobom… vzrušujúce… naozaj no fakt.   Práve sa naťahujem za šatami, keď vstupuje Christian – bez ohlásenia. To je čo? Mohol si aspoň zaklopať! Akoby na mieste skamenel, len na mňa zíza, sivé oči lačne blčia. Okamžite sa červenám, všade – tak mi to aspoň pripadá. On je v bielej košeli a čiernych nohaviciach od obleku. Tú košeľu nemá hore zapnutú, takže mu ešte stále vidieť ten červený rúž okolo krku… a on na mňa stále hľadí.   „Môžem vám s niečím pomôcť, pán Grey? Predpokladám, že okrem toho neokrôchaného zízania máte aj iný dôvod na túto návštevu.“   „Ďakujem, ale celkom si to neokrôchané zízanie užívam, slečna Steelová,“ pochvaľuje si, postupuje ďalej do izby a pritom ma prepaľuje pohľadom. „Pripomeňte mi, aby som poslal osobné poďakovanie Caroline Actonovej.“   Zamračím sa. Kto to, dočerta, má byt?   „To je osobná predavačka u Niemana,“ poznamenáva, a tým trochu strašidelne odpovedá na moju nevyslovenú otázku. „Aha.“   „Som celkom vyvedený z miery.“   „To vidím. Čo si chcel, Christian?“ obdarím ho Ale no tak! pohľadom.   Opätuje mi to pokriveným úsmevom a vyťahuje z vrecka tie strieborné guľôčky, čím ma úplne vykoľají. Dofrasa! On ma chce vylátať?! Teraz? Prečo?   „Nie je to tak, ako si myslíš,“ vyhŕkne.   „A ako teda?“ zašepkám.   „Napadlo mi, že by si si ich dnes večer mohla zobrať.“ Logický záver, čo vyplýva z jeho vety, zostáva visieť vo vzduchu medzi nami. A pomaly sa zhmotňuje.   „Na tú akciu?“ dostanem zo seba šokovane.   Pozvoľna prikývne a jeho oči sú zrazu akési tmavšie.   Ach, môj…   „Vybiješ ma potom?“   „Nie.“   Na pikosekundu pociťuje ľahké sklamanie.   Zasmeje sa. „Ty by si chcela?“   Len preglgnem. Ja jednoducho neviem.   „Môžeš byť pokojná, už na teba nemienim takto siahnuť, ani keby si ma prosila.“ Ale! To je mi novinka.   „Tak chceš si tú hru zahrať?“ pripomína a dvíha ruku s guľôčkami. „Vždy si ich môžeš vybrať, keď to na teba bude priveľa.“   Zarazene ho sledujem. Vyzerá taký dráždivo zvodný – neupravený, s vlasmi ešte strapatými po našej poslednej súloži, so zastretým pohľadom plným erotickej zmyselnosti a pekne tvarovanými perami, ľahko zdvihnutými vo vyzývavom úsmeve.   „Tak dobre,“ súhlasím ticho. Dočerta, jasné, že áno! Vnútorná bohyňa znovu nabrala schopnosť hovoriť a teraz to vykrikuje zo striech domov.   „Poslušné dievčatko,“ zaškerí sa Christian. „Poď sem, dáme ich, kam patria. Teda, až si obuješ tie topánky.“   Topánky? Obzerám sa a zaregistrujem bledučkosivé semišové lodičky, ktoré ladia k šatám, čo som si vybrala.   Poslúchni ho! zašteká na mňa vnútorná bohyňa.   Christian mi ponúka ruku, aby ma podoprel, než do nich vkĺznem. Sú od Christiana Louboutina, vzor len za tritisíc dvesto deväťdesiatpäť dolárov. Teraz musím byť minimálne o pätnásť centimetrov vyššia.   Odvádza ma k posteli, ale nesadá si, namiesto toho prechádza k jedinej stoličke v miestnosti. Dvíha ju a prenáša, aby ju nakoniec postavil predo mňa.   „Keď kývnem, predkloníš sa a pridržíš sa tej stoličky. Rozumieš?“ inštruuje ma zhrubnutým hlasom.   „Áno.“   „Dobre. Teraz otvor ústa,“ prikazuje mi.   Otváram ich a domnievam sa, že sa mi tam chystá vložiť guľôčky, aby som ich navlhčila. Nie, vsúva mi do nich ukazovák.   „Cmúľaj,“ nabáda ma. Zdvíham ruku a chytám ho za zápästie, pridržiavam si ho zaň. A robím presne to, o čo ma požiadal – vidíš, dokážem byť poslušná, keď chcem.   Chutí po mydle… hmm. Poriadne ho chytím a odmenou sú mi jeho rozšírené oči a pootvorené ústa, ktorými lapá po dychu. Ja sama už v tomto čase žiadny lubrikant nepotrebujem. Zatiaľ čo rytmicky sajem jeho prst a láskam ho jazykom, strká si guľôčky do úst. Keď sa potom pokúša vytiahnuť prst z mojich, zovriem ho medzi zubami.   Usmeje sa a potom karhavo zavrtí hlavou, takže ho zase púšťam. Prikývne a ja sa ohýbam a pevne sa chytám okraja stoličky. Zhŕňa mi nohavičky na stranu a lenivo do mňa zasúva ten prst, zľahka ním krúži, takže ho cítim úplne všade. Nedokážem tomu zabrániť – z pier mi uniká zakvílenie.   Nezdrží sa však dlho a vzápätí svoj prst nahrádza guľôčkami, pekne pomaličky tlačí na každú zvlášť, až sa ocitajú hlboko vnútri môjho tela. Keď sú na mieste, znova mi upraví nohavičky a dáva mi bozk na zadok. Potom mi prejde dlaňami po oboch nohách od členkov až na stehná a nežne ma pobozká do miest, kde sa končia pančuchy.   „Máte veľmi, veľmi fajnové nohy, slečna Steelová,“ hodnotí zamatovým hlasom.   Postaví sa, chytí ma za boky a pritlačí si ma k sebe, takže cítim, ako veľmi sa mu tá naša hra páči.   „Možno si ťa vezmem takto, keď sa vrátime domov. Už sa môžeš narovnať.“   Cítim, ako sa mi krúti hlava. Som nadmieru vzrušená z toho tlaku a rozpínavého pocitu, ktorý mi vo vnútri spôsobujú guľôčky. Christian sa skláňa a bozkáva ma na plece.   „Tieto som ti kúpil na ten ples, čo sa konal minulú sobotu.“ Obtočí okolo mňa ruku a drží ju predo mnou zdvihnutú. V dlani zviera malú červenú škatuľku, na ktorej viečku sa skvie nápis Cartier. „Ty si ma však opustila, takže som nemal príležitosť ti ju venovať.“   Čo to?!   „Toto je moja druhá šanca,“ zamumle a ja v jeho hlase poznávam napätie. Je nervózny.   Váhavo dvíham ruku a pomaly tú škatuľku otváram. Vnútri žiari pár náušníc, z ktorých každá má štyri diamanty – jeden ako kvapka, úplne dole, nad ním závesný krúžok a potom tri perfektne ohraničené kryštáliky umiestnené jeden nad druhým. Sú prekrásne, jednoduché a klasické. Také, aké by som si sama vybrala, keby som však niekedy mala príležitosť nakupovať u Cartiera.   „Sú nádherné!“ vydýchnem a práve preto, že sú našou druhou šancou, hneď si ich zamilujem. „Ďakujem.“   Cítim, ako sa z neho to napätie vytráca. Znovu mi pritlačí pery na plece.   „Doprajem ti teraz trochu súkromia.“ A bez toho, aby sa obzrel, odchádza.      Asi som vstúpila do nejakého alternatívneho vesmíru. Tá mladá žena, čo sa na mňa pozerá, je hodná červeného koberca. Až po zem dlhé strieborné saténové šaty bez ramienok sú jednoducho ohromujúce. Možno, že Caroline Actonovej napíšem sama. Sú správne vypasované a zdá sa, že vyzdvihujú to nepatrné množstvo ženských kriviek, ktorými oplývam.   Vlasy mi padajú v mäkkých vlnách okolo tváre, splývajú po pleciach a vinú sa mi až k prsiam. Na jednej strane si ich zasúvam za ucho – a nechávam tým vyniknúť náušnicu. Naniesla som si iba minimum mejkapu, len tak, aby som vyzerala prirodzene. Jemné očné linky, trochu špirály, farby na líca a svetloružového rúžu.   Iné zvýraznenie naozaj nepotrebujem. Už teraz mám tvár sčervenenú v dôsledku pohybov istých strieborných predmetov. Áno, tie bezpečne zaistia, že budem mať po celý večer zdravú farbu. Potriasam hlavou nad Christianovou erotickou vynaliezavosťou a zohnem sa po saténový šál a striebornú kabelku. Je čas nájsť mojich Päťdesiat Odtieňov.   Je v hale, stojí chrbtom ku mne a hovorí s Taylorom a ďalšími troma mužmi. Ich prekvapené a uznanlivé pohľady obracajú Christianovu pozornosť mojím smerom. Obzrie sa, práve keď rozpačito zastanem.   No to ma podrž! Až mi z toho vysychá v ústach – vyzerá naozaj úchvatne! Čierny smoking, čierny motýlik a ten jeho výraz, to, ako sa na mňa pozerá, akoby bol v nejakom tranze. Podíde ku mne a bozkáva ma do vlasov.   „Anastasia. Vyrazila si mi dych.“   Vďaka jeho komplimentu prednesenému v prítomnosti Taylora a tých ďalších mužov sa začervenám.   „Dáš si pohárik šampanského, než vyrazíme?“   „Rada,“ prikývnem až príliš rýchlo.   Christian kývne na Taylora a ten sa odoberá aj so svojou trojčlennou suitou do haly. Christian potom vo veľkej izbe vyberá z chladničky fľašu sektu.   „Kto to bol?“ pýtam sa.   „Ochranka. Tú má pod palcom Taylor. Je na to vycvičený, okrem iného.“ Podáva mi naplnený pohár. „Je naozaj všestranný.“   „To je,“ pripúšťa s úsmevom. „Veľmi ti to pristane, Anastasia. Na zdravie.“ Dvíha pohárik a ja si s ním pripíjam. Šampanské má svetloružovú farbu. Chutí skvele, je ľahké a svieže.   „Ako sa cítiš?“ overuje si so zábleskom v očiach.    „Dobre, ďakujem,“ usmejem sa milo a nedám najavo vôbec nič, plne si vedomá toho, že naráža na tie strieborné guľôčky. Mykne mu kútikmi úst.   „A budeš potrebovať toto.“ Podáva mi veľký zamatový meštek, ktorý doteraz ležal na barovom pulte. „Otvor ho,“ vyzýva ma medzi jednotlivými dúškami. So záujmom v ňom zalovím a vyťahujem z neho rafinovane zdobenú striebristú maškarnú masku s kobaltovomodrými pierkami, spojenými uprostred čela do akejsi korunky.   „Je to maškarný ples,“ oznamuje mi vecne.   „Ach, tak.“ Tá maska je úchvatná. Okraje zdobí strieborná čipková stuha a okolo otvorov pre oči sa vinie exkluzívny strieborný filigrán.   „Aspoň v nej vyniknú tvoje nádherné oči, Anastasia.“ Ostýchavo sa pousmejem. „Aj ty budeš mať masku?“   „Samozrejme. Svojím spôsobom sú veľmi oslobodzujúce,“ dodáva a s úsmevom zakmitá obočím. Tak to bude ešte vtipné.   „Poď. Chcem ti niečo ukázať.“ Podáva mi ruku a odvádza ma na chodbu, ku dverám vedľa schodiska. Otvára ich a odkrýva mi pohľad na rozľahlú miestnosť približne rovnakej veľkosti, akú má jeho herňa, ktorá musí byť priamo nad nami. Táto je však nabitá knihami. No, márnosť, knižnica a každá stena je plná kníh od podlahy až po strop. Uprostred toho všetkého dominuje biliardový stôl plnej veľkosti, osvetlený podlhovastou žiarivkou od Tiffanyho, vykladanou sklíčkami v tvare trojuholníkov.   „Ty máš knižnicu!“ zvýsknem užasnuto, celá bez seba od rozrušenia.   „Áno, alebo aj izbu s guľami, ako tomu hovorí Elliot. Tento byt je pomerne veľký. Keď si dnes spomenula ten prieskum, uvedomil som si, že som ťa ňou ešte nepreviedol. Hoci teraz na to nie je čas, chcel som ti aspoň ukázať toto a možno ťa aj vyzvať na partičku biliardu – v blízkej budúcnosti.“   Zazubím sa naňho.   „Prijímam.“ A v duchu sa potľapkám po pleci. S Josém sme sa pri biliarde skamarátili. Hrávali sme ho spolu celé tri roky. Toto je moje eso v rukáve, José bol dobrým učiteľom.   „Čo je?“ pýta sa Christian s úsmevom.   Ajaj! Musím prestať dávať najavo každú emóciu, ktorú pocítim, v okamihu, keď ju pocítim, pokarhám sa. „Ale nič!“ vyhŕknem. Christian podozrievavo priviera oči.   „Hmm, možno z teba doktor Flynn to tajomstvo vyrazí. Dnes večer sa s ním zoznámiš.“   „S tým predraženým šarlatánom?“ Doparoma!    „Presne s tým. Zmiera túžbou spoznať ťa.“      Sedíme na zadných sedadlách audi a mierime na sever. Christian ma vezme za ruku a palcom mi jemne hladí hánky. Trochu sa zavrtím, keď mi chvenie spôsobené jeho dotykmi dorazí až do lona. Odolávam nutkaniu vzdychnúť, pretože vpredu sedí Taylor, tentoraz bez iPodu, spoločne s jedným z tých chlapíkov z ochranky, ktorý sa tuším volá Sawyer.   Začínam pociťovať nepretržité príjemné chvenie dole v podbrušku, spôsobené nepochybne tými guľôčkami. Odovzdane premýšľam o tom, ako dlho to asi budem schopná vydržať bez, ehm… nejakého uvoľnenia. Prekladám si nohu cez nohu. Keď to urobím, zrazu si spomeniem na niečo, čo mi predtým vŕtalo hlavou.   „Kde si vlastne vzal ten rúž?“ pýtam sa Christiana potichu.   Zaškerí sa a ukáže pred seba. „U Taylora,“ naznačí ústami.   Vybuchnem smiechom. „Ou.“ Hneď sa zarazím – tie guľôčky! Zahryznem si do pery.   Christian sa na mňa potmehúdsky škerí a oči mu hriešne planú. On vie úplne presne, čo robí, darebák jeden rozrajcovaný.   „Uvoľni sa,“ vydýchne. „Ak to na teba bude priveľa…“ Odmlčí sa a postupne sa nežne dotkne perami každého kĺbu na mojej ruke, nakoniec jemne vsaje špičku môjho malíčka.   Teraz už je mi úplne jasné, že to robí schválne. Temná túžba sa mi rozpína do celého tela a ja zatváram oči. Krátko sa tým pocitom poddávam, hlboko vnútri mňa sa všetko prebúdza. Bože.   Keď oči znovu otvorím, zisťujem, že si ma Christian sústredene prezerá. Temný princ. Musí to byť tým smokingom, čo má na sebe, alebo tým motýlikom na krku, ale vyzerá staršie a sofistikovanejšie, zdrvujúcim spôsobom krásny zhýralec s roztopašnými úmyslami.   Skrátka, berie mi dych. Som v jeho sexuálnom područí, a ak mu mám veriť, on zase v mojom. Musím sa pri tej myšlienke usmiať a on mi odpovedá oslnivým úsmevom.   „Takže, čo od tej udalosti môžeme očakávať?“   „Ale, ako zvyčajne,“ prehodí nenútene.   „Pre mňa na tom nič obvyklé nie je,“ pripomínam mu.   Láskavo sa usmeje a znovu mi pobozká ruku. „Veľa ľudí, čo sa budú chváliť svojimi peniazmi. Aukcie, tombola, večera, tanec – moja matka vie usporiadať žúr.“ A po prvýkrát za celý ten deň sa začínam na ten večierok trochu tešiť.      Pozdĺž príjazdovej cesty k sídlu Greyovcov sa vinie šnúra luxusných áut. Cestu lemujú dlhé svetloružové lampióny, a keď sa v audi krokom približujeme, už z diaľky vidím, že visia úplne všade. V strácajúcom sa dennom svetle to pôsobí až magicky, akoby sme vstupovali do nejakého začarovaného kráľovstva. Letmo pozriem na Christiana. Aké príznačné, veď mám vedľa seba princa. Zmocňuje sa ma detinské nadšenie, pohlcuje ma a prebíja všetko ostatné.   „Nasadiť masky,“ zavelí Christian, a keď si dá tú svoju, jednoduchú čiernu, akoby sa môj princ stal ešte temnejším, ešte zmyselnejším.   Všetko, čo teraz vidím z jeho tváre, je krivka jeho zmyselných pier a silné čeľuste.   Pomoc! Len z pohľadu na neho mi vyletí pulz. S úsmevom si pripevňujem masku a ignorujem tú lačnú túžbu, čo ma začína požierať zvnútra.   Taylor zastavuje na príjazdovej ceste a Christianovi dvere ihneď otvára steward. Sawyer vyskakuje, aby otvoril tie moje. „Pripravená?“ pýta sa ma Christian. „Ako sa len dá.“   „Vyzeráš úchvatne, Anastasia.“ Galantne mi bozkáva ruku a vystupuje z auta.   Na trávniku pozdĺž jednej strany domu je rozprestretý tmavozelený koberec. Vedie okolo, až k rozľahlým pozemkom, rozprestierajúcim sa za sídlom. Keď po tom koberci nasledujeme plynulé prúdiaci zástup okázalo vyparádenej seattleskej smotánky v najrôznejších maskách, Christian drží okolo mňa ochraňujúco ovinutú ruku s dlaňou spočívajúcou na mojom drieku. Na cestu nám svietia ružové lampióny. Dvaja fotografi si aranžujú hostí chrbtom k brečtanom obrastenej pergole, aby im pózovali pri fotografovaní.   „Pán Grey!“ zvolá jeden z nich. Christian súhlasne prikývne a na fotografovanie si ma k sebe pritisne ešte bližšie. Ako spoznali, že je to on? To určite tie jeho typické medené vlasy.   „Dvaja fotografi?“ začudujem sa.   „Jeden je zo Seattle Times a druhý robí fotky na pamiatku. Neskôr si môžeme jednu kúpiť.“   No, dofrasa, moja fotografia znovu v novinách. Hlavou mi preblesne myšlienka na Leilu. Takto sa o mne predsa dozvedela, keď ma odfotografovali s Christianom. To pomyslenie je znepokojujúce, aj keď ma čiastočne upokojuje to, že som schovaná za svojou maskou.   Na konci sprievodu nás čakajú čašníci v bielom, ktorí držia tácky s pohármi, po okraj naplnenými šampanským, a ja som rada, že mi Christian jeden z nich podáva – nadobro ma tak odvádza od čiernych myšlienok.   Blížime sa k veľkej bielej pergole ovešanej menšími bračekmi veľkých papierových lampiónov. Pod nimi svieti šachovnicový tanečný parket, ohraničený z troch strán nízkym plôtikom so vstupmi. Po stranách každého z nich stoja dve do detailu vypracované ľadové sochy labutí. Štvrtú stranu pergoly ohraničuje pódium, na ktorom ticho vystupuje sláčikový kvartet. Hrajú neskutočne príjemnú, jemnú skladbu, ktorú nepoznám. Zároveň sa zdá, že je pódium pripravené pre väčší orchester – pravdepodobne na neskôr, pretože žiadnych iných hudobníkov zatiaľ nevidím. Christian ma berie za ruku a vedie pomedzi labute na parket, kde v skupinkách postávajú hostia a s pohármi šampanského v ruke debatujú.   Smerom k zálivu stojí obrovský záhradný stan otvorený smerom k nám, takže v ňom zazriem slávnostne prestreté stoly a stoličky. Je ich toľko!   „Koľko ľudí príde?“ spovedám Christiana, ľahko vykoľajená veľkosťou toho stanu.   „Tuším, že okolo troch stoviek. Musela by si sa spýtať mojej matky.“ Usmeje sa na mňa, a zrejme preto, že vidím iba jeho úsmev, moja vnútorná bohyňa omdlieva.   „Christian!“   Z hlúčiku ľudí sa odlúči mladá žena, vrhá sa mu okolo krku a ja v nej okamžite spoznávam Miu. Na sebe má priliehavé, svetloružové šifónové šaty až po zem a k nim ladiacu prekrásnu, jemne zdobenú benátsku masku. Vyzerá božsky. A ja vzápätí pocítim voči Christianovi neskutočnú vďaku za tie šaty, ktoré mi venoval.   „Ana! Zlato, vyzeráš úžasne!“ Mia ma rýchlo objíma. „Musíš ísť so mnou a ukázať sa mojim kamarátkam. Žiadna z nich nemôže uveriť tomu, že si Christian konečne našiel priateľku.“   Strelím po Christianovi panickým pohľadom, ale ten len pokrčí plecami v odovzdanom geste viem-že-je-nemožná-žijem-s-ňou-už-nejaký-ten-piatok, a necháva Miu, aby ma odvliekla ku skupinke štyroch dievčat oblečených v luxusných šatách, všetky ako zo škatuľky.   Mia nás zbežne predstavuje. Tri z nich sú veľmi milé a priateľské, ale Lily – aspoň myslím, že tak sa volá – si ma zatrpknuto premeriava cez červenú masku.   „A to sme si všetci mysleli, že Christian je gay,“ prehodí uštipačne a svoju zlomyseľnosť skrýva za prehnaný falošný úsmev.   Mia sa na ňu zamračí.   „Lily, ovládaj sa. Je zjavné, že Christian má výborný vkus, čo sa týka žien. Len čakal na tú pravú, a to ty nie si!“   Lilina tvár teraz farebne splýva s jej maskou a aj ja sa červenám. Mohlo by to byť ešte trápnejšie?   „Dámy, dovolíte, prosím, aby som si opäť odviedol svoju partnerku?“ Christian okolo mňa ovíja ruku a priťahuje si ma k boku.   Všetky štyri sa začervenajú, zasmejú a nesmelo zamrvia – jeho oslnivý úsmev pôsobí tak ako vždy. Mia na mňa letmo pozrie, prevráti oči a ja sa jednoducho musím zasmiať.   „Rada som vás spoznala,“ stihnem ešte povedať, ale to už ma Christian vlečie preč.   „Ďakujem,“ naznačím ústami, keď sme dosť ďaleko.   „Všimol som si, že je tam s Miou aj Lily. Je to hrozná kača.“   „Páčiš sa jej,“ skonštatujem vecne.   Strasie sa. „Hmm, ale tie city nie sú vzájomné. Poď, predstavím ťa zopár ľuďom.“   Ďalšiu polhodinu trávim vo víre zoznamovania. Spoznám tak dvoch hollywoodskych hercov, ďalších dvoch výkonných riaditeľov a niekoľko prominentných lekárov. Prepánakráľa… neexistuje šanca, aby som si zapamätala všetky tie mená.   Christian ma k sebe neprestáva tlačiť a ja som mu za to vďačná. Úprimne, to bohatstvo všade okolo, všetka tá oslnivá krása a pozlátka ma desí. V živote som sa ničoho takého nezúčastnila.   Čašníci v bielom s fľašami šampanského v rukách sa nenútene prepletajú rastúcim davom hostí a so znepokojujúcou pravidelnosťou dopĺňajú môj pohárik. Nesmiem príliš piť, nesmiem príliš piť, opakujem si v duchu, ale cítim, ako mi to stúpa do hlavy, či už je to šampanské alebo atmosféra nabitá tajomnom a vzrušením z masiek, alebo ukryté strieborné guľôčky. Postupom času pre mňa začína byť nemožné naďalej ignorovať pálčivé brnenie v lone.   „Takže vy pracujete v SIP?“ pýta sa ma džentlmen s rozvíjajúcou sa plešinou v polovičnej maske medveďa. Alebo je to pes? „Začul som nejaké zvesti, že sa vás niekto zmocnil.“   Cítim, ako sa mi hrnie krv do tváre. Iste, zmocnil sa nás človek, ktorý má viac peňazí ako rozumu a je to sliedič par excellence.   „Som obyčajná stážistka, pán Eccles. Takéto veci sa ku mne nedostanú.“   Christian nepovie nič a venuje Ecclesovi nič nehovoriaci úsmev.   „Dámy a páni!“ skáče nám do toho konferencier v impozantnej čierno-bielej maske harlekýna. „Prosím, zaujmite svoje miesta pri stoloch. Podáva sa večera.“   Christian ma chytá za ruku a spoločne nasledujeme zástup ľudí prúdiacich do záhradného stanu.   Jeho interiér je ohromujúci. Tri obrovské lustre vrhajú dúhové svetlo na strop a steny tvorené plátnom vo farbe slonovej kosti. Musí tu byť aspoň tridsať stolov. Pripomínajú mi ten súkromný salónik v hoteli Heathman – krištáľové poháre, nažehlené belostné obrusy pokrývajúce stoly, uprostred ktorých sú naaranžované svetloružové pivónie, ktoré obklopujú strieborné svietniky. Hneď vedľa sú košíky, zavinuté v hodvábe, plné nejakých lahôdok.   Christian nahliadne do zasadacieho poriadku a vedie ma k stolu uprostred. Sedí pri ňom aj Mia s Grace a sú zabraté do rozhovoru s nejakým mladíkom, ktorého nepoznám. Grace má na sebe mätovozelené šaty s flitrami a benátsku masku, ktorá ich vhodne dopĺňa. Úplne sa rozžiari, keď ma zbadá, a uvoľnene a vrelo ma pozdraví:   „Ana, tak rada ťa zase vidím! A ako ti to pristane.“   „Matka,“ zdraví ju Christian upäto a bozkáva ju na obe líca.   „Ale, Christian, načo tá formálnosť?!“ karhá ho uvoľnene.   Ďalší, kto sa pripája k nášmu stolu, sú Gracini rodičia, pán a pani Trevelyanovci. Pôsobia bujaro a mladistvo, aj keď sa to pod ich priliehavými bronzovými maskami ťažko odhaduje. Evidentne sú šťastní, že Christiana vidia.   „Stará mama, starý otec, dovolíte, aby som vám predstavil Anastasiu Steelovú?“   Pani Trevelyanová sa na mňa vrhá ako nejaký prírodný živel. „Tak on si konečne niekoho našiel, to je báječné, a aká je pekná! No, dúfam, že ho už skrotíte.“ Nadšene mi potriasa ruku.   Môjtybože! Vďaka za moju masku.   „Ale, mami, neuvádzaj Anu do rozpakov,“ zachraňuje ma Grace.   „Tú bláznivú starú babu si nevšímaj, moja drahá,“ podáva mi ruku pán Trevelyan. „Ona si myslí, že keď je stará, má sväté právo povedať nahlas akýkoľvek nezmysel, čo sa jej vyliahne v hlave.“   „Ana, to je môj partner, Sean.“ Mia mi placho predstavuje toho mladíka. Keď si podávame ruky, šibalsky sa na mňa usmieva a v hnedých očiach mu iskrí humor.   „Teší ma, Sean.“   Christian mu stlačí ruku a pritom si ho skúmavo premeriava. To azda nie, zrejme aj Mia musí strpieť ochranárske pudy svojho brata. Súcitne sa na ňu usmejem.   Posledným párom, ktorý prišiel k nášmu stolu, sú Gracini starí priatelia Lanke a Janie. Len po pánovi Greyovi zatiaľ nie je ani pamiatky.   A potom zrazu zapraská mikrofón a z reproduktorov sa ozýva jeho hlas, čo spôsobí, že všetok šum okolo nás utíchne. Carrick stojí na malom pódiu umiestnenom pri jednej zo stien stanu. Na sebe má pôsobivú zlatú masku bábkovej figúrky.   „Vitajte, dámy a páni, na našom výročnom charitatívnom plese. Dúfam, že si poriadne užijete všetko, čo sme pre vás na dnešný večer pripravili, a že do svojich vreciek siahnete hlboko, aby ste podporili tú fantastickú prácu, ktorú náš tím zo Spoločne to zvládneme odvádza. Ako iste viete, táto nadácia je veľmi blízka srdcu mojej manželky i tomu môjmu.“   Nervózne mrknem Christianovým smerom. Ten ľahostajne hľadí na pódium – aspoň tak pôsobí. Pozrie sa na mňa a v náznaku úsmevu pohne kútikmi úst.   „A teraz už odovzdávam slovo nášmu konferencierovi. Prosím, usaďte sa a bavte sa,“ uzatvára Carrick.   Nasleduje zdvorilý potlesk, po ktorom sa v stane znova rozprúdi živá debata. Sedím medzi Christianom a jeho starým otcom. Keď čašník pomocou dlhého zapaľovača zapaľuje svietnik, obdivujem malú bielu kartičku so svojom menom, urobenú striebornou kaligrafiou. Pripája sa k nám Carrick a bozkáva ma na obe líca, čím ma tak nejako prekvapuje.   „Rád ťa zase vidím, Ana,“ zdraví ma. V tej pozoruhodnej maske vyzerá naozaj neobyčajne.   „Dámy a páni, teraz poprosím osadenstvo každého stola, aby si vybralo svojho zástupcu,“ zvolá konferencier.   „Áno – ja, ja!“ ozýva sa okamžite Mia a nadšene pritom nadskakuje na stoličke.   „Uprostred svojich stolov nájdete obálku,“ pokračuje konferencier. „Keby ste boli takí láskaví a našli, vyžobrali, požičali si alebo ukradli bankovku pokiaľ možno čo najvyššej nominálnej hodnoty, napísali na ňu svoje meno a vložili ju dovnútra. Zástupcovia stolov, prosím, strážte tieto obálky ako oko v hlave. Budeme ich potrebovať neskôr.“   Zabite ma. Nevzala som si so sebou žiadne peniaze. Taká hlúposť! Na charitatívny večierok!   Christian zaloví v peňaženke a vyťahuje z nej dve stodolárové bankovky.   „Tu máš,“ povie.   Čože?!   „Vrátim ti to,“ zašepkám.   Ľahko skriví pery, takže poznávam, že ho to práve nepotešilo, ale inak to nekomentuje. Podpisujem sa, používam na to jeho plniace pero – je čierne, s bielym kvetinovým motívom na viečku – a Mia posiela obálku ďalej.   Predo mnou leží ešte ďalší lístok s takým istým striebristým písmom – naše menu.      MAŠKARNÝ PLES NA POMOCSPOLOČNE TO ZVLÁDNEME   Menu   • Tatarák z lososa s kyslou smotanou a uhorkou na opekanej brioške• Alban Estate Roussanne 2006   • Restované kačacie prsia, pyré z topinamburov, čerešne opekané na tymiane• Foie Gras• Châteauneuf-du-Pape Vieilles Vignes 2006 Domaine de la Janasse• Figy plnené orechovým krémom s cukrovou ulitou a polevou, zmrzlina z javorového sirupu• Vin de Constance 2004 Klein Constantia• Výber zo syrov a z pečiva• Alban Estate Grenache 2006• Káva a dezert         No, tak to vskutku zodpovedá množstvu krištáľových pohárov najrôznejších veľkostí, ktoré okupujú moju časť stola. Vracia sa čašník a ponúka nám víno a vodu. Za mojím chrbtom sa tá strana stanu, ktorou sme vstúpili dovnútra, práve zatvára, zatiaľ čo predo mnou dvaja z čašníkov vyhŕňajú protiľahlú a odhaľujú tak scenériu západu slnka nad Seattlom a Meydenbaurským zálivom.   Je to doslova fantastický výhľad, v dialke sa mihotajú svetlá Seattlu a stmavnutý, stíchnutý záliv odráža tmavočervené nebo. Je to také tiché a upokojujúce.   Prichádzajú čašníci s taniermi v rukách a zastavujú medzi nami. Na nejaký nepočuteľný povel, v úplnej synchronizácii, servírujú predjedla a potom zase miznú. Losos vyzerá skvele a ja si uvedomujem, že mám hlad ako vlk.   „Si hladná?“ vydýchne Christian tak ticho, že to počujem iba ja. Je mi jasné, že nehovorí o jedle, a svaly v mojom podbrušku na to zareagujú.   „Veľmi,“ zašepkám a vyzývavo opätujem jeho pohľad. S nádychom sa mu sotva znateľne pootvárajú ústa. Ha! Vidíš? Túto hru môžu hrať dvaja.   Christianov starý otec ma okamžite vťahuje do hovoru. Je to sympatický starý pán a je taký veľmi pyšný na svoju dcéru a jej tri deti!   Je zvláštne premýšľať o Christianovi ako o malom dieťati. Nečakane vpláva do mojej mysle spomienka na jeho popáleniny, ale rýchlo ju odoženiem. Teraz o tom nechcem premýšľať. Aj keď, nejakou iróniou osudu, je to dôvod na organizovanie tohto večierka.   Priala by som si, aby tu boli aj Kate s Elliotom. Ona by sem zapadla dokonale, ju by nevystrašilo to nekonečné množstvo nožov a vidličiek poukladaných na stole pred ňou, to ona by mohla nášmu stolu šéfovať. Keď si predstavím, ako sa s Miou handrkujú o to, kto bude jeho zástupca, musím sa usmievať.   Konverzácia pri stole prirodzene plynie, chvíľu graduje, chvíľu slabne. Mia je ako zvyčajne zábavná a úplne zatieňuje chudáka Seana, ktorý väčšinu času mlčí – rovnako ako ja. Najviac počuť Christianovu starú mamu. Je obdarená pichľavým zmyslom pre humor a väčšinou sa ním triafa do svojho manžela. Začína mi byť pána Trevelyana ľúto.   Christian naživo diskutuje s Lanceom o nejakom zariadení, ktoré vyvíja Christianova spoločnosť na základe Schumacherovej štúdie Malé je pekné. Je ťažké im stíhať. Zdá sa, že Christian sa rozhodol zaplaviť tretí svet nejakou technológiou, vďaka ktorej zariadenie, ktoré ju bude využívať, nebude potrebovať elektrinu ani batériové napájanie a ktorej údržba bude vyžadovať minimálne úsilie.   Sledovať ho takto zapáleného je ohromujúce. Je taký nadšený a odhodlaný skvalitniť údel ľuďom, ktorí nemali v živote také šťastie ako on. Je rozhodnutý, že jeho telekomunikačná spoločnosť bude prvá, ktorá uvedie na trh bezbatériový mobil.   No, márnosť… O tomto som nemala potuchy. Teda, vedela som o tej veci s jedlom pre potrebných, ale toto…   Zdá sa, že Lance nedokáže pochopiť Christianov úmysel vypustiť tú technológiu do sveta bez toho, aby ju patentoval. Mimovoľne premýšľam o tom, ako teda Christian zarobil všetky tie peniaze, keď je taký štedrý.   V priebehu večera prúdi k nášmu stolu takmer súvislý rad mužov oblečených do tých najkvalitnejších smokingov a tmavých masiek a všetci dychtia po tom, aby sa zoznámili s Christianom, potriasli mu ruku a vymenili si s ním zopár zdvorilostných fráz. Niektorým ma predstavuje, iným nie. Zaujímalo by ma, podľa čoho sa pritom rozhoduje.   Počas jednej z takýchto konverzácií sa ku mne s úsmevom nakláňa Mia.   „Ana, nechcela by si pomáhať pri aukcii?“   „Samozrejme,“ reagujem až príliš ochotne.   V čase, keď sa servíruje dezert, je už noc a ja sa cítim naozaj nepohodlne. Nutne sa potrebujem zbaviť tých guľôčok. Ale skôr ako sa stihnem ospravedlniť, objavuje sa u nášho stola konferencier a spoločne s ním, ak sa nemýlim, aj naša malá Miss Vrkôčik.   Akože sa to volala? Hansel, Gretel… Gretchen!   Samozrejme, na sebe má masku, ale ja bezpečne poznávam, že je to ona, pretože ani na okamih nespúšťa pohľad z Christiana. Vidím, ako sa červená, a som nadmieru potešená faktom, že si ju Christian ani nevšimol.   Konferencier si žiada našu obálku a s nacvičenou rozšafnosťou vyzýva Grace, aby z nej vyžrebovali výhernú bankovku. Je Seanova – takže zabalený košík s maškrtami putuje do jeho rúk.   Zdvorilo zatlieskam, ale naďalej už považujem za nemožné sústrediť sa na ďalšie udalosti.   „Ospravedlň ma, prosím,“ zamumlem Christianovi.   Pátravo sa na mňa zahľadí.   „Potrebuješ si odskočiť?“   Prikývnem.   „Dovediem ťa tam,“ vydýchne priškrtene. Keď sa postavím, dvíhajú sa aj všetci muži pri našom stole. Tak tomu hovorím slušné spôsoby.   „To teda nie, Christian! Ty s Anou nikam nejdeš – ukážem jej to ja.“   Mia je na nohách skôr, než Christian stihne niečo povedať. Vidím, ako má vystúpené lícne svaly, a je mi jasné, že ho to nepotešilo.   A úprimne, ani mňa nie. Mám totiž… isté potreby. Ospravedlňujúco pokrčím plecami a on sa rezignovane zosunie späť na stoličku.   Po návrate sa cítim o niečo lepšie, aj keď úľava po vybratí guľôčok nebola taká trvalá, ako som si predstavovala. Teraz sú bezpečne ukryté v mojej kabelke.   Ako som si len mohla myslieť, že to vydržím celý večer? To utrpenie sa len zmiernilo – možno by som mohla Christiana presvedčiť, aby ma neskôr vzal do lodenice. Len pri tej predstave sa mi rozhoria líca. Keď si sadám, zavadím oňho pohľadom. Uprene ma sleduje, na perách stopa ľahkého úsmevu.   Tsss… takže jeho už tá premárnená príležitosť nemrzí. Mňa však áno. Cítim sa vinou toho frustrovaná, dokonca podráždená. Christian mi stisne ruku a potom už obaja pozorne počúvame Carricka, ktorý je znovu na pódiu a hovorí o nadácii. Christian mi podáva ďalší lístok – je to zoznam jednotlivých položiek, ktoré sa budú dražiť v aukcii. Rýchlo si ho čítam:      DARY DO AUKCIE A ICH LÁSKAVÍ SPONZORI   • Podpísaná bejzbalová pálka Seattle Mariners – Dr. Emily Mainwaringová• Kabelka, peňaženka a kľúčenka Gucci – Andrea Washingtonová• Jednodňový poukaz na pobyt pre dvoch v Esclave, Bravern Center – Elena Lincolnová• Krajinársky a záhradný dizajn – Gia Mateová• Kufrík z morského kokosu & výber parfumov Perfume Beauty – Elisabeth Austinová• Benátske zrkadlo – manželia Baileyovci• Dve debničky vína Alban Estates podľa vlastného výberu – Alban Estates• Dve VIP vstupenky na koncert XTY – pani L. Yesyová• Dostihový deň v Daytone – EMC Britt, s. r. o.• Prvé vydanie Pýcha a predsudok od Jane Austenové – Dr. A. R. M. Laceová Fieldová• Jednodňová skúšobná jazda v Aston Martin DB7 – manželia Noraovci• Olejomalba Into the Blue, J. Trouton – Kirk Trouton• Lekcie plachtenie – Seattle Soarers Club• Víkendový pobyt pre dvoch v hoteli Heathman, Portland – Hotel Heathman• Víkend v Aspene, Colorado (šesť lôžok) – pán Ch. Grey• Týždenná plavba na jachte SusieCue (šesť kajút), kotvisko St. Lucia – manželia Larinovci• Týždeň na jazere Adriana, Montana (osem lôžok) – manželia Greyovci         Mňa asi porazí. Vrhám na Christiana neveriacky pohľad.   „Ty vlastníš nehnuteľnosť v Aspene?!“ zasyčím podráždene. Aukcia je v plnom prúde, takže musím tíšiť hlas.   Prikývne, prekvapený mojím výlevom, a sčasti mrzuto, ak sa nemýlim. Prikladá si prst krížom na pery, aby ma umlčal.   „Ešte niekde inde?!“ zavrčím.   Znovu prikývne a varovne skloní hlavu k plecu.   Celý priestor stanu vybuchuje prejavmi radosti a potleskom – jedna z položiek bola práve vydražená za desaťtisíc dolárov.   „Poviem ti to neskôr,“ obracia sa na mňa Christian ticho. „To ja som tam s tebou chcel ísť,“ dodáva trochu rozhorčene.   Ale nešiel si, naježím sa v duchu a zisťujem, že som stále veľmi nespokojná, nepochybne následkom ubíjajúceho pocitu, ktorý vo mne vyvolali tie guľôčky. Navyše moja nálada citeľne ochladla po tom, čo som zachytila meno pani Robinsonovej v zozname ušľachtilých darcov.   Rozhliadam sa po stane a pokúšam sa ju zahliadnuť, nikde však tú jej plavú hrivu nevidím. Christian by ma určite varoval, keby sem bola tiež pozvaná. Sedím a dusím sa vo vlastnej šťave, podľa potreby tlieskam zakaždým, keď je niečo vydražené za nehorázne množstvo peňazí.   Práve sa ponúka ten pobyt u Christiana v Aspene, prihadzovania sa šplhajú až na dvadsaťtisíc dolárov.   „Prvýkrát, druhýkrát…“ vyvoláva konferencier.   A ja neviem, čo to do mňa tak naraz vojde, ale zrazu počujem svoj vlastný hlas, ako sa zreteľne rozoznie davom:   „Dvadsaťštyritisíc dolárov!“   V šokovanom údive sa ku mne otáčajú všetky masky pri našom stole, pričom zďaleka najväčšiu porciu emócií registrujem z miesta hneď vedľa mňa. Počujem jeho ostrý nádych a vnímam, ako sa cezo mňa prelieva mohutná prílivová vlna jeho hnevu.   „Dvadsaťštyritisíc dolárov pre pôvabnú dámu v striebornom, prvýkrát, druhýkrát… Predané!“      
Kapitola 7               Dofrasa, fakt som to urobila? To musí byť tým alkoholom. Mala som šampanské plus štyri poháre štyroch rôznych druhov vĺn. Obraciam svoj pohľad ku Christianovi, ktorý sa plne sústredí na potlesk pre mňa.   Doparoma, bude pekne naštvaný, a to nám to spolu tak krásne išlo. Moje podvedomie sa konečne odhodlalo ukázať a namiesto tváre má už zase ten hysterický úškľabok od Edvarda Muncha.   Christian sa ku mne nakláňa, na tvári prilepenú širokú imitáciu úsmevu. Pobozká ma na tvár a potom sa prisúva ešte bližšie, aby mi veľmi chladným a vyrovnaným hlasom pošepkal do ucha:   „Nie som si istý, či by som ti teraz mal padnúť k nohám, alebo to z teba vymlátiť.“   Ach, zato ja viem úplne presne, čo teraz chcem. Pátravo ho sledujem cez masku. Kiežby som dokázala čítať v jeho očiach.   „Volila by som tú druhú možnosť, prosím,“ zašepkám horúčkovito, keď aplauz utícha. Prudký nádych mu pootvára pery. Tie krásne tvarované pery – chcem ich na sebe, hneď. Túžim po ňom, až to bolí. Venuje mi taký žiarivý a úprimný úsmev, až sa mi z toho zastaví dych.   „Ty trpíš, však? Uvidíme, či by sa s tým nedalo niečo urobiť,“ zamumle a prstami mi obkreslí hranu čeľuste.   Jeho dotyk rezonuje v tých najskrytejších hlbinách môjho vnútra, tam, kde sa uhniezdila a skoncentrovala tá pálčivá túžba. Mám sto chutí sa na neho vrhnúť hneď teraz a práve tu, namiesto toho sa znovu opieram a sledujem dražbu ďalšej položky.   Sotva dokážem sedieť v pokoji. Christian mi položí ruku na plece a palcom mi rytmicky prechádza po chrbte, čím mi spôsobuje príjemné mrazenie pozdĺž chrbtice. Voľnou rukou chytá tú moju, na letmý dotyk si ju priťahuje k perám a potom ju voľne spúšťa k sebe do lona.   Pozvoľna a nenápadne – takže do poslednej chvíle neprekuknem jeho trik – mi púšťa ruku a tlačí si ju dlaňou do rozkroku. Zalapám po dychu a vyplašene zakmitám očami po našich susedoch, ale všetky zraky sa teraz upierajú na pódium. Vďakabohu za tú masku.   Chopím sa… príležitosti a začínam ho zľahka hladkať, vysielam svoje prsty na malý prieskum. Christian mi stále prekrýva ruku dlaňou, pričom druhou ma jemne láska na krku. S tichým nádychom sa mu otvárajú pery, čo je jediná viditeľná reakcia na moje neskúsené dotyky. Ale toľko pre mňa znamená! On ma chce. Od pása nadol sa vo mne všetko zviera. Toto už začína byť neúnosné.   Posledným predmetom dražby je týždeň pri jazere Adriana v Montane. Samozrejme, že manželia Greyovci vlastnia dom v Montane. Prihadzovanie naň sa rýchlo šplhá nahor, lenže ja tomu len ťažko venujem nejakú pozornosť. Cítim totiž, ako pod mojimi prstami Christian reaguje, a vďaka tomu si uvedomujem ohromnú moc.   „Predané za stodesaťtisíc dolárov!“ ohlasuje konferencier víťazoslávne. Celý priestor vybuchuje potleskom a ja sa k tomu nie príliš ochotne pridávam, rovnako ako Christian, takže musíme naše malé obveselenie ukončiť.   Zvrtne sa ku mne, v kútikoch úst mu poihráva malý úsmev. „Pripravená?“ pýta sa ma bezhlasne počas búrlivého veselenia.    „Pripravená,“ naznačím odpoveď.    „Áno!“ zvolá Mia. „Už je čas!“    Čo? Nie! Čo zasa?! „Čas na čo?“   „Aukcia o prvý tanec. Tak už poď!“   Vyskakuje a podáva mi ruku. Letmo sa pozerám po Christianovi, ktorý – aspoň sa mi to zdá – vraždí Miu pohľadom. Ja sama neviem, či sa mám smiať, alebo plakať, ale v tejto chvíli vyhráva to prvé. Vypuknem v očisťujúci pubertálny záchvat smiechu. Tá vysoká ružová živelná pohroma, ktorou Mia Greyová vskutku je, nám už zase zmarila plány. Christian na mňa prekvapene pozerá, ale za malý okamih už na jeho perách zbadám náznak pobavenia.   „Ten prvý tanec bude môj, dobre? A nebude to na tanečnom parkete,“ zasipí mi výhražne do ucha. Môj smiech sa vytráca zároveň s tým, ako mi plameň dychtivého očakávania znovu oblíže brucho. Ach, áno! Vnútorná bohyňa vyšvihne dokonalé trojité salto na kladine.   „Už sa na to teším,“ zašvitorím, zohnem sa a dávam mu ľahký, cudný bozk. Rozhliadnem sa okolo a zisťujem, že nás celé osadenstvo stola s úžasom sleduje. No iste, nikdy predtým nevideli Christiana so ženou.   Široko sa na mňa usmeje a vyzerá pritom… šťastne. To je úžasné!   „No tak, Ana,“ pobáda ma Mia. Vezmem ju za vystretú ruku a nasledujem na pódium, kde už je zhromaždených desať ďalších mladých dievčat. S istou nevôľou zisťujem, že jednou z nich je aj Lily.   „Páni – zlatý klinec tohto večera!“ zaburáca konferencier do mikrofónu, aby prehlušil všetok ten ruch okolo. „Chvíľa, na ktorú ste všetci čakali! Týchto dvanásť nádherných dám dovolilo, aby bol ich prvý tanec vydražený v prospech najvyššej ponuky!“   To azda nie! Červenám sa od hlavy až k päte. Až doteraz som netušila, o čo tu ide. Aké ponižujúce!   „Je to pre dobrú vec,“ zasyčí na mňa Mia, keď vycíti moje rozpaky. „Aj tak ťa získa Christian,“ prevráti oči. „Nedokážem si predstaviť, že by sa nechal niekým tromfnúť. Za celý večer z teba nespustil oči.“   Jasné, zameriam sa na to, že je to pre dobrú vec, a Christian jednoducho musí vyhrať. Pre pár dolárov hádam neskrachuje.   Ale to znamená, že za teba minie ďalšie peniaze! osočí sa na mňa podvedomie. Ale ja nechcem tancovať s nikým iným – nemôžem tancovať s nikým iným – a nie je to žiadne míňanie peňazí, venuje ich na charitu. Asi ako tých dvadsaťštyritisíc dolárov, čo už minul? prižmúri podvedomie oči.      Každopádne sa zdá, že ma tá trúfalá ponuka, čo som mu pred odchodom na pódium urobila, vytiahla z predchádzajúcej kalvárie. A prečo sa vôbec hádam sama so sebou?   „A teraz, páni, pristúpte bližšie a dobre sa pozrite, čo môže byť vaše na prvý tanec. Dvanásť krásnych dievčat.“   Kristepane! To je ako nejaký obchod s bielym mäsom. Zdesene sledujem, ako sa k pódiu blíži najmenej dvadsať mužov, vrátane Christiana, ktorý sa s nenútenou gráciou preťahuje okolo stolov a sem-tam zastane, aby cestou niekoho pozdravil. Hneď ako sú všetci dražitelia zhromaždení, začína konferencier licitáciu.   „Dámy a páni, v duchu tradícií maškarného plesu zachováme ilúziu tajomná pod rúškami masiek a budeme sa držať iba krstných mien. Prvý, kto je v ponuke, je prekrásna Jada.“   Jada sa rozosmeje ako nejaká školáčka. Možno sem nakoniec zapadnem. Je od hlavy až k päte zahalená do tmavomodrých taftových šiat s maskou zodpovedajúcej farby. Vzápätí nedočkavo vystupujú do popredia dvaja mladíci. Šťastná Jada.   „Jada hovorí plynulé po japonsky, je kvalifikovanou bojovou pilotkou a olympijskou gymnastkou… hmm,“ zažmurká konferencier. „Páni, aká je vaša ponuka?“   Jada na neho zostáva zízať so spadnutou sánkou – očividne trepe samé nezmysly. Potom sa placho usmeje na svojich dvoch kandidátov.   „Tisíc!“ zvolá jeden z nich.   Licitácia sa veľmi rýchlo šplhá na päťtisíc dolárov.   „Päťtisíc prvýkrát… druhýkrát… predané!“ oznamuje konferencier hlasno. „Džentlmenovi v maske!“ Maskovaní sú, samozrejme, všetci muži, takže zástup okolo vybuchuje smiechom, tlieska a vykrikuje. Rozžiarená Jada rýchlo opúšťa scénu.   „Vidíš? Je to psina!“ šepká mi Mia. „Len dúfam, že ťa Christian naozaj získa… Nechceme žiadnu bitku,“ dodáva.   „Bitku?“ vyhŕknem.   „No hej. Keď bol mladší, mal pekne horúcu hlavu,“ strasie sa.   Christian, a bitky? Ten istý kultivovaný, sofistikovaný Christian, ktorý počúva tudorovskú chorálovú hudbu? To nedokážem pochopiť.   Zo zamyslenia ma vytrháva konferencier, ktorý predstavuje ďalšiu obeť – dievča v červenom, s dlhými, uhľovočiernymi vlasmi.   „Páni, dovoľte, aby som vám predstavil prekrásnu Mariah. Čo si s ňou asi počneme? Mariah je skúsená toreadorka, hrá na violončele na úrovni koncertných majstrov a je šampiónkou v skoku o žrdi… Čo vy na to, páni? Koľko dáte za tanec s rozkošnou Mariah?“   Mariah počastuje konferenciera nevraživým pohľadom, zatiaľ čo niekto veľmi hlasno vykríkne:   „Tritisíc dolárov!“ Akýsi svetlovlasý muž s briadkou.   Prichádza jedna protiponuka a nakoniec sa Mariah predáva za štyritisíc dolárov.   Christian ma sleduje ako ostriež. Bitkár Trevelyan Grey – kto by to bol doňho povedal?   „Ako je to dlho?“ pýtam sa Mie.   Vrhá na mňa nechápavý pohľad.   „Ako je to dlho, čo sa Christian bil?“   „To bolo na začiatku puberty. Naši z neho šediveli, každú chvíľu dorazil domov s rozseknutou perou a monoklom. Vyrazili ho z dvoch škôl. Vždy keď niekoho poriadne doriadil.“   Zízam na ňu s otvorenými ústami.   „On ti o tom nerozprával?“ povzdychne si. „Medzi mojimi priateľmi si vybudoval dosť zlú povesť. Pár rokov bol taká persona non grata. Ale keď mal okolo pätnásť-šestnásť, prešlo to,“ mykne plecom.   No, márnosť šedivá! Ďalší kúsok skladačky zapadá na svoje miesto.   „Takže na akej ponuke začneme pri očarujúcej Jill?“   „Štyri tisícky dolárov,“ ozýva sa hlbokým hlasom zľava. Jill zvýskne od radosti.   Prestávam tomu venovať pozornosť. Takže Christian bol v škole dokonca gauner, bitkár. Zaujímalo by ma prečo. Zahľadím sa naňho. Aj on nás sústredene sleduje.   „A teraz mi dovoľte, aby som vám predstavil prekrásnu Anu.“   Pomoc, to som ja. Nervózne sa pozerám po Mii, ktorá ma vzápätí ženie do stredu pódia. Našťastie pritom nespadnem, aj tak si však pripadám ako nahá v tŕní, všetkým na očiach a celá bez seba od rozpakov. Keď sa znovu pozriem na Christiana, zisťujem, že robí na mňa grimasy. Blbec jeden.   „Nádherná Ana hrá na šiestich hudobných nástrojoch, hovorí plynulou mandarínčinou a obľubuje jogu. No, to je…“   Skôr než konferencier stihne dokončiť vetu, Christian mu skáče do reči a premeriava si ho prenikavým pohľadom spoza svojej masky. „Desaťtisíc dolárov.“   Za sebou počujem, ako Lily neuveriteľne zalapá po dychu.   Panebože!   „Pätnásť.“   Čože? Všetci sa ako jeden muž obracajú smerom k vysokému, dokonale oblečenému džentlmenovi stojacemu vľavo od pódia. Kútikom oka kontrolujem Tieňa. Dočerta, ako teraz zareaguje? Ale on si jednoducho pomasíruje bradu a venuje tomu cudzincovi posmešný úškrn. Je zjavné, že ho pozná. Cudzinec kývne Christianovi zdvorilým gestom.   „Teda, páni! Máme tu najvyššiu ponuku večera!“ Doslova cítim, ako z konferenciera cez tú harlekýnsku masku srší nadšenie, keď sa so širokým úsmevom obracia späť na Christiana. Je to veľkolepé predstavenie, lenže tak trochu na môj účet. Mám chuť zavýjať.   „Dvadsať,“ zasadzuje Christian tichý protiúder.   Šum prizerajúceho sa davu ustáva. Všetci teraz civejú na mňa, Christiana a pána Tajomného vedľa pódia.   „Dvadsaťpäť,“ prihadzuje cudzinec.   Mohlo by to byť ešte viac trápne?   Christian naňho upiera ten svoj studený pohľad, ale zároveň vidieť, že sa baví. Všetky oči teraz spočívajú na ňom. Čo s tým urobí? Srdce cítim až v krku a je mi nevoľno.   „Jedno stotisíc dolárov,“ vyhlasuje jasným a zvučným hlasom na celý stan.   „No to si azda robí…?!“ precedí za mnou nahlas Lily a davom sa preženie vlna šokovaného lapania po dychu a zábavy. Cudzinec s úsmevom dvíha ruky v geste kapitulácie a Christian sa na neho samoľúbo zaškerí. Periférnym zrakom vidím Miu, ako nadšene nadskakuje. Moje podvedomie hľadí na Christiana v absolútnom šoku.   „Stotisíc dolárov za prekrásnu Anu! Prvýkrát… druhýkrát…“ konferencier uprie pohľad na cudzinca, ktorý len pobavene zavrtí hlavou a galantne sa ukloní.   „Predané!“ zahlási konferencier triumfálne.   Vo víre ohlušujúceho potlesku a fandenia pristupuje Christian k pódiu, aby ma vzal za ruku a pomohol mi dolu. Keď zostupujem, sleduje ma so spokojným úsmevom na perách, potom mi galantne pobozká ruku, zasunie si ju do ohybu paže a odvádza ma k východu zo stanu.   „Kto to bol?“ pýtam sa ho.   Významne sa na mňa zahľadí. „Niekto, s kým sa môžeš zoznámiť neskôr. Teraz ti chcem niečo ukázať. Máme asi pol hodiny, než sa skončí tá aukcia. Dovtedy musíme byť späť na parkete, aby som si mohol vychutnať tanec, za ktorý som zaplatil.“   „Veľmi drahý tanec,“ zavrčím nesúhlasne.   „Som si istý, že bude stáť za každý cent,“ venuje mi potmehúdsky úsmev. Bože, ten jeho nádherný úsmev! A je to tu zasa, moje telo znovu ovládne tá nutkavá potreba.   Ocitáme sa vonku na trávniku. Myslela som, že pôjdeme do lodenice, ale na moje sklamanie sa zdá, že mierime k tanečnému parketu, na ktorom sa už pripravuje veľký orchester. Je tam aspoň dvadsať hudobníkov a okolo sa hemží zopár hostí, ktorí potajomky fajčia – ale pretože sa teraz väčšina diania odohráva vo veľkom stane, nepútajú veľa pozornosti.   Christian ma privádza až k zadnej časti domu, kde otvára zasklené dvere vedúce do rozľahlej a útulnej obývacej izby, v ktorej som ešte nebola. Spoločne prechádzame cez ľudoprázdnu halu až k širokému schodisku s elegantným stĺpikovým zábradlím z vysoko lešteného dreva. Vezme ma za ruku, dovtedy položenú na jeho predlaktí, a vedie ma hore na prvé poschodie, a potom ešte vyššie, po ďalšom ramene schodiska až na druhé poschodie. Tam otvára biele dvere a vojdeme do jednej zo spálni.   „Toto bola moja izba,“ povie ticho a zamkne za sebou dvere.   Je veľká, strohá a zariadená iba niekoľkými kusmi nábytku. Steny sú biele, rovnako ako vybavenie – obrovská posteľ, stôl, stoličky, police nabité knihami a posiate najrôznejšími trofejami, pravdepodobne za kickbox, ako sa zdá. Steny sú ovešané filmovými plagátmi – Matrix, Klub bitkárov, Truman Show – a ďalšími dvoma, zarámovanými, s kickboxermi. Jeden z nich sa volá Giuseppe DeNatale – tak o ňom som nikdy nepočula.   Ale to, čo upúta moju pozornosť, je biela nástenka nad písacím stolom prekypujúca fotografiami, vlajočkami Mariners a útržkami vstupeniek. Akoby som zazrela malý kúsok chlapca, ktorým Christian býval. Zadívam sa späť na toho krásneho dospelého muža, ktorý teraz stojí uprostred izby. Upiera na mňa zadumaný, temný žiadostivý pohľad.   „Ešte nikdy som tu žiadne dievča nemal,“ podotýka.   „Nikdy?“ zašepkám.   Zavrtí hlavou.   Naprázdno preglgnem. Tá túžba, čo ma v priebehu niekoľkých posledných hodín pomaly požierala, vo mne divoko zakričí, surová a lačná. Vidieť Christiana, ako predo mnou stojí na tom tmavomodrom koberci, v maske… je viac než len vzrušujúce. Chcem ho. Teraz hneď. Akýmkoľvek spôsobom. Musím odolávať nutkaniu vrhnúť sa na neho a strhať z neho oblečenie. Pomaly sa ku mne blíži.   „Nemáme veľa času, Anastasia, ale vzhľadom na to, ako na tom práve teraz som, nebudeme ho potrebovať veľa. Obráť sa. Pomôžem ti dať dolu tie šaty.“   Obraciam sa čelom ku dverám – dobre že ich zamkol. Skláňa sa a šepká mi do ucha: „Tú masku si nechaj.“   Zavzdychám, pretože sa moje útroby v reakcii na to zachvejú. A to sa ma ešte ani nedotkol.   Do ruky berie lem šiat, pritom sa prstami dotýka mojej obnaženej pokožky a ten dotyk mi rozvibruje celé telo. Jediným svižným pohybom mi rozopína celý zips. Pridržiava mi šaty a pomáha mi z nich vystúpiť, potom sa obráti, prechádza k stoličke a šikovne ich vešia cez operadlo. Vyzlieka si sako a prehodí ho cez šaty. Zastane a chvíľu sa na mňa len tak pozerá, doslova ma skenuje očami. Na sebe mám len korzet a nohavičky, ale ten jeho zmyselný pohľad si vychutnávam.   „Vieš, Anastasia,“ prehovorí, keď sa ku mne vracia a cestou si povoľuje motýlika, takže mu ostáva visieť okolo krku, a ďalej pokračuje tým, že si rozopína tri vrchné gombíky na košeli. „Hrozne si ma rozčúlila, keď si vydražila tú moju položku v aukcii. Hlavou sa mi potom preháňali všelijaké myšlienky. Musel som si stále dookola pripomínať, že tresty sú už z hry. Ale potom si sa sama, dobrovoľne ponúkla.“ Prevŕta ma pohľadom spoza svojej masky. „Prečo si to urobila, Anastasia?“ zašepká.   „Prečo som sa ponúkla? Ja neviem. Frustrácia… príliš veľa alkoholu… dobročinnosť,“ šepkám a ospravedlňujúco pokrčím plecami. Azda preto, aby som upútala jeho pozornosť?   Jednoducho som ho chcela. A teraz ho chcem ešte viac. Tá požívačná túžba je horšia a horšia a ja viem, že ju môže utíšiť, upokojiť tú revúcu lačnú beštiu, čo sa v mojom vnútri rozpína. Tým, že prebudí beštiu, ktorú v sebe ukrýva on.   Zomkne pery a potom si pomaly oblíže tú hornú. Chcem ten jazyk na sebe.   „Sľúbil som si, že už ťa nikdy neudriem, ani keby si ma o to prosila.“   „Prosím,“ drankám.   „Ale potom som si uvedomil, že si v ten moment bola pravdepodobne veľmi deprimovaná a že to nie je niečo, na čo by si bola zvyknutá,“ usmeje sa, darebák jeden arogantný, ale je mi to jedno, pretože má absolútnu pravdu.   „Presne tak,“ vyletí zo mňa.   „Takže by sme to mohli pojať trochu… voľnejšie. Ak to však mám urobiť, musíš mi sľúbiť jednu vec.“   „Čokoľvek.“   „Keď to bude potrebné, použiješ únikové slovo a ja sa s tebou potom jednoducho pomilujem, dobre?“   „Dobre,“ zakňučím. Už chcem jeho ruky na svojom tele.   Preglgne, berie ma za ruku a odvádza k posteli. Odhadzuje z nej prikrývku, sadá si, siaha na vankúš a položí ho vedľa seba. Chvíľu ma sleduje, ako tam vedľa neho stojím, a potom ma odrazu prudko potiahne za ruku, takže mu padám cez stehná. Trochu sa posunie a ja končím s trupom položeným na posteli, hrudníkom vtlačeným do vankúša a hlavou otočenou na jednu stranu. Skláňa sa, aby mi odhrnul vlasy z tváre a prehodil ich cez plece. Prstami prečeše pierka na mojej maske.   „Založ si ruky za chrbát,“ zapradie.   Z krku si sťahuje motýlika, šikovne mi spúta ruky a necháva mi ich položené na bedrách.   „Naozaj to chceš, Anastasia?“   Zatváram oči. Toto je prvýkrát od chvíle, odkedy som ho spoznala, čo to naozaj chcem, potrebujem to.   „Chcem,“ vydýchnem.   „Prečo?“ pýta sa milo, zatiaľ čo mi začína dlaňou láskať zadok.   Sotva sa jeho ruka ocitne na mojej koži, zavzdychám. Ja neviem prečo… Sám hovoríš, aby som o veciach toľko nepremýšľala. Po takom dni, ako bol ten dnešný – po tej hádke kvôli peniazom, po Leile, pani Robinsonovej, zložke s mojimi osobnými údajmi, mape zakázaných území… po tom okázalom večierku, maskách, alkohole, strieborných guľôčkach… po aukcii… Jednoducho to chcem!   „Potrebujem dôvod?“   „Nie, miláčik, nepotrebuješ,“ povie, „len sa snažím pochopiť ťa.“ Ľavú ruku mi ovíja okolo pása, aby si ma pridržal, a potom už na sebe prestávam cítiť jeho pravú dlaň. Vzápätí tvrdo dosadá na miesto tesne nad mojimi stehnami. Bolesť po tej rane sa okamžite viaže s tou druhou, túžobnou, ktorá ma sužuje v podbrušku.   Ach… nahlas zastonám. Prichádza ďalší úder, presne na to isté miesto. A ja znovu stonám.   „Dva,“ zachraptí. „Dvanásť bude akurát.“   Bože! Toto je úplne iné ako naposledy – je to také živočíšne, také… nevyhnutne nutné. Hladí ma rukami s dlhými štíhlymi prstami a ja sa cítim taká bezmocná – zviazaná a vtlačená do matraca, navyše dobrovoľne. Ďalšia rana, trochu do jednej strany, a ďalšia, tentoraz do druhej… na chvíľu prestáva, aby mi v tej pauze stiahol nohavičky. Opäť mi jemne hladká zadok a potom pokračuje – každá z tých štipľavých rán hasí moju túžbu. Alebo ju vyživuje – ja neviem. Jednoducho sa poddávam jeho rytmu, vnímam každý jednotlivý okamih.   „Dvanásť,“ vyráža zo seba zhrubnutým hlasom. A zase ma hladká, bez náhlenia putuje prstami dole, až medzi moje stehná, kde do mňa dvoma z nich pomaly vnikne a zoširoka nimi zakrúži. A potom znova a znova, a stále dookola, mučivo.   Strácam kontrolu nad vlastným telom, s hlasným kňučaním vrcholím – neviazane a kŕčovito sa zvieram okolo jeho prstov. Je to také intenzívne, také nečakané a rýchle!   „To je ono, miláčik,“ hrkúta spokojne. Ležím na ňom, celá zadýchaná a vyčerpaná, a on mi rozväzuje zápästie, svoje prsty však necháva tam, kde sú.   „Ešte som s tebou neskončil, Anastasia,“ povie a pomaly sa presúva, stále vnútri mňa. Opiera mi kolená o zem, takže zostávam ohnutá cez posteľ. Kľakne si na podlahu za mňa a rozopína si zips. Vysúva zo mňa prsty a ja počujem povedomý zvuk trhanej fólie. „Daj nohy od seba,“ zamručí a ja ho poslúchnem. Ešte raz mi pohladí zadok a potom už do mňa preniká.   „Toto bude rýchle, miláčik,“ zamumle. Chytá ma za boky, pohne sa späť a znovu do mňa prudko vráža.   „Au!“ vyhŕknem prekvapene, ale tá plnosť je vlastne božská. Christian totiž búši priamo do tej spaľujúcej bolesti v mojom lone, znovu a znovu, a s každým ďalším, skvelým výpadom ma jej zbavuje. Ten pocit je neskutočný, presne toto som potrebovala. A tak mu vychádzam v ústrety, pohyb za pohybom.   „Prestaň, Ana,“ zavrčí a pokúša sa ma krotiť. Lenže ja ho chcem tak veľmi, že si nedokážem pomôcť a tlačím sa naňho ďalej.   „Dočerta, Ana,“ precedí trpko, keď ho môj nátlak zdolá. A ten zmučený výkrik ma posiela rovno za ním, do náručia oslobodzujúceho orgazmu, ktorý ma uchváti, drvivo zovrie a následne vypľuje von, totálne vyčerpanú a zadýchanú.   Christian sa nakláňa a bozkáva ma na plece a až potom zo mňa vykĺzne. Zozadu ma objíma, hlavu si opiera o môj chrbát. A tak obaja kľačíme pri posteli, ako vlastne dlho? Sekundy? Minúty? Pokiaľ sa náš dych neupokojí. To neodbytné chvenie v mojom vnútri konečne doznie a všetko, čo vnímam, je upokojujúci a chlácholivý mier.   Christian sa pohne a vtlačí mi bozk medzi lopatky. „Myslím, že mi dlhujete tanec, slečna Steelová,“ pripomína mi.   „Hmm,“ reagujem chabo. Teším sa z tej náhlej absencie bolestivej túžby a vychutnávam si dozvuky orgazmu.   Sadá si na päty a sťahuje si ma k sebe na kolená. „No tak. Už budeme musieť ísť.“ Dostávam bozk do vlasov a musím vstať.   Niečo zareptám, ale sadám si späť na posteľ, zodvihnem nohavičky z podlahy a obliekam si ich. Potom lenivo prechádzam ku stoličke, aby som si vzala šaty. Celkom nevzrušene pritom zaznamenávam, že som si v priebehu toho nášho tajného stretnutia ani nevyzula topánky. Christian medzitým upravil seba i posteľ a teraz si viaže motýlika.   Počas obliekania šiat pokukujem po fotografiách na nástenke. Christian ako zamračený tínedžer – už vtedy bol veľmi pekný, s Elliotom a Miou na lyžiarskom svahu. Christian sám v Paríži, čo je zrejmé z pozadia, ktoré tvorí Víťazný oblúk. Christian v Londýne, New Yorku, pri Grand Canyone, v Sydney pri Opere, dokonca na Veľkom múre v Číne. Pán Grey bol scestovaný už ako chlapec.   Nasledujú útržky vstupeniek z koncertov rôznych skupín: U2, Metallica, The Verve, Sheryl Crow, Newyorský filharmonický orchester hrajúci Rómea a Júliu od Prokofieva – to je teda rozmanitá zmes! A potom v rohu – maličká fotografia mladej ženy. Je čiernobiela. Tá žena je mi povedomá, ale keby som sa rozkrájala, nedokážem ju nikam zaradiť. Určite to nie je pani Robinsonová, za čo ďakujem nebesiam.   „Kto to je?“ vyzvedám.   „Nikto dôležitý,“ odbije ma, keď si berie sako a doťahuje motýlika. „Chceš, aby som ti zapol zips?“   „Môžeš. A preto ju máš na nástenke?“   „Pozri na mňa. Mám toho motýlika dobre?“ Dvíha bradu ako nejaký malý chlapec a ja sa jednoducho musím usmiať a opraviť mu ho. „Teraz je to dokonalé.“   „Ako ty,“ vydýchne a berie ma do náručia, aby ma vášnivo pobozkal. „Tak čo, už sa cítiš lepšie?“   „Je to oveľa lepšie, ďakujem, pán Grey.“   „Potešenie bolo celkom na mojej strane, slečna Steelová.“      Hostia sa už zhromažďujú na prvý tanec. Christian sa na mňa škerí – stihli sme to akurát – a odvádza si ma na šachovnicový tanečný parket.   „A teraz, dámy a páni, nadišiel čas na prvý tanec. Pán Grey, doktorka Greyová, pripravení?“ Carrick prikývne na súhlas a už zviera Grace v tanečnej póze.   „A čo vy, dámy a páni z aukcie o prvý tanec, ste pripravení?“ Všetci prikývnu. Mia sa nachádza v objatí niekoho, koho nepoznám. Čo sa asi stalo so Seanom?   „V tom prípade môžeme začať. Zober to od podlahy, Sam!“   Na scénu vstupuje mladý muž vítaný vrelým potleskom, otáča sa k orchestru za svojím chrbtom a luskne prstami. Vzduchom sa začínajú šíriť tóny známej piesne I´ve Got You Under my Skin.   Christian sa na mňa usmeje, zovrie ma v náručí a začína sa hýbať. Tancuje skvele, tak ľahko s ním držím krok. Obaja sa na seba usmievame ako dvaja idioti a spoločne krúžime po parkete.   „Túto pesničku milujem,“ prehodí Christian a neprestáva ma hypnotizovať očami.    „Je naozaj výstižná.“ Teraz už sa nesmeje, zvážnel.   „Tiež ťa mám pod kožou,“ prehodím.    „Alebo si tam aspoň pred chvíľou bol.“   Hoci sa tvári pohoršene, nedarí sa mu skryť pobavenie.   „Slečna Steelová,“ hreší ma naoko, „to som netušil, že dokážete byť taká vulgárna.“   „Ani ja nie, pán Grey. To všetko tie nedávno nadobudnuté skúsenosti. Bola to poriadna lekcia.“   „Pre teba aj pre mňa,“ prisvedčí vážne. A akoby sme tam zrazu boli sami, my a tá hudba, v našom súkromnom vesmíre.   Keď sa pieseň končí, obaja tlieskame. Sam, ten spevák, sa zdvorilo ukláňa a predstavuje svoj orchester.   „Smiem prosiť?“ ozve sa vedľa nás.   Spoznávam toho muža, ktorý sa ma pokúšal získať v aukcii. Christian ma nie práve ochotne púšťa, ale inak vyzerá, že je v pohode. „Nech sa páči. Anastasia, toto je John Flynn. John, Anastasia.“ Doparoma!   Christian sa na mňa len zaškerí a odchádza k hranici tanečného parketu.   „Teší ma, Anastasia,“ povie Flynn mäkko a ja si okamžite všimnem, že je to Brit.   „Aj mňa,“ vykoktám.   Orchester sa púšťa do ďalšej skladby a doktor Flynn si ma pritiahne do tanečného objatia. Bude oveľa mladší, než som si ho predstavovala, aj keď mu nevidím do tváre. Na sebe má masku podobnú tej Christianovej. Je vysoký, ale nie tak ako Christian, a takisto sa nepohybuje s tou jeho gráciou.   O čom sa s ním mám rozprávať? Prečo je Christian taký nevyrovnaný? Prečo sa ma snažil vydražiť? To sú dve veci, na ktoré by som sa ho chcela spýtať. Ale pripadá mi to tak akosi nemiestne.   „Rád vás konečne spoznávam, Anastasia. Bavíte sa dobre?“ vyzvedá.   „Doteraz áno,“ vypadne zo mňa.   „Ale… Tak to dúfam, že nenesiem zodpovednosť za prípadnú zmenu,“ venuje mi vrelý úsmev, po ktorom sa nepatrne uvoľňujem.   „To musíte vedieť vy, doktor Flynn. Vy ste tu odborník.“   Mykne mu kútikmi úst. „A to je ten problém, všakže? Že som psychiater.“   Usmejem sa. „Desí ma pomyslenie, že sa tu pred vami rozhovorím, takže som tak trochu nesvoja a vystrašená. Navyše – jediná vec, o ktorej by som sa s vami chcela baviť, je Christian.“   Láskavo sa na mňa usmeje. „Tak po prvé, toto je večierok, takže som mimo služby,“ zašepká sprisahanecky. „A po druhé, o Christianovi sa s vami naozaj nemôžem baviť. Pretože,“ nadhodí podpichovačne, „z neho mienim žmýkať peniaze aspoň do Vianoc.“   Šokovane lapám po dychu.   „To bol len doktorský vtip, Anastasia.“   Od rozpakov najskôr sčerveniem a potom pocítim ľahké rozhorčenie. Robí si vtipy na Christianov účet. „Práve ste potvrdili to, čo som predtým hovorila Christianovi – že ste len predražený šarlatán,“ doberám si ho na revanš.   Vyprskne smiechom. „Možno na tom niečo bude.“   „Vy ste Angličan?“   „Áno. Pochádzam z Londýna.“   „A ako ste sa ocitli tu?“   „Šťastná zhoda náhod.“   „Vy toho na seba veľa neprezradíte, však?“   „Nie je čo prezrádzať. V podstate som nudný človek.“   „To pôsobí, akoby ste sa podceňovali.“   „To je taký britský folklór. Súčasť nášho národného zmýšľania.“   „Ach, tak.“   „Mohol by som vás však obviniť z toho istého, Anastasia.“   „Myslíte z toho, že som nudný človek, doktor Flynn?“   Odfrkne si. „Nie, Anastasia, z toho, že o sebe veľa nepoviete.“   „V podstate nie je čo,“ usmejem sa.   „O tom vážne pochybujem,“ vyhlási odrazu zamyslene.   Zaráža ma to, ale hudba už utícha a po mojom boku sa ocitá Christian. Doktor Flynn ma púšťa.   „Veľmi rád som vás spoznal, Anastasia.“ Ešte raz mi venuje hrejivý úsmev a ja mám pocit, akoby som prešla nejakým tajným testom.   „John,“ kývne naňho Christian.   „Christian,“ odpláca mu to doktor Flynn, zvrtne sa a mizne v dave.   Christian si ma pritiahne do náručia na ďalší tanec.   „Je oveľa mladší, než som čakala,“ utrúsim. „A šialene indiskrétny.“   Christian nakláňa hlavu na pleci. „Indiskrétny?“   „No áno, povedal mi úplne všetko,“ naťahujem ho.   Cítim, ako stuhol. „V tom prípade idem po tvoju kabelku. Som si istý, že už so mnou nebudeš chcieť mať nič spoločné,“ prehodí potichu.   Na mieste skameniem. „Nepovedal mi vôbec nič!“ vyhŕknem v panike.   Zažmurká a potom sa uvoľňuje. Znovu si ma privinie do náručia. „Tak to si tento tanec v pokoji vychutnáme,“ usmeje sa povzbudivo a znova sa dáva do pohybu.   Prečo si, preboha, myslel, že by som ho chcela opustiť? Nedáva mi to zmysel.   Pretancujeme ešte dve pesničky, po ktorých si uvedomujem, že by som si potrebovala odskočiť. „Hneď som späť.“   Cestou na dámy si spomínam, že som nechala svoj lístoček ležať na stole, a tak zamierim do stanu. Keď doň vstupujem, je stále osvetlený, ale dosť vyľudnený – až na istý pár na opačnom konci, ktorý by sa nutne potreboval odobrať niekam do súkromia! Naťahujem sa po kabelku.   „Anastasia?“ vystraší ma jemný hlas. Tak sa obzerám, aby som pred sebou zbadala ženu oblečenú v dlhých, čiernych vypasovaných šatách zo zamatu. Jej maska je výnimočná tým, že ukrýva nielen polovicu jej tváre od nosa nahor, ale aj vlasy. Je nádherná, detailne zdobená.   „Som tak rada, že som ťa zastihla osamote,“ povie mäkko. „Chcela som sa s tebou porozprávať už celý večer.“   „Prepáčte, ale ja netuším, kto ste.“   Sťahuje si masku z tváre a tým si aj rozpúšťa vlasy.   Dočerta! Nie je to nikto iný ako pani Robinsonová.   „Ospravedlňujem sa, že som ťa vydesila.“   Pozerám na ňu ako na zjavenie. No dofrasa – čo odo mňa tá ženská chce?!   Ani netuším, aké spoločenské pravidlá platia pri stretnutí s preslávenou pedofilkou. Nasadzuje sladký úsmev a povzbudzuje ma, aby som sa posadila k stolu. A pretože som práve stratila pevnú pôdu pod nohami, sadám si, čisto z omráčenej zdvorilosti, a opäť som šťastná za svoju masku.   „Budem stručná, Anastasia. Viem, čo si o mne myslíš – Christian mi to povedal.“   Ľahostajne na ňu pozerám a nedávam najavo vôbec nič, ale teší ma, že práve toto vie. Aspoň jej to nemusím hovoriť a ona sa azda dostane rýchlejšie k veci. Predsa len som tak trochu zvedavá, čo sa mi tu asi chystá vykladať.   Zahľadí sa mi cez plece. „Špehuje nás Taylor.“   Rýchlo sa obzerám a vidím ho zabezpečovať vstup do stanu. Je tam s ním aj Sawyer. Pozerajú sa všade, len nie naším smerom.   „Pozri, nemáme veľa času,“ vyrukuje. „Už si si musela všimnúť, ako veľmi ťa Christian miluje. Nikdy predtým som ho takto nevidela… nikdy,“ posledné slovo vysloví s osobitným dôrazom.   Čože? Christian, a milovať ma? To nie. Prečo mi to vlastne hovorí? Aby ma o tom presvedčila? Nechápem to.   „On sám ti to nepovie, lebo si to pravdepodobne ešte neuvedomil, a to napriek tomu, čo som mu povedala. To je však celý Christian. Nie je zvyknutý venovať pozornosť svojim pozitívnym pocitom a emóciám – na to sa až príliš sústredí na tie negatívne. Ale na to už si tiež zrejme prišla. Christian si myslí, že si nič dobré nezaslúži.“   Začína sa mi z toho krútiť hlava. Christian ma miluje? On sám sa ešte nevyjadril a táto ženská už mu radí, čo ku mne cíti? Dokonale bizarné.   Hlavou mi prelietajú stovky obrazov: ten darovaný iPad, plachtenie, cestovanie, len aby ma videl, jeho správanie, jeho žiarlivosť, stotisíc dolárov za tanec. Je toto láska?   Počuť, ako ma o tom presviedča práve táto ženská, je úprimne celkom… nevítané. Radšej by som to počula z jeho úst.   A zrazu sa mi zviera srdce. Tak on si myslí, že si nič dobré nezaslúži. Prečo?   „Ešte nikdy som ho nevidela takého šťastného a je očividné, že aj ty ho miluješ.“ Po tvári sa jej mihne záblesk úsmevu. „To je skvelé a ja vám to obom naozaj prajem. Ale teraz k veci… Ak mu ešte raz ublížiš, mladá dáma, tak si ťa nájdem a potešenie potom rozhodne nebude na tvojej strane.“   Prebodáva ma pohľadom, tie ľadovomodré oči sa mi prevŕtavajú až do mozgu, akoby sa mi ním azda pokúšala strhnúť masku. Tá jej hrozba je pre mňa taká prekvapujúca, taká paradoxná, že sa mimovoľne neveriacky uškrniem. Toto je posledná z vecí, ktoré by som čakala, že mi povie.   „Tebe to príde smiešne, Anastasia?!“ oborí sa na mňa rozhorčene. „Ty si nevidela, ako vyzeral minulú sobotu.“   Cítim, ako mi vädne a tvrdne výraz. Myšlienka na nešťastného Christiana nie je nijako príjemná a minulú sobotu som ho predsa opustila. Takže potom išiel za ňou. Len z toho pomyslenia sa mi robí zle. Prečo tu, preboha, sedím a počúvam tie táraniny? Práve od nej?! S pohľadom zapichnutým do jej očí sa pomaly dvíham.   „Na smiech je mi vaša drzosť, pani Lincolnová. Nič vám do nás nie je. A ak Christiana opustím, a vy si ma potom nájdete, budem na vás čakať – to si buďte istá. A možno vám potom dám ochutnať vašu vlastnú medecínu za to, že ste zneužili pätnásťročného chlapca a pravdepodobne ho skurvili ešte viac, než bol.“   Padá jej sánka.   „A teraz ma ospravedlňte, mám na práci dôležitejšie veci než s vami strácať čas.“ Prudko sa zvrtnem, telom mi namiesto krvi kolujú adrenalín a hnev. Mašírujem smerom k východu zo stanu, kde stojí Taylor a kam práve prichádza Christian s nervóznym a so znepokojeným výrazom v tvári.   „Tak tu si,“ poznamená a potom sa zamračí, keď zazrie Elenu.   Prejdem okolo neho bez jediného slova a dávam mu príležitosť, aby si vybral – buď ja, alebo ona. A on volí správne.   „Ana,“ zavolá za mnou. Zastanem a obzerám sa, práve keď ma doháňa. „Čo sa to tu dialo?“ Pátravo na mňa pozerá, v tvári sa mu zračí nepokoj.   „Prečo sa nespýtaš svojej ex?!“ odseknem uštipačne.   Zamračí sa a oči mu zamŕzajú ako dve ľadové tône. „Pýtam sa teba,“ hovorí síce mierne, ale s akýmsi výhražným podtónom.   Vzájomne si nahnevane premeriavame jeden druhého.   Tak fajn, je mi jasné, že keď mu to nevyklopím, skončí sa to hádkou. „Vyhrážala sa mi, že si ma nájde, keď ti znova ublížim. Pravdepodobne si na to vezme trstenicu!“ vyšteknem.   Po tvári sa mu rozlieva úľava a dokonca vnímam náznak pobaveného úsmevu. „Tebe to nepríde absurdné?“ čuduje sa. Teraz už vidím, že v sebe ťažko dusí smiech.   „Toto nie je žiadna hra, Christian!“   „To nie je, máš pravdu. Porozprávam sa s ňou.“ Znovu nasadzuje vážny výraz, aj keď ešte stále potláča úsmev.   „Nič také neurobíš.“ Prekrížim si ruky na prsiach a už zasa cítim, ako mi stúpa tlak.   Zažmurká, prekvapený mojím posledným vzplanutím.   „Pozri, ja viem, že ste spolu finančne zviazaní – tú slovnú hračku láskavo nekomentuj – ale…“ zarazím sa. Čo od neho vlastne chcem? Aby s ňou skoncoval? Aby ju prestal vídať? Môžem to po ňom vôbec chcieť? „Už vážne musím na tie dámy.“ Prepichujem ho nahnevaným pohľadom a pevne zvieram pery k sebe.   S povzdychom skláňa hlavu nabok. Je možné, aby vyzeral ešte viac sexi? Robí to tá maska, alebo je to jednoducho ním samotným?   „Prosím ťa, nehnevaj sa už. Netušil som, že je tu. Hovorila, že nepríde,“ upokojuje ma, akoby dohováral malému dieťaťu. Zdvíha ruku a prikladá palec k mojej našpúlenej spodnej pere. „Nenechaj Elenu, aby nám pokazila večer, prosím, Anastasia. Ona je skrátka dávna minulosť.“   Dávna a navyše stará, pomyslím si uštipačne, keď mi Christian dvíha bradu, aby sa svojimi perami zľahka obtrel o moje.   Zažmurkám a odovzdane si povzdychnem. Christian sa narovnáva a berie ma za lakeť.   „Radšej ťa tam odprevadím, aby ťa cestou už nikto nezdržiaval.“   Vedie ma cez trávnik k prepychovým prenosným toaletám. Mia mi hovorila, že sú prenajaté špeciálne na túto príležitosť, ale netušila som, že ich dostať aj vo verzii de luxe.   „Počkám tu na teba, miláčik,“ zavrní.   Keď sa vraciam, mám už trochu lepšiu náladu. Rozhodla som sa, že nenechám pani Robinsonovú zruinovať mi večer, pretože práve o to jej zrejme išlo. Christian kúsok bokom telefonuje, stojí mimo tých niekoľkých ľudí, čo sa spolu neďaleko vybavujú a smejú. Ako prichádzam bližšie, počujem, čo hovorí. Jeho hlas znie veľmi stroho:   „Prečo si si to nakoniec rozmyslela? Myslel som, že sme sa dohodli. Tak ju jednoducho nechaj na pokoji… Toto je prvý normálny vzťah, ktorý som kedy mal, a ja si neprajem, aby si ho ohrozovala nejakou ‚dobre mienenou‘ starostlivosťou o moju osobu. Nechaj ju na pokoji. Myslím to vážne, Elena.“ Odmlčí sa a počúva. „Nie, určite nie.“ Pri tej poslednej vete sa naozaj silne mračí. Potom dvíha zrak a všíma si, že sa naňho pozerám. „Už musím ísť. Dobrú noc.“ A položí.   S hlavou nabok dvíham obočie. Prečo jej, preboha, volá?   „Čo robí tvoja dávna minulosť?“   „Je nevrlá,“ posťažuje sa sarkasticky. „Chceš si ešte zatancovať? Alebo už pôjdeme?“ Kontroluje čas. „O päť minút sa začína ohňostroj.“   „Milujem ohňostroje.“   „Takže tu zostaneme a pozrieme sa naň.“ Objíme ma a pritlačí tesne k sebe. „Nenechaj ju, aby nás rozdelila, prosím.“   „Záleží jej na tebe,“ zašomrem.   „Iste, a mne na nej – sme priatelia.“   „Mám dojem, že pre ňu je to viac než len priateľstvo.“   Zamračí sa. „Anastasia, Elena a ja… je to zložité. Máme spoločnú minulosť. Ale tým sa to končí, je to preč. Opakujem ti to stále dookola, je to dobrá kamarátka. Bodka. Prosím, zabudni na ňu.“ Dáva mi bozk na čelo a ja sa v záujme udržania pekného večera rozhodnem nechať to plávať. Jednoducho sa to usilujem pochopiť.   Ruka v ruke ideme pomaly späť k tanečnému parketu. Zábava je v plnom prúde.   „Anastasia.“   Obraciam sa a zisťujem, že za nami stojí Carrick.   „Preukázala by si mi tú česť a venovala mi nasledujúci tanec?“ Ponúka mi rameno. Christian s pokrčením pliec púšťa moju ruku, takže sa nechávam Carrickom odviesť na parket. Sam, hlava kapely, sa púšťa do Come Fly With Me a Carrick ma chytá okolo pása, aby ma vzápätí zľahka voviedol medzi ostatné tanečné páry.   „Chcel som ti poďakovať za naozaj štedrý príspevok pre našu nadáciu, Anastasia.“   Podľa jeho tónu hádam, že sa ma pravdepodobne okľukou pýta, či si to môžem dovoliť.   „Pán Grey…“   „Prosím ťa, Ana, hovor mi Carrick.“   „Som šťastná, že som mohla prispieť. Nečakane som sa dostala k nejakým peniazom. Nepotrebujem ich. Navyše je to na dobrú vec.“   Usmeje sa na mňa a ja vytuším, že nastala vhodná chvíľka na niekoľko nevinných otázok. Carpe Diem, sykne na mňa podvedomie s dlaňou pri ústach.   „Christian už mi trochu o svojej minulosti rozprával, takže si myslím, že sa patrí podporovať vašu prácu,“ prehodím a dúfam, že by to Carricka mohlo povzbudiť, aby mi poskytol malý náhľad do toho mystéria, ktorým Christian Grey je.   Carrick sa zatvári prekvapene. „Rozprával? To je dosť nezvyčajné. Máš naňho nepochybne veľmi pozitívny vplyv, Anastasia. Nespomínam si, že by som ho kedy videl takého… čulého.“   Cítim, že sa červenám.   „Ospravedlňujem sa, nechcel som ťa uviesť do rozpakov.“   „No, ak môžem na základe svojich obmedzených skúseností súdiť, je to veľmi výnimočný muž,“ pokračujem.   „To áno,“ súhlasí Carrick zamyslene.   „Podľa toho, čo mi hovoril, muselo byť Christianovo rané detstvo veľmi traumatické.“   Carrick sa zamračí a ja dostávam strach, že som zašla príliš ďaleko.   „Moja žena mala vtedy službu, keď ho polícia priviezla. Bol kosť a koža, ťažko dehydrovaný. Nehovoril.“ Znovu sa zamračí, napriek gradujúcemu tempu hudby úplne ponorený do svojich desivých spomienok. „Vlastne potom neprehovoril skoro dva roky. Bola to hra na klavíri, čo ho nakoniec priviedla späť. No… a Miin príchod, samozrejme,“ usmeje sa na mňa láskavo.   „Hrá naozaj prekrásne. A vôbec, je taký úspešný – musíte byť naňho veľmi hrdí.“ Hlas mi znie akosi rozochvene. No, dočerta. Dva roky nehovoril.   „Nesmierne. Je to veľmi odhodlaný, schopný a inteligentný mladý muž. Ale iba medzi nami, Anastasia, vidieť ho tak ako dnes večer – bezstarostného, so správaním zodpovedajúcim jeho veku – až to je pre mňa a jeho matku naozajstný zážitok. Všimli sme si to obaja. Som presvedčený, že za to vďačíme práve tebe.“   Myslím, že som červená od hlavy až k päte. Čo sa dá na takú vec povedať?   „Vždy bol veľký samotár. Už sme ani nedúfali, že si niekoho nájde. Nech už robíš čokoľvek, prosím, neprestávaj s tým. Radi by sme ho videli šťastného.“ Zrazu sa zarazí, ako by on prekročil nejakú hranicu. „Prepáč, nechcel som, aby si sa cítila nesvoja.“   Zavrtím hlavou. „I ja by som ho chcela vidieť šťastného,“ poviem, pretože mi v tej chvíli ani nič iné nepríde na um.   „Som skutočne rád, že si dnes večer prišla. Naozaj ma veľmi teší vidieť vás dvoch spolu.“   S poslednými tónmi Come Fly With Me ma Carrick s úklonom púšťa. Zdvorilo mu to vrátim malou poklonou.   „Koniec cifrovania so starým chlapom.“ Po mojom boku sa zjavuje Christian.   Carrick sa zasmeje. „Nie som zasa taký starý, synu. Je o mne známe, že mám aj svoje svetlé chvíľky.“ Carrick na mňa pobavene žmurkne a potom už mizne v zástupe.   „Myslím, že sa otcovi páčiš,“ vraví Christian a vyprevádza ho pohľadom.   „Bodaj by nie,“ hádžem naňho koketný pohľad spod mihalníc.   „Zásah do čierneho, slečna Steelová.“ Keď orchester začína hrať It Had To Be You, priťahuje si ma k sebe. „Zatancuj si so mnou,“ šepká zvodne.   „S radosťou, pán Grey,“ vydýchnem s úsmevom a on ma ešte raz roztáča po tanečnom parkete.      O polnoci pomaly schádzame dolu k zálivu, medzi stanom a lodenicou, kde sa zhromažďujú aj ostatní návštevníci večierka, aby sa pozreli na ohňostroj. Konferencier sa opäť ujíma slova a dovoľuje nám zložiť masky, aby sme si lepšie vychutnali predstavenie. Christian ma berie okolo pása a ja si všímam, že sa Taylor a Sawyer presúvajú bližšie k nám, pravdepodobne preto, že sme obklopení zástupom ľudí. Sledujú teraz všetko možné, len nie priestor dokov, kde dvaja pyrotechnici v čiernom vykonávajú posledné prípravy. Pohľad na Taylora mi pripomína Leilu. Aj keď tu niekde je. Dofrasa. Pri tom pomyslení mi tuhne krv v žilách, a tak sa tlačím bližšie k Christianovi. Pozrie sa na mňa a ešte viac uťahuje svoje objatie. „Si v poriadku, miláčik? Nie je ti zima?“   „Nie, v poriadku.“ Letmo sa obzerám a blízko nás vidím postávať ďalších dvoch mužov z ochranky, ktorých mená som už zabudla. Christian si ma presunie pred seba a ovíja mi paže okolo trupu.   Znenazdania sa od dokov dvíhajú tóny klasickej hudby a na nebo sa vznesú dve petardy, ktoré sa s ohlušujúcim tresknutím rozprsknú nad zálivom. Celý ho ožarujú a na oblohe sa trblietajú oranžové a biele iskričky, ktorých odraz sa zrkadlí v pokojných vodách prístavu. Po niekoľkých nasledujúcich pestrofarebných ranách mi padá sánka.   Nespomínam si, že by som niekedy predtým niečo také videla, azda len v televízii, ale tam to rozhodne nevyzeralo tak dobre. Delobuchy vylietajú do rytmu hudby, salva za salvou, výbuch za výbuchom, všetky tie farby a dav ľudí, lapajúc po dychu, a samé óóóch a ááách… neopísateľné.   A potom z pontónu v zálive vyšľahne niekoľko strieborných plameňov. Stúpajú do výšky približne šiestich metrov a pritom menia farbu na modrú, červenú a oranžovú, aby zase skončili pri striebornej. Do toho vybuchujú stále nové a nové svetlice, a hudba dosahuje svoj vrchol.   Už pomaly dostávam kŕč do líc od toho nahlúpleho úsmevu, ktorý sa mi na nich usídlil. Krátko zdvíham hlavu k Tieňoví – je na tom rovnako, užasnutý ako dieťa, ktoré sleduje nejakú fantastickú šou. Na záver vylieta k temnej oblohe šesť ohňostrojov naraz a všetky spoločne explodujú, kúpu nás v oslňujúcom zlatistom svetle a celý zástup prepuká v nadšený potlesk.   „Dámy a páni,“ zahlaholí konferencier, keď jasot a piskot utíchnu. „Len jediná poznámka na záver tohto nádherného večera. Vaša štedrosť dosiahla jeden milión osemsto päťdesiattritisíc dolárov!“   Znovu vybuchuje všeobecný potlesk a z pontónu letí k nebu odkaz zo strieborných iskričiek: SPOLOČNE TO ZVLÁDNEME VÁM ĎAKUJE. Trblieta sa a žiari nad vodnou hladinou.   „Ach, Christian – to bola nádhera!“ smejem sa na neho a on sa skláňa, aby ma pobozkal.   „Najvyšší čas, aby sme išli,“ zavrní s úsmevom a ja v tom, čo hovorí, počujem toľko prísľubov.   Zrazu som strašne unavená.   Len čo Christian zdvihne hlavu, pristupuje k nám Taylor. Zástup okolo nás sa pomaly rozchádza. Tí dvaja si nič nehovoria, napriek tomu medzi nimi prebieha nejaká skrytá komunikácia.   „Ešte tu so mnou chvíľu zostaň. Taylor chce, aby sme počkali, až sa ľudia rozídu.“   Aha.   „Myslím, že ho ten ohňostroj stál minimálne sto rokov života,“ dodáva.   „Nemá hádam ohňostroje rád?“   Christian sa na mňa láskyplne zahľadí, potom zavrtí hlavou, ale ďalej to nekomentuje.   „Takže, ten Aspen,“ nadhodí a ja vycítim, že sa usiluje odviesť moju pozornosť, čo sa mu napokon darí.   „To nie… veď som ho ešte nezaplatila!“ vyhlásim.   „Môžeš poslať šek. Mám adresu.“   „Strašne si sa hneval.“   „Strašne.“   Zaškerím sa na neho. „Je to tvoja vina. A vina tých tvojich hračiek.“   „Celkom ste sa tým nechali strhnúť, slečna Steelová. A ak si dobre spomínam, viedlo to k tomu najuspokojujúcejšiemu výsledku.“ Obdarí ma svojím vrúcnym úsmevom.   „Mimochodom, kde vlastne sú?“   „Guľôčky? V mojej kabelke.“   „Rád by som ich dostal späť,“ upozorňuje ma. „Vo vašich nevinných rúčkach sú až príliš účinnou zbraňou.“   „Máte azda strach, že sa nechám zasa strhnúť? Trebárs niekým iným?“   Oči mu nebezpečne zasršia. „Dúfam, že k niečomu takému nedôjde,“ zaznie jeho hlas chladne. „Nie, nie, chcem všetko tvoje potešenie pre seba.“   Takže tak je to. „Ty mi hádam neveríš?“   „Bezvýhradne. A teraz mi ich, prosím, vráť.“   „Ešte si to rozmyslím.“   Otrávene privrie oči.   Z tanečného parketu sa znovu rozozvučí hudba, ale tentoraz je to diskdžokej a nejaký dunivý tanec s neúnavným pulzujúcim rytmom. „Chceš tancovať?“   „Som naozaj uťahaná, Christian. Rada by som už šla, ak ti to neprekáža.“   Obzrie sa na Taylora, ten prikývne a tak všetci vyrážame späť k domu, v závese za párom opitých hostí. Som vďačná, že ma Christian drží za ruku – moje nohy už protestujú proti závratnej výške podpätkov a zovretiu lodičiek.   V ústrety nám prichádza Mia.   „Ešte neodchádzate, však nie? Práve začala hrať tá správna hudba. No tak, Ana.“ Chytá ma za voľnú ruku.   „Mia,“ schladí ju Christian. „Anastasia je veľmi unavená. Ideme domov. Navyše nás zajtra čaká náročný deň.“   To vážne?   Mia sa zatvári dotknuto, ale na moje prekvapenie už Christianovi neodporuje.   „Tak musíš prísť niekedy cez týždeň. Mohli by sme skočiť na nákupy, čo povieš?“   „No jasné, Mia,“ usmejem sa na ňu, aj keď si v kútiku duše pomyslím, že to bude problém, pretože už chodím do práce.   Mia ma pobozká a potom sa vrhá Christianovi okolo krku, čím nás oboch dosť prekvapuje. A čo viac, hneď potom mu kladie dlane priamo na chlopne saka. Christian na ňu zostáva s odovzdanou strnulosťou hľadieť.   „Rada ťa vidím takého šťastného,“ vzdychne zasnene a pobozká ho na líce. „Tak čau, decká. Užite si to.“ A upaľuje smerom k niekoľkým priateľom, ktorí už na ňu čakajú – vrátane Lily, ktorej zatrpknutý výraz teraz zvlášť vyniká, keď už na sebe nemá masku.   Mimovoľne mi prichádza na um, kamže sa asi podel Sean.   „Ešte sa rozlúčime s našimi, kým pôjdeme.“ Christian ma vedie cez húf hostí až ku Grace a Carrickovi, ktorí sa s nami láskavo a vrelo lúčia.   „Prosím, príď nás zasa navštíviť, Anastasia, bolo to veľmi milé mať ťa tu,“ ubezpečuje ma Grace vľúdne.   Som z tej ich reakcie tak trochu dojatá. Gracini rodičia sa našťastie niekam zašili, takže som aspoň ušetrená ich entuziazmu.   A potom už, s Christianom v tichosti a ruka v ruke, kráčame k domu, kde stojí nekonečná šnúra áut čakajúcich na všetkých tých hostí. Vrhám na Tieňa letmý pohľad. Vyzerá šťastný a uvoľnený. Je to naozaj príjemný pocit vidieť ho takto, aj keď si hovorím, že to nebude úplne obvyklé, zvlášť po takom náročnom dni.   „Je ti dosť teplo?“ pýta sa ma.   „Je, ďakujem.“ Priťahujte si saténový šál tesnejšie k telu.   „Veľmi som si ten dnešný večer užil, Anastasia. Ďakujem.“   „Aj ja, zvlášť niektoré jeho časti.“   S úsmevom pokýva hlavou, ale potom sa zamračí. „Nehryz si tú peru,“ varuje ma takým tónom, až sa mi zrýchľuje pulz.   „Čo si myslel tým, že máme zajtra náročný deň?“ vyzvedám, aby som sa nejako rozptýlila.   „Príde sa na teba pozrieť doktorka Greenová. A! Mám pre teba prekvapenie.“   „Doktorka Greenová?!“ prudko zastanem.   „No, áno.“   „Prečo?“   „Pretože nenávidím kondómy,“ zhrnie ticho. Pozerá sa na mňa, snaží sa odhadnúť moju reakciu a v očiach sa mu pritom odráža mäkké svetlo lampiónov.   „Je to moje telo,“ upozorňujem ho, nahnevaná, že sa ma najskôr nespýtal.   „Moje predsa tiež,“ zašepká.   Len tam stojím a opieram sa doňho pohľadom, zatiaľ čo nás bez povšimnutia míňajú ďalší odchádzajúci hostia. Vyzerá tak presvedčivo. Áno, moje telo mu patrí – on to vie lepšie ako ja.   Dvíham k nemu ruku, sotva znateľne sa mykne, ale neuhne. Medzi prstami zovriem jeden koniec jeho motýlika a zatiahnem, takže sa rozväzuje a odkrýva vrchný gombík košele. Opatrne ho rozopínam.   „Takto vyzeráš sexi,“ vydýchnem. V skutočnosti vyzerá sexi neustále, ale teraz je to pôsobivejšie.   Zasmeje sa. „Už ťa fakt musím dostať domov. Poď.“   Pri aute Sawyer odovzdáva Christianovi nejakú obálku. Ten sa na ňu zamračí, a keď mi Taylor otvára dvere, strelí po mne kútikom oka. Taylor sa z nejakého dôvodu tvári, akoby mu spadol kameň zo srdca. Spoločne so Sawyerom nastupuje dopredu a Christian si sadá ku mne. Podáva mi tú obálku – neotvorenú.   „Je to adresované tebe. Jeden z čašníkov to dal Sawyerovi. Nepochybne nejaký ďalší ctiteľ,“ uškrnie sa. Je evidentné, ako ho tá predstava dráždi.   Prezerám si ten list. Od koho môže byť? Otváram ho a v matnom svetle si zbežne čítam odkaz, ktorý ukrýval. No to azda… to je od nej! Prečo mi, preboha, nedá pokoj?!   Možno som Ťa zle odhadla. No Ty si rozhodne zle odhadla mňa. Ak by si chcela doplniť chýbajúce dieliky skladačky, zavolaj mi – mohli by sme spolu zájsť na obed. Christian si nepraje, aby som sa s Tebou zhovárala, ale mne by urobilo veľkú radosť, keby som mohla byť nápomocná. Nevysvetľuj si to zle, ja vám to prajem, to mi ver – ale chráň Ťa ruka Pána mu ublížiť… Už mu bolo ublížené dosť. Zavolaj mi: (206) 279-6261.   Pani Robinsonová   To sa mi hádam zdá, ona sa podpísala ako pani Robinsonová! On jej to povedal. Darebák jeden.   „Ty si jej to povedal?!“   „Komu som čo povedal?“   „Že jej hovorím pani Robinsonová!“ vyšteknem.   „To je od Eleny?“ Aj on je v šoku. „To je absurdné.“ S odfrknutím si hrabne rukou do vlasov, pobúrenie z neho doslova srší. „Vybavím si to s ňou zajtra. Alebo v pondelok,“ zavrčí.   Hoci sa hanbím si to priznať, nejaký malý kúsoček môjho ja sa raduje. Aj moje podvedomie múdro prikyvuje. Elena Christiana pekne štve a to je jedine dobre – no nie? Rozhodnem sa, že už sa v tom nebudem vŕtať, a skrývam odkaz do kabelky. V geste, ktoré zaručuje zlepšenie Christianovej nálady, mu vraciam tie guľôčky.   „Nabudúce,“ poviem.   Pozrie sa na mňa, v tej tme poznávam jeho tvár len ťažko, ale myslím, že sa usmieva. Zovrie mi ruku v dlani.   Pozerám sa z okienka von do temnoty a vybavujem si udalosti dnešného dlhého dňa. Toľko som sa toho o Christianovi dozvedela, poskladala toľko chýbajúcich detailov – tie salóny, zakázané územia, jeho detstvo – ale zároveň toho ešte veľa čaká na objavenie. A čo potom pani R.? Iste, záleží jej na ňom, a to dosť, ako sa zdá. A jemu záleží na nej – lenže trochu inak. Zrazu neviem, čo si o tom mám myslieť. Už ma z toho všetkého bolí hlava.   Christian ma budí, až keď zastavujeme pred Escalou. „Mám ťa dnu odniesť?“ ponúka sa ticho.   Rozospatá zavrtím hlavou. Ani nápad.   Keď potom stojíme vo výťahu, opriem sa o neho a položím mu hlavu na plece. Sawyer pred nami nervózne prešľapuje. „To bol ale dlhý deň, čo, Anastasia?“ Prikývnem.    „Unavená?“ Prikývnem.   „Veľa toho nenahovoríš.“ Prikývnem – a on sa zaškerí.   „Tak poď, uložím ťa do postele.“ Už vystupujeme z výťahu a on ma berie za ruku, no len čo vkročíme do haly, obaja zmeravieme, pretože narážame na Sawyerovu zdvihnutú dlaň. V tej sekunde som čerstvá ako rybička. Sawyer si niečo mumle do rukáva. Netušila som, že tam má vysielačku.   „Jasné,“ uzatvára a obracia sa k nám. „Pán Grey, niekto prerezal pneumatiky na audi slečny Steelovej a, celé ho polial farbou.“   Dofrasa. Moje auto! Kto to len mohol urobiť? Lenže odpoveď na tú otázku viem skôr, ako sa mi stihne v hlave poriadne sformulovať. Leila. Pozerám sa na Christiana a všímam si, ako bledne.   „Taylor sa obáva, že subjekt mohol vstúpiť do priestoru bytu a doteraz sa v ňom zdržať. Chce si byť istý.“   „Rozumiem,“ hlesne Christian. „Čo chce robiť?“   „Spolu s Ryanom a Reynoldsom ide hore služobným výťahom. Prehľadajú byt a dajú nám echo. Ja zatiaľ zostanem tu s vami, pán Grey.“   „Ďakujem, Sawyer.“ Christian si ma k sebe privinie. „Tento deň je jednoducho čím ďalej, tým lepší,“ posťažuje sa s tvárou zaborenou do mojich vlasov. „Pozri, nemôžem tu len tak stáť a čakať. Sawyer, dohliadnite tu na slečnu Steelovú. Nepúšťajte ju dovnútra, kým nedostanete pokyn. Taylor je zbytočne úzkostlivý. Do bytu sa predsa nemohla dostať.“   Čože?! „Nie, Christian – ty tu musíš zostať so mnou,“ prehováram ho úzkostné.   Lenže on ma púšťa. „Urob, čo ti hovoria. Počkaj tu.“   Nie!   „Sawyer?“ vyzve ho Christian.   Ten mu otvára dvere haly a púšťa ho do bytu. Potom ich za ním zasa zatvára a rozkročený pred nimi na mňa vrhá nič nehovoriaci pohľad.   Christian! Hlavou sa mi mihne výber tých najdesivejších scenárov. Lenže všetko, čo teraz môžem robiť, je iba stáť a čakať.      
Kapitola 8               Sawyer už zase hovorí do rukáva: „Taylor, pán Grey vstúpil do bytu.“ Vzápätí sa mykne a trhá si slúchadlo od ucha. Taylor ho nepochybne počastoval nejakou veľmi hlasnou kritikou.   Ale nie – keď už má obavy aj Taylor…   „Prosím, pustite ma dnu,“ prosíkam.   „Je mi ľúto, slečna Steelová. Nebude to trvať dlho.“ Zdvíha obe ruky v ospravedlňujúcom geste. „Taylor s chlapcami tam práve dorazili.“   Dofrasa, cítim sa taká bezmocná! Strnulo stojím a napínam uši, aby som zachytila aj ten najslabší zvuk, lenže všetko, čo počujem, je môj vlastný prerývaný dych. Je hlasný a plytký. Po chrbte mi behá mráz, v ústach mám sucho a začína sa mi krútiť hlava. Prosím, nech je Christian v poriadku, modlím sa v duchu.   Netuším, koľko času už uplynulo, a my stále nič nepočujeme. Ale žiadny zvuk je dobrý zvuk – znamená to, že sa tam nestrieľa.   Začínam pochodovať okolo stola v hale, a aby som sa nejako rozptýlila, prezerám si obrazy na stenách. Nikdy predtým som im nevenovala ozajstnú pozornosť: všetky sú figuratívne, s náboženskou tematikou – Panna Mária a dieťatko, na všetkých šestnástich. Aké zvláštne…   Christian predsa nie je nejako nábožensky založený, alebo je? Všetky maľby vo veľkej izbe sú abstraktné – zatiaľ čo tieto sa od nich naozaj odlišujú. Obrazy však nedokážu upútať moju pozornosť nadlho – Tak kde je ten Christian?   Zahľadím sa na Sawyera, stále ma bezvýrazne pozoruje.   „Čo sa tam deje?“   „Nemám žiadne správy, slečna Steelová.“   Znenazdania sa pohne kľučka na dverách. Sawyer sa bleskovo zvrtne a z puzdra v podpazuší tasí zbraň. Ja sa mením na soľný stĺp. Vo dverách sa objavuje Christian.   „Čistý vzduch,“ povie a pritom sa zamračí na Sawyera. Ten okamžite odkladá zbraň a ustupuje, aby ma pustil dnu.   „Taylor zbytočne šalie,“ zašomre Christian a naťahuje ku mne ruku. Ale ja len stojím a treštím na neho oči, neschopná akéhokoľvek pohybu vnímam každučký detail: jeho rozstrapatené vlasy, napätie okolo očí, zaťatú čeľusť, dva rozopnuté vrchné gombíky košele. Myslím, že som práve zostarla o desať rokov. Christian znepokojene krčí čelo, oči temné ako dva grafity.   „Už je to v poriadku, miláčik.“ Prichádza až ku mne, schováva si ma v objatí a bozkáva do vlasov. „No tak, si predsa unavená. Posteľ.“   „Tak strašne som sa bála,“ priznávam sa mu v náručí a s hlavou opretou o jeho hruď vdychujem tú neopísateľne nádhernú vôňu. „Viem. Všetci sme z toho nervózni.“   Sawyer sa medzitým niekam vytratil, pravdepodobne šiel dovnútra.   „Úprimne, pán Grey, vyzerá to tak, že sú tie vaše bývalé pekne vytrvalé,“ zavrčím otrávene. Cítim, ako sa uvoľňuje. „To teda sú.“   Púšťa ma z náručia a za ruku vedie cez byt až do obývacej izby. „Taylor ešte kontroluje všetky šatne a skrine. Ja si však nemyslím, že by tu bola.“   „Čo by tu aj robila?“ Nedáva to žiadny zmysel.    „Presne.“   „A mohla by sa dostať dovnútra?“   „To neviem ako. Taylor to skrátka niekedy preháňa.“   „Prehľadal si aj herňu?“ zašepkám.   Christian po mne hodí rýchlym pohľadom, obočie stiahnuté. „Jasné, je zamknutá, ale aj tak sme ju s Taylorom skontrolovali.“   Zhlboka si vydýchnem.   „Nedáš si panáka alebo niečo iné?“ spytuje sa.   „Nie.“ Zrazu na mňa padá šialená únava – už aby som bola v posteli.   „Tak poď, uložím ťa. Vyzeráš úplne vyčerpane.“ Jeho doteraz napätá tvár sa vyhladzuje.   Ale ja sa, naopak, zamračím – prečo on nejde tiež spať? Alebo chce spať sám?   Padá mi kameň zo srdca, keď ma odvádza do svojej spálne. Položím kabelku na bielizník a otváram ju, aby som ju vyložila. Narážam pritom na odkaz od pani Robinsonovej.   „Tu máš,“ podávam ho Christianovi. „Nie som si istá, či si to chceš prečítať. Ja to hodlám ignorovať.“   Christian list zbežne číta a zároveň mu tuhne čeľusť.   „Nie je mi jasné, akú skladačku by chcela dopĺňať,“ prehodí pohŕdavo. „Ešte sa musím vrátiť k Taylorovi,“ dodáva a dvíha ku mne zrak. „Ukáž, rozopnem ti šaty.“   „Budeš kvôli tomu autu volať políciu?“ pýtam sa, keď sa k nemu obraciam chrbtom.   Odhŕňa mi vlasy nabok, prstami mi zľahka prechádza po holej pokožke chrbta a ťahá zips šiat.   „Nie. Nehodlám ich do toho zaťahovať. Leila potrebuje pomoc, nie policajný zásah, a navyše ich tu nechcem. Jednoducho sa musíme viac snažiť, aby sme ju našli.“ Skláňa sa, aby ma zľahka pobozkal na plece.   „Choď spať!“ zavelí a potom je už fuč.      Ležím a hľadím do stropu, čakám, až príde. Toľko sa toho dnes stalo, mám o čom premýšľať… toľko vecí na premýšľanie. Kde začať…?   Strhnem sa zo spánku… dezorientovaná. Spala som vôbec? Rozospatá žmúrim v matnom svetle, ktoré sem preniká z predsiene cez pootvorené dvere, a zisťujem, že Christian tu ešte nie je. Kde stále väzí? Rozhliadam sa. Pri nohách postele sa týči vysoký tieň. Vyzerá ako ženská postava, možno. Oblečená v čiernom? Ťažko povedať.   V tom otupenom stave sa načahujem, aby som rozsvietila bočnú lampičku a pozrela sa znova, ale už tam nikto nie je. Zatrepem hlavou. Bola to moja bujná fantázia? Alebo sa mi to iba snívalo?   Sadám si a očami pátram po izbe, ovládne ma taký neurčitý vnútorný nepokoj – ale som tu naozaj sama.   Pošúcham si rukami tvár. Koľko je hodín? Tak kde je ten Christian? Na budíku svieti 2:15.   Ochabnuto sa deriem z postele s úmyslom porozhliadnuť sa po Christianovi, ľahko rozhodená svojou divokou predstavivosťou. Nakoniec ešte začnem vidieť duchov. To musí byť reakcia na tie dramatické udalosti z večera. Obývačka zíva prázdnotou, osvetľujú ju iba tri lampičky nad barovým pultom. Zato dvere Christianovej pracovne sú pootvorené a ja cez ne počujem, ako s niekým telefonuje.   „Nechápem, prečo mi voláš o tomto čase. Nemám, čo by som ti k tomu viac povedal… no tak mi to povedz teraz. Nie je potrebné, aby si mi nechávala odkazy v schránke.“   Nehybne stojím pri dverách a počúvam, tajne a previnilo. S kým to asi hovorí?   „Nie, ty ma počúvaj. Žiadal som ťa, a teraz ti to hovorím znova. Nechaj ju na pokoji. Nič ti do nej nie je. Rozumieš?!“   Hlas mu znie tak nabrúsene, naozaj nahnevane. Odhodlávam sa zaklopať.   „Ja viem, že áno. Ale myslím to vážne, Elena. Nechaj ju, dočerta, na pokoji. Alebo ti to mám dať písomne? Počuješ, čo ti hovorím?… Fajn. Dobrú noc.“ Tresne mobilom o stôl.   Ach, doparoma. Váhavo ťukám na dvere.   „Čo je?!“ zavrčí a ja mám sto chutí utiecť a niekam sa schovať.   Sedí pri stole, s hlavou v dlaniach. Pozrie na mňa, na tvári má ešte stále tvrdohlavý výraz, ktorý sa však okamžite rozpúšťa, keď vidí, že som to ja. Ale jeho pohľad zostáva rozrušený a napätý. Zrazu vyzerá taký unavený, až je mi z toho ťažko pri srdci.   Zažmurká, očami putuje dolu až k mojim nohám a zase späť. Na sebe mám jedno z jeho tričiek.   „Mala by si nosiť satén alebo hodváb, Anastasia,“ skonštatuje ticho. „Ale musím pripustiť, že aj v mojom tričku vyzeráš skvele.“   Tak to bol nečakaný kompliment. „Chýbal si mi. Poď už do postele.“   Pomaly sa dvíha zo stoličky, na sebe má stále bielu košeľu a čierne smokingové nohavice. Jeho oči zrazu žiaria a sú plné očakávania… lenže je v nich aj smútok. Zastane tesne pri mne, uprene mi hľadí do očí, ale nedotýka sa ma.   „Vieš vôbec, čo pre mňa znamenáš?“ chce vedieť. „Keby sa ti niečo stalo, kvôli mne…“ povie dostratena. Medzi obočím sa mu vytvárajú dve hlboké ryhy a po tvári mu prelieta skoro hmatateľne bolestný výraz. Náhle sa zdá taký zraniteľný a jeho strach je taký zreteľný! „Nič sa mi nestane,“ upokojujem ho.   Zdvihnem ruku a dotknem sa jeho tváre, prstami hladkám krátke strnisko. Je nečakane jemné. „Tie fúzy ti rastú akosi rýchlo,“ čudujem sa so šepotom, neschopná skryť v hlase úžas, ktorý vo mne ten nádherný zlomený muž, čo predo mnou stojí, vyvoláva.   Obtiahnem kontúru jeho spodnej pery a schádzam mu prstami dole po hrane krku, až ku teraz už sotva viditeľnej stope po rúži. S pootvorenými ústami na mňa vyjavene pozerá, ešte stále sa ma nedotkol. Ukazovákom putujem po tej napoly zmazanej hranici a on zatvára oči. Jeho tichý dych sa zrýchľuje. Keď prstami dosiahnem okraj košele, skĺznem až k poslednému zapnutému gombíku.   „Nebudem sa ťa dotýkať. Len ti chcem vyzliecť košeľu,“ zašepkám.   Otvára oči dokorán. Sú plné strachu. Ale neuhne sa, ani sa ma nepokúša zastaviť. Veľmi pomaly mu ten gombík rozopínam, látku pritom držím napnutú tak, aby sa nedotýkala jeho kože. Váhavo presúvam ruky nižšie, opakujem rovnaký proces – pekne pomaličky – plne sa sústredím na to, čo robím.   Nerada by som sa ho dotkla. Teda, rada… ale neurobím to. Po štvrtom gombíku sa znovu objavuje červená stopa a ja sa placho naňho usmejem.   „Naspäť na domácom území,“ zašepkám, a skôr než uvoľním posledný gombík, prechádzam po nej končekmi prstov. Ešte košeľu rozhaľujem a potom sa presúvam k manžetám. Odopínam z nich najskôr jeden a potom aj druhý lesklý čierny kamienok.   „Môžem ti tú košeľu vyzliecť?“ pýtam sa ticho.   S očami stále doširoka roztvorenými prikývne a ja mu ju sťahujem z pliec. Sám si ju striasa z rúk a potom už predo mnou stojí od pása nahor nahý. Teraz, keď je tá košeľa dolu, pôsobí dojmom, že znovu nadobudol svoju obvyklú rovnováhu.   Usmeje sa. „A čo tak nohavice, slečna Steelová?“ vyzýva ma so zdvihnutým obočím.   „V spálni. Chcem ťa v posteli.“   „Naozaj? Slečna Steelová, vy ste teda nenásytná.“   „Nechápem, ako je to možné.“ Beriem ho za ruku a ťahám ho za sebou z pracovne až do spálne. Je v nej hrozná zima.   „Ty si otvárala dvere na balkón?“ zisťuje prekvapene, keď sa ocitáme vnútri.   „Nie.“ Aspoň si to nepamätám. Pamätám si len, ako som sa okolo seba obzerala, keď som sa zobudila. Tie dvere boli rozhodne zatvorené.   Doparoma… Cítim, ako blednem. Pozerám na Christiana s otvorenými ústami a vypleštenými očami. „Čo?“ okríkne ma.   „Keď som sa prebudila… niekto tu bol,“ dostanem zo seba. „Myslela som, že je to len moja fantázia.“   „Čože?!“ zatvári sa zdesene. Vyráža k balkónovým dverám a kontroluje to za nimi. Potom cúva späť do izby a zamyká za sebou.   „Vieš to určite? Ako vyzeral?“ vypočúva ma priškrtené.   „Myslím, že to bola žena. Bolo tma. Práve som sa prebrala.“   „Obleč sa!“ skríkne cestou od dverí. „Hneď!“   „Ale ja mám oblečenie hore,“ zafňukám.   Otvára jednu zo zásuviek bielizníka a loví z nej svoje tepláky.   „Zober si toto.“ Sú príliš veľké, ale teraz sa s ním rozhodne hádať nemienim.   Berie odtiaľ ešte tričko a preťahuje si ho cez hlavu. Chmatne po domácom telefóne pri posteli a stisne na ňom dve tlačidlá.   „Kurva, ona je stále tu!“ precedí do slúchadla.   Zhruba o tri sekundy neskôr vráža do Christianovej spálne Taylor spoločne s ďalším mužom z ochranky. Christian ich v rýchlosti oboznamuje so situáciou.   „Ako je to dlho?“ páči zo mňa Taylor, zatiaľ čo na mňa upiera profesionálny pohľad. Ešte stále má na sebe sako. Vari on nechodí spať?   „Asi tak desať minút,“ pípnem. Z nejakého dôvodu sa cítim previnilo.   „Pozná to tu lepšie ako svoje topánky,“ vyhlási Christian. „Beriem Anastasiu preč, a to hneď. Ona sa tu niekde schováva, nájdite ju. Kedyže sa to vracia Gail?“   „Zajtra večer, pane.“   „Nevkročím sem, kým to tu nebude zabezpečené. Jasné?!“ vyštekne.   „Áno, pán Grey. Vraciate sa do Bellevue?“   „Nemienim do toho zaťahovať aj rodičov. Objednajte mi hotel!“   „Iste. Dám vám vedieť.“   „Nepreháňame to trochu?“ ozývam sa.   Christian ma zmrazí pohľadom. „Môže-byť-ozbrojená,“ precedí cez zuby.   „Christian, stála priamo pri posteli. Keby chcela, mohla ma pokojne zastreliť.“   Na okamih sa odmlčí a pokúša sa ovládať, aspoň myslím. Potom, hrozivo pokojným hlasom, precedí:   „Toto riziko nemienim podstúpiť. Taylor, Anastasia potrebuje topánky.“   Christian mizne v šatni a na mňa zatiaľ dáva pozor ten druhý chlap. Nedokážem si spomenúť, ako sa volal, tuším Ryan. Ustavične behá pohľadom medzi chodbou a balkónovými dverami. Christian sa zjavuje o niekoľko minút neskôr s koženou taškou na pleci, v rifliach a prúžkovanom svetri. Cez plecia mi prehadzuje džínsovú bundu.   „Poď.“ Pevne zviera moju ruku a ja za ním prakticky plachtím, pretože nasadzuje dlhý krok a masírujeme takto až do veľkej izby.   „Jednoducho nechápem, ako sa tu mohla niekde len tak schovávať,“ prehodí zamyslene, s pohľadom upretým na balkónové dvere.   „Tento byt je veľký. Ešte si ho nevidela celý.“   „Prečo jej jednoducho nezavoláš… a nepovieš jej, že sa chceš porozprávať?“   „Anastasia, ona je momentálne nevyspytateľná a môže byť ozbrojená,“ uzemní ma neoblomne.    „Takže jednoducho utečieme?“   „Zatiaľ – áno.“   „A čo keď sa pokúsi zastreliť Taylora?“   „Taylor zbrane pozná a rozumie im,“ poučuje ma podráždene. „Bude rýchlejší ako ona.“   „Ray bol v armáde. Naučil ma strieľať.“   Christian vytiahne obočie a na chvíľu vyzerá naozaj prekvapene.   „Ty… a so zbraňou?!“ vytlačí zo seba neveriacky.   „No jasné,“ ohradím sa podráždene. „Dokážem strieľať, pán Grey, takže si radšej dávajte pozor. Nie sú to len vaše šialené ex, pred kým by ste si mali kryť zadok.“   „Budem si to pamätať, slečna Steelová,“ ubezpečuje ma sucho, ale tvári sa pritom pobavene. A ten pocit, že dokonca aj v takej absurdne vypätej situácii ho dokážem rozveseliť, je na nezaplatenie.   Taylor sa k nám pripája v hale a podáva mi môj malý kufrík a moje čierne conversky. Som úplne omráčená faktom, že mi zbalil oblečenie. S vďakou sa na neho placho usmejem a on mi to úsmevom krátko a povzbudivo opätuje. Skôr než si uvedomím, čo robím, visím mu okolo krku a pevne ho objímam. Dosť ho to vyvádza z miery, a keď ho nakoniec púšťam, má pekne zružovené líca.   „Buďte opatrný,“ zamumlem.   „Iste, slečna Steelová,“ súka zo seba.   Christian sa na mňa zaškerí a potom sa spýtavo zahľadí na Taylora, ktorý sa pokúša o úsmev a napráva si kravatu.   „Dajte mi vedieť, kam mám ísť,“ nariaďuje mu Christian.   Taylor siaha do svojho saka, vyberá z neho peňaženku a podáva Christianovi kreditnú kartu.   „Možno budete chcieť použiť toto, keď sa tam dostanete.“   Christian prikývne. „Dobrý nápad.“   Pripája sa k nám Ryan. „Sawyer a Raynolds hlásia, že nič neobjavili,“ informuje Taylora.   „Sprevádzajte pána Greya a slečnu Steelovú do garáže,“ dáva inštrukcie Taylor.   Garáž je ľudoprázdna. Bodaj by nie, veď sú skoro tri hodiny ráno. Christian ma usádza na miesto spolujazdca v R8 a kufrík s taškou ukladá do batožinového priestoru pod prednou kapotou. Audi, zaparkované vedľa nás, vyzerá príšerne – všetky pneumatiky na franforce, biela farba rozmazaná po celej karosérii. Až ma z toho zamrazí, zrazu som vďačná, že ma Christian odtiaľto berie preč.   „V pondelok ti privezú náhradné,“ oznamuje mi pochmúrne, keď si sadá vedľa mňa.   „Ako mohla vedieť, že je to moje auto?“   Zahľadí sa na mňa a potom si povzdychne: „Mala Audi A3. Kupoval som vždy jedno pre každú zo svojich subiek – je to jedno z najbezpečnejších áut vo svojej triede.“   Aha.   „Takže to nebol zasa až taký originálny darček k promócii.“   „Anastasia, napriek tomu, že som v to dúfal, ty si nikdy nebola mojou subkou, takže, teoreticky vzaté – je to darček k promócii.“ Cúva z parkovacieho miesta a vyráža k východu.   Napriek tomu, že som v to dúfal. Ach, bože… moje podvedomie smutne potriasa hlavou. Pri tom, skrátka, vždy skončíme.   „Ešte stále v to dúfaš?“   V aute zazvoní handsfree.   „Grey!“ vyštekne Christian.   „Fairmont Olympie. Na moje meno.“   „Ďakujem, Taylor. A Taylor… buďte opatrný.“   Taylor chvíľu neodpovie. „Áno, pán Grey,“ povie potom ticho a Christian položí.   Ulice Seattlu sú vyľudnené, a tak Christian nerušene uháňa po Piatej avenue v ústrety I-5. Len čo sme na diaľnici, zošliapne pedál až na podlahu a vystrelíme smerom na sever. Vyráža tak prudko, že ma to na chvíľu doslova vtlačí do sedadla. Po očku pozriem na neho. Je hlboko zamyslený. To napäté ticho, ktoré tu panuje, vyžaruje nepochybne priamo z neho. Ani mi neodpovedal na otázku. V pravidelných intervaloch sa pozerá do spätného zrkadla a ja si uvedomujem, že kontroluje, či nás niekto nesleduje. To bude asi ten dôvod, prečo sa rúti po I-5. Mám totiž taký dojem, že Fairmont je predsa len v Seattli.   Zahľadím sa von z okienka a snažím sa nejako usporiadať svoju rozbúrenú a unavenú myseľ. Keby mi Leila chcela ublížiť, mala na to v spálni jedinečnú príležitosť.   „Nie. Nedúfam v to. Už nie. Myslel som, že to dávam najavo dosť jasne,“ vytrháva ma Christian miernym hlasom zo zamyslenia.   Prekvapene naňho zažmurkám a pritiahnem si džínsovú bundu tesnejšie k telu – nie som si istá, či ten chlad prichádza zvonku, alebo sa usídlil rovno vo mne.   „Len sa bojím, veď vieš… že pre teba nie som… dosť dobrá.“   „Ale ty si viac než dosť dobrá. Pre lásku božiu, Anastasia, čo mám ešte urobiť?“   Povedať, že ma miluješ. Rozprávať mi o sebe.   „Prečo si si myslel, že ťa opustím, keď som povedala, že mi o tebe doktor Flynn povedal všetko?“   Sťažka si povzdychne, na okamih zatvára oči, a potom sa na nekonečne dlhú chvíľu odmlčí. „Nemôžeš chcieť len tak, z ničoho nič, porozumieť hĺbke mojej zvrátenosti, Anastasia. Navyše to nie je čosi, s čím by som sa ti chcel zverovať.“   „A ty si vážne myslíš, že by som odišla, keby som to vedela?“ Zrazu hovorím zvýšeným hlasom a nevyznieva to veľmi vierohodne. Vari ešte nepochopil, že ho milujem? „Toto si o mne myslíš?“   „Viem to,“ odpovie smutne.   „Christian… myslím, že to je dosť nepravdepodobné. Nedokážem si predstaviť, že by som s tebou nebola.“ Navždy…    „Už raz si ma opustila – znovu to absolvovať nechcem.“   „Elena hovorila, že ťa minulú sobotu videla,“ zašepkám.   „To teda nevidela,“ zamračí sa.    „Takže si za ňou nešiel, keď som odišla?“   „Nie!“ odsekne podráždene. „Práve som ti povedal, že nie – a ja naozaj nemám rád, keď sa o mojich slovách pochybuje,“ hreší ma. „Celý víkend som sa nikam nepohol. Sedel som na zadku a lepil ten klzák, ktorý si mi dala. Trvalo mi to celú večnosť,“ dodáva už miernejšie.   Znovu mi zviera srdce. Pani Robinsonová predsa povedala, že ho videla.   Tak áno, alebo nie? Ona klame. Prečo?   „Napriek tomu, čo si Elena myslí, nebehám za ňou s každým problémom, Anastasia. Vlastne nebehám za nikým. Možno si si už všimla, že toho o sebe veľa nenahovorím.“ Zovrie volant tak pevne, až mu vystúpia kĺby.   „Carrick mi povedal, že si skoro dva roky nehovoril.“   „To fakt povedal?“ pevne zomkne pery.   „Tak trochu som to z neho vypáčila.“ zahanbene sa červenám a klopím oči do lona.   „A čo ešte otecko hovoril?“   „Že to bola Grace, kto ťa vyšetroval, keď ťa priviezli do nemocnice. Keď ťa našli vo vašom byte.“   Jeho výraz ostáva nečitateľný a napätý.   „Hovoril, že ti pomohlo hranie na klavíri. A Mia.“   Keď spomeniem jej meno, nepatrne sa mu zavlnia pery v náznaku láskyplného úsmevu. Okamih nato prehovorí: „Mala asi šesť mesiacov, keď ju priviezli. Bol som uchvátený, na rozdiel od Elliota – ten sa totiž už predtým musel vyrovnať s mojím príchodom. Bola dokonalá.“ Tá posvätná úcta v jeho hlase, rýdza a smutná, je až dojemná. „Čo sa o nej nedá tvrdiť teraz, samozrejme,“ poznamenáva a ja si vzápätí vybavujem jej úspešné pokusy o marenie našich nemravných úmyslov. To ma rozosmeje.   Christian po mne hodí jedným okom. „Vám to príde smiešne, slečna Steelová?“   „Vyzeralo to, že sa rozhodla udržať nás od seba za každú cenu.“   Neradostne sa usmeje. „Jasné, v tom je celkom majsterka.“ Natiahne ruku a zovrie mi koleno. „Ale nakoniec sme to zvládli.“ S úsmevom znova kontroluje spätné zrkadlo. „Tak fajn, myslím, že nás nikto nesledoval.“ Schádza z diaľnice a vyráža späť do centra Seattlu.   „Môžem sa ťa spýtať na niečo ohľadom Eleny?“ Práve stojíme na svetlách.   Obozretne sa na mňa zahľadí. „Keď musíš,“ zašomre nevrlo, ale ja sa tou jeho nedotklivosťou nenechávam zastrašiť.   „Pred časom si mi povedal, že ťa milovala spôsobom, aký si dokázal akceptovať. Čo to presne znamená?“   „Nie je to hádam jasné?“ odpáli ma.   „Mne teda nie.“   „Vymykal som sa kontrole. Nezniesol som, aby sa ma ktokoľvek dotkol. Doteraz to neznesiem. Pre štrnásť - pätnásťročného pubertiaka s hormónmi na pochode to boli dosť ťažké časy. A ona mi ukázala, ako vypustiť paru.“   Ach, tak.   „Mia vravela, že si bol pekný bitkár.“   „Prepána, čo ja to mám za utáranú rodinu? Počkať, nie – to ty!“ Stojíme na ďalších semaforoch a on ma priam prepaľuje pohľadom. „To ty zo všetkých tých ľudí pumpuješ informácie,“ znechutený neveriacky krúti hlavou.   „Mia sa rozhovorila úplne dobrovoľne. A pokiaľ si pamätám, bola veľmi ústretová. Mala obavy, že by si sa mohol v tom stane pobiť, keby si ma v tej aukcii nezískal,“ bránim sa rozhorčene.   „Ako ti to mohlo napadnúť, miláčik? To v žiadnom prípade nehrozilo. Neexistovala možnosť, že by som ťa nechal tancovať s niekým iným.“   „Doktora Flynna si nechal.“   „On je vždy výnimka, ktorá potvrdzuje pravidlo.“   Christian zabočuje do pôsobivej aleje tvoriacej príjazdovú cestu k hotelu Fairmont Olympie a zastavuje rovno pred vchodom, hneď vedľa obrovskej kamennej fontány.   „Tak poď.“ Vystupuje z auta a vyberá z neho našu batožinu. Hrnie sa k nám prekvapená obsluha parkoviska – nepochybne ho zaskočil náš neskorý príchod. Christian mu hádže kľúče.   „Na meno Taylor,“ povie. Strážca parkoviska prikývne s výrazom úplnej blaženosti, skáče do R8 a odchádza. Christian ma vedie za ruku do hotelovej haly.   Keď potom vedľa neho stojím na recepcii, cítim sa skutočne veľmi neprimerane. Ocitám sa v najprestížnejšom seattleskom hoteli, navlečená do obrovskej džínsovej bundy, v teplákoch, ktoré na mne visia, a starom tričku, hneď vedľa elegantného, krásou oplývajúceho gréckeho boha. Nečudo, že medzi nami recepčná pobehuje pohľadom, ako keby jej tu niečo nehralo. A, samozrejme – je totálne uchvátená Christianom. Keď očervenie a začne koktať, prevrátim oči. Márnosť, dokonca sa jej trasú ruky!   „Budete… potrebovať pomoc… s batožinou, pán Taylor?“ pýta sa a znova očervenie.   „Nie, s pani Taylorovou to zvládneme sami.“   Pani Taylorová?! Veď nemám prstienok! Skrývam si ruky za chrbát.   „Ste ubytovaní v kaskádovom apartmáne, pán Taylor, jedenáste poschodie. Poslíček vám pomôže s batožinou.“   „Povedal som, že to zvládneme,“ opakuje Christian príkro. „Kde sú tie výťahy?“   Slečna Červená Tvár mu to vysvetľuje a Christian ma znovu vezme za ruku. Narýchlo sa rozhliadam po tej impozantnej prepychovej hale plnej čalúnených stoličiek – je úplne prázdna, až na jednu tmavovlasú ženu, ktorá sedí na pohodlnej sedačke a napcháva svojho westíka dobrotami. Keď odchádzame k výťahom, venuje nám nepatrný úsmev. Takže domáci maznáčikovia môžu do tohto hotela? Trochu zvláštne na také okázalé miesto.   Apartmán má dve spálne a jedáleň, v ktorej je navyše umiestnené koncertné krídlo. V rozľahlej obytnej miestnosti praská v kozube oheň. To azda nie je možné… tento apartmán je väčší ako náš byt.   „Nuž, pani Taylorová, neviem ako vy, ale ja by som si celkom rád dal drink,“ poznamenáva Christian, keď za nami zamyká vstupné dvere.   V spálni odkladá môj kufrík aj svoju tašku na gauč pri päte obrovskej postele s nebesami. Spoločne odchádzame do obývačky, kde sa oheň v kozube už naplno rozhorel. Pozerá sa na to veľmi príjemne. Podídem bližšie a ohrievam si ruky, zatiaľ čo Christian nám pripravuje niečo na pitie.   „Armagnac?“   „Môže byť.“   Za okamih sa už ku mne pripája a podáva mi krištáľový pohár. „Pomerne náročný deň, však?“   Iba prikývnem a on na mňa uprie pátravý sivý pohľad poznačený obavami.   „Som v poriadku,“ ubezpečujem ho mierne. „A čo ty?“   „Ja? Práve teraz by som si rád vypil tento drink a potom, ak nie si príliš unavená, vzal by som ťa do postele a tam na všetko, okrem nás dvoch, zabudol.“   „Myslím, že sa už nejako dohodneme, pán Taylor,“ usmievam sa na neho placho a on si vyzúva topánky a sťahuje ponožky.   „Pani Taylorová, prestaňte si hrýzť tú peru,“ zašepká.   Skrývam svoje zrazu zrumenené líca za pohárik. Armagnac je vynikajúci, hladko mi kĺže dolu hrdlom a zanecháva po sebe pocit príjemného tepla. Keď zdvihnem oči ku Christianovi, vidím, ako si upíja z brandy a sústredene ma sleduje tým temným, lačným pohľadom.   „Nikdy ma neprestaneš udivovať, Anastasia. Po dni, ako je tento – alebo skôr bol – sa nesťažuješ, ani s krikom neutekáš. Hrozne ťa za to obdivujem. Si veľmi silná žena.“   „Ty sám si sakramentsky pádnym dôvodom, aby som zostala,“ presviedčam ho potichu. „Už som ti to povedala, Christian, nikam nejdem, nech už si kedy vykonal čokoľvek. Veď vieš, čo k tebe cítim.“   Ľahko skriví pery, akoby o mojich slovách pochyboval, a súčasne zmraští obočie, akoby ho to, čo hovorím, bolelo. Ach, Christian, čo ešte musím urobiť, aby si pochopil, čo k tebe cítim?   Nechať ho, aby ťa vyplatil, hodí na mňa ironickú grimasu moje podvedomie. V duchu sa naň zamračím.   „Kam chceš zavesiť tie moje portréty od Josého?“ skúšam nejako odľahčiť atmosféru.   „To záleží…“ usmeje sa. Toto je pre neho očividne oveľa prijateľnejšia téma na konverzáciu.   „Na čom?“   „Na okolnostiach,“ prehodí tajomne. „Tá výstava potrvá ešte dva týždne, takže mám dosť času rozhodnúť sa.“ Skloním hlavu a privieram oči.   „Môžete sa tváriť tak drsne, ako len chcete, pani Taylorová, nič zo mňa nevyrazíte,“ doberá si ma.   „Mohla by som to z teba dostať mučením.“   Dvíha jedno obočie. „Vážne si nemyslím, že by si mala sľubovať niečo, čo nedokážeš splniť.“   No teda! On si myslí, že to nedokážem? Odkladám pohárik na rímsu kozuba a na Christianovo prekvapenie sa načahujem aj po tom jeho a postavím ho vedľa svojho.   „Takže sa o tom budeme musieť nejako presvedčiť,“ navrhujem. Veľmi odvážne – nepochybne povzbudená tou brandy – beriem Christiana za ruku a ťahám ho za sebou do spálne. Zostanem stáť pri posteli.   Christian sa usiluje zakryť pobavenie. „Tak tu ma máš, Anastasia, ale čo tu budeš teraz so mnou robiť?“ uťahuje si zo mňa.   „Začnem tým, že ťa vyzlečiem. Chcem dokončiť to, čo som predtým začala.“ Chytím chlopne jeho saka a dávam pritom pozor, aby som sa ho nedotkla. Nemykne sa, ale viem, že zadržiava dych.   Opatrne mu sťahujem sako z pliec. Jeho oči sa nespúšťajú z tých mojich, ale všetok humor sa už z nich vytratil, zostal len ostražitý pohľad… plný túžby? Dal by sa vysvetliť toľkými spôsobmi. Na čo teraz myslí? Odkladám sako na gauč.   „A teraz tričko,“ zašepkám a zdvihnem jeho spodný okraj. Spolupracuje so mnou, dvíha ruky a o krok ustupuje, aby mi vyzliekanie uľahčil. Keď je tričko dole, zostáva na mňa uprene hľadieť, len v džínsoch, ktoré mu tým provokatívnym spôsobom len tak-tak držia na bokoch. Vytŕča z nich tenký pásik okraja boxeriek.   Nedočkavo posúvam zrak hore, po jeho pevných brušných svaloch, až ku prvej stope rúžu, už len rozmazanej šmuhe, a potom ešte vyššie, k jeho hrudi. Po ničom inom netúžim viac, ako prejsť mu tadiaľ jazykom, ochutnať ho.   „A čo teraz?“ zašepká a ďalej ma spaľuje pohľadom.   „Chcem ťa bozkávať tu.“ Prechádzam mu prstom krížom cez brucho, od jedného hrotu bedrovej kosti k druhému.   S prudkým nádychom sa mu roztvárajú pery. „Ja ti v tom nebránim,“ vydýchne.   Vezmem ho za ruku. „Tak to aby si si radšej ľahol,“ zašepkám a odvádzam ho k posteli. Tvári sa trochu neisto, a mne napadá, že nad ním možno nikto neprevzal vládu odvtedy, čo ho pani R… Nie, na to teraz nemysli!   Dáva prikrývky nabok, sadá si na kraj postele, dvíha zrak a nedočkavo ma pozoruje. Tvári sa pritom ostražito, vážne… Postavím sa pred neho, vyzlečiem sa z jeho džínsovej bundy, nechávam ju skĺznuť na dlážku a potom si vyzliekam tepláky.   Palcom si prechádza po hruškách prstov a určite zmiera túžbou dotknúť sa ma, ale ovládne sa. S hlbokým nádychom zbieram konskú dávku odvahy, siaham po leme trička a prevliekam si ho cez hlavu, takže zostávam pred Christianom úplne nahá. Neprestáva mi hľadieť do očí, sťažka preglgne a otvára ústa.   „Si Afrodita, Anastasia,“ zapradie.   Zvieram v dlaniach jeho tvár, dvíham mu hlavu a skláňam sa, aby som ho pobozkala. V hrdle mu zaznie hlboký ston.   Len čo sa svojimi perami dotknem tých jeho, chytá ma za boky, a skôr než sa spamätám, som zlepená s ním, svojimi kolenami roztvára tie moje a telom sa mi tlačí medzi nohy. A bozkáva ma. Privlastňuje si moje ústa a naše jazyky sa vzájomne prepletajú. Rukou mi putuje zo stehna cez bok a pozdĺž brucha až na prsník, ktorý stlačí a pohladí, a nakoniec provokatívne potiahne za bradavku.   Zavzdychám a spontánne proti nemu prepnem lono, čím vyvolám príjemné trenie proti švu jeho zapínania a tiež proti jeho rastúcej túžbe. Prestáva ma bozkávať a dvíha ku mne pohľad, ľahko zmámený a zadychčaný. Aj on sa oproti mne prehne v bokoch, takže sa o mňa otrie… Áno. Práve tam…   Zatváram oči a ticho zakňučím, a on to urobí zasa – lenže tentoraz mu vychádzam v ústrety a tým pre zmenu vymámim zastonanie z neho. A potom ma už znova bozkáva a pokračuje v tom znamenitom mučení – trie mňa, trie seba. Mal úplnú pravdu, strácam sa v ňom, je to opojné, všetko ostatné je bezvýznamné. Všetky moje obavy miznú.   Som tu, teraz, s ním – v žilách mi buble krv, nahlas búši v mojich ušiach a ten zvuk sa mieša s ozvenou našich prerývaných dychov. Ponáram mu ruky do vlasov, tlačím si ho k perám – hltajú ho a môj jazyk je rovnako nenásytný ako ten jeho. Prstami mu schádzam dolu po rukách a ďalej, až k lemu nohavíc, a tlačím svoje neohrozené, dychtivé ruky dovnútra, kde ho dráždim, znovu a znovu – a zabúdam na všetko okrem nás dvoch.   „Takto ma skoro zrušíš, Ana,“ vyráža zo seba náhle, a odťahujúc sa odo mňa si kľakne. Bleskovo si sťahuje džínsy a zároveň mi podáva balíček s kondómom.   „Chceš ma, miláčik, a ja viem nabetón, že ťa chcem tiež. Vieš, čo máš robiť.“   Dychtivo a zároveň skúsené trhám fóliu a pomaly mu kondóm nasadzujem. Usmeje sa na mňa, s pootvorenými ústami a so zastretým sivým pohľadom, plným hriechu. A potom sa ku mne skláňa, otiera sa nosom o môj, zatvára oči a nádherne pomaly do mňa vniká.   Pevne zvieram jeho plecia a zdvíham bradu, vychutnávam si ten úžasný pocit jeho plnej nadvlády. Zubami mi prechádza po hrane čeľuste, sťahuje sa späť a zase kĺže dovnútra – tak pomaly, tak sladko, tak nežne – a tlačí svoje telo k môjmu, predlaktia a ruky si opiera na oboch stranách pozdĺž mojej hlavy.   „S tebou zabúdam na všetko. Si tá najlepšia terapia,“ vydýchne. Pohybuje sa pritom zúfalo lenivým tempom, vychutnáva si každučký milimeter môjho tela.   „Christian, prosím – rýchlejšie,“ žobroním. Potrebujem viac, a hneď.   „Nie, miláčik. Tentoraz to bude pomaly.“   Precítene ma bozkáva, nežne hryzie moju spodnú peru zubami a moje tiché vzdychy absorbuje do svojich úst.   Zatínam mu ruky do vlasov a poddávam sa jeho rytmu. Moje telo pomaly, ale isto stúpa vyššie a vyššie, až už nie je kam, a potom padá, rýchlo, tvrdo, a v kŕči sa okolo neho zviera.   „Bože, Ana!“ zastoná, a sám tomu podlieha, vrcholí s mojím menom na perách, akoby ma vzýval.   Hlavou spočíva na mojom bruchu, ruky má rozhodené okolo mňa. Prstami blúdim v jeho rozstrapatených vlasoch. Spoločne takto ležíme… ako dlho vlastne? Je hrozne neskoro a ja som taká unavená… Ale jediné, čo chcem, je vychutnať si tú tichú, pokojnú postkoitálnu chvíľku po milovaní s Christianom Greyom. Pretože práve to sme teraz urobili, nežne a láskyplne sme sa pomilovali.   Prešiel naozaj dlhú cestu – rovnako ako ja – a za taký krátky čas. Skoro sa tomu nedá uveriť. Vďaka tej jeho rozorvanosti si ani neuvedomujem, ako priamočiaro a úprimne sa ku mne správa.   „Nikdy sa ťa nenabažím. Neopúšťaj ma,“ zašepká a dáva mi bozk na brucho.   „Ja nikam nejdem, Christian, a ak si spomínam, to ja som ťa chcela bozkávať na bruchu,“ šepkám omámene.   Cítim, ako sa usmieva. „Nič ti v tom nebráni, miláčik.“   „Myslím, že už sa ani nepohnem, som strašne uťahaná.“   S povzdychom sa neochotne presúva, líha si vedľa mňa, opiera si hlavu o lakeť a preťahuje cez nás prikrývku. Zahľadí sa na mňa, oči má rozžiarené, hrejúce a milujúce.   „Už spi, miláčik.“ Pobozká ma do vlasov, ovíja okolo mňa ruku a ja robím to, čo mi povedal.      Keď otvorím oči, svetlo, ktoré zaplavuje izbu, ma prinúti zažmurkať. Z nedostatku spánku som ako omámená. Kde to som? Aha – v hoteli…   „Ahoj,“ zavrní Christian a láskyplne sa na mňa usmeje. Leží vedľa mňa, na deke, úplne oblečený. Ako dlho už tak leží? To ma pozoroval? Zrazu pred ním pocítim až neskutočný ostych a v dôsledku jeho sústredeného pohľadu mi stúpa horúčava do líc.   „Ahoj,“ zašvitorím, vďačná, že práve ležím na bruchu. „Ako dlho ma už pozoruješ?“   „Pokojne by som ťa spiacu sledoval celé hodiny, Anastasia. Ale som tu asi len päť minút.“ Skloní sa a zľahka ma pobozká. „Doktorka Greenová tu bude každú chvíľu.“   Úplne som na tú jeho grobiansku intervenciu zabudla.   „Vyspala si sa dobre?“ vyzvedá mierne. „Rozhodne mi to tak pripadalo, aj s tým tvojím chrápaním.“   Och, hravý a provokujúci Tieň.   „Ja nechrápem!“ urazím sa trucovito.   „Nie. Nechrápeš,“ zaškerí sa. Okolo krku má stále vyblednutú stopu po červenom rúži. „Už si sa sprchoval?“   „Nie. Čakám na teba.“   „Aha… tak fajn. Koľko je hodín?“   „Štvrť na jedenásť. Nemal som to srdce budiť ťa skôr.“   „Vravel si mi, že žiadne srdce nemáš.“   Smutne sa usmeje, ale inak na to nereaguje. „Už sú tu raňajky – pre teba lievance a šunka. No tak, vstávaj. Začínam sa tam cítiť osamelý.“ Tvrdo ma capne po zadku, až z toho nadskočím, a dvíham sa z postele.   Hmm… Christianov spôsob, ako vyjadriť vrelú náklonnosť.   Keď sa naťahujem, uvedomujem si, že ma bolí celý človek… nepochybne ako následok toho množstva sexu, tanca a balansovania v predražených topánkach na vysokých podpätkoch. Potácam sa z postele a odoberám sa do luxusne vybaveného príslušenstva a v hlave mi pritom víria všetky tie udalosti uplynulého dňa. Von vychádzam v neskutočne nadýchanom župane, ktorý visel na mosadznom háčiku v kúpeľni.   Leila – dievča, čo vyzerá ako ja – to je ten najznepokojujúcejší obraz, ktorý v mojom mozgu vyvoláva najväčšie dohady. A tiež záhada jej zjavenia v Christianovej spálni. Čo asi chcela? Mňa? Christiana? Čo chcela robiť? A prečo mi, dočerta, zničila auto?   Christian hovoril, že dostanem iné audi. Ako všetky jeho subky. Tá myšlienka je nepríjemná. No… keď už som však tak štedro naložila s tými peniazmi, čo mi dal, nič iné mi asi nezostáva.   Vlečiem sa do obývacej izby apartmánu a po Christianovi tam niet ani stopy. Nakoniec ho nájdem v jedálni. Sadám si, vďačná za opulentné raňajky, rozložené na stole predo mnou. Christian číta nedeľné noviny a popíja kávu, už je po raňajkách. Usmieva sa na mňa.   „Najedz sa. Dnes budeš potrebovať poriadnu silu,“ doberá si ma.   „A to ako prečo? Chceš ma hádam zamknúť v spálni?“ Moja vnútorná bohyňa sa náhle myknutím prebúdza, celá rozstrapatená, a vyzerá, akoby sa práve s niekým vyspala.   „Hoci je to pomyslenie veľmi príjemné, myslel som, že by sme šli von. Nadýchať sa čerstvého vzduchu.“   „A je to bezpečné?“ pýtam sa nevinne. Márne sa pritom pokúšam zakryť iróniu v hlase.   Christianovi tvrdne výraz a pery sa mu zrovnajú do jednej priamky.   „Tam, kam pôjdeme, áno. O tomto sa nežartuje,“ dodáva prísne s privretými očami.   Červenám sa a klopím oči na raňajky. Nemám náladu nechať sa trestať po takej dlhej noci, ako bola táto. V tichosti trucovito jem.   Podvedomie nado mnou krúti hlavou. Tieň v otázkach mojej bezpečnosti nežartuje, to už by som mala vedieť. Mala by som chuť na neho prevrátiť oči, ale ovládnem sa.   Som unavená a podráždená. Včera bol dlhý deň, málo som spala. Ako je možné, že on vyzerá tak oddýchnuto? Život nie je fér.   Niekto klope na dvere.   „To bude naša milá doktorka,“ zašomre Christian odmerane, očividne stále dopálený mojou nevinnou poznámkou. Mašíruje preč od stola.   Vari nemôžeme prežiť jedno normálne pokojne ráno? Sťažka si povzdychnem a opúšťam napoly zjedené raňajky, aby som sa pozdravila s doktorkou Depo-Provera.      Sme v spálni a doktorka Greenová na mňa zíza s otvorenými ústami. Je oblečená trochu menej formálne ako naposledy. Má svetloružový kašmírový top a čierne nohavice, jemné plavé vlasy má rozpustené.   „A vy ste ich prestali brať? Jednoducho len tak?“   Červenám sa a cítim sa šialene hlúpo.   „Áno.“ Išlo by to povedať ešte tichšie?   „V tom prípade by ste však mohli byť tehotná,“ oznamuje mi vecne.   Čože?! Svet sa mi rúca pod nohami. Moje podvedomie ide do kolien, šablí na zem a ja ho budem zrejme nasledovať. To nie!   „Tu máte – do toho sa bežte vymočiť.“ Dnes je teda profesionalita sama a neberie si servítku pred ústa.   Pokorne si od nej beriem malú plastovú nádobku, ktorú mi podáva, a ako vo sne sa vlečiem do kúpeľne. Nie. Nie. Nie. To nie je možné… V žiadnom prípade… Prosím, nie. Nie!   Čo na to povie Tieň? Blednem. On vyletí z kože.   Prosím, nie! modlím sa šeptom.   Vraciam doktorke Greenovej vzorku a ona do nej sústredene ponára bielu tyčinku.   „Kedy sa vám začala posledná menštruácia?“   Ako sa mám sústrediť na také maličkosti, keď všetko, čo zvládam, je dychtivé pozeranie na tú bielu paličku?   „No… streda? Nie tá, čo bola teraz, tá predtým. Prvého júna.“   „A kedy ste prestali užívať antikoncepciu?“   „V nedeľu. Minulú nedeľu.“ Našpúli ústa.   „Malo by to byť v poriadku,“ povie príkro. „Podľa vášho výrazu súdim, že by pre vás neplánované tehotenstvo nebolo dobrou správou. Ak si nedokážete každý deň spomenúť na pilulku, bude medroxyprogesterón dobrou voľbou.“ Pozerá sa na mňa tak prísne, až sa pod ťarchou jej autoritatívneho pohľadu scvrkávam. Vyťahuje tyčinku a kontroluje ju.   „Je to negatívne. Ešte ste neovulovali, takže za predpokladu, že ste predtým užívali antikoncepciu pravidelne, by ste tehotná byť nemali. A teraz vás, s dovolením, poučím o tejto injekcii. Naposledy sme ju zavrhli pre vedľajšie účinky, ale čo si budeme nahovárať, vedľajší účinok v podobe dieťaťa je ďalekosiahlejší a trvá po celé roky.“ Usmeje sa, rozjarená svojím vlastným malým vtipom, na ktorý však nedokážem zareagovať – na to som príliš stuhnutá.   Doktorka Greenová sa púšťa do vyčerpávajúceho výkladu o vedľajších účinkoch a ja tam stojím, paralyzovaná úľavou, bez toho aby som vnímala jediné jej slovo. Myslím, že skôr zvládnem čeliť akémukoľvek množstvu cudzích ženských pri nohách postele ako oznamovať Christianovi, že by som mohla byť tehotná.   „Ana!“ zvýši na mňa hlas doktorka Greenová. „Poďme to dokončiť,“ vytrháva ma zo zamyslenia a ja sa ochotne nastavujem na injekciu.      Christian za ňou zatvára dvere a zapichuje do mňa ostražitý pohľad. „Všetko v poriadku?“ sonduje.   Ako nemá prikývnem, takže podozrievavo skláňa hlavu nabok, v tvári výraz plný znepokojenia a napätia.   „Anastasia, čo sa deje? Čo ti doktorka Greenová povedala?“   Potrasiem hlavou. „Že na to môžeš vletieť o týždeň,“ prehodím neprítomne.   „Vletieť o týždeň?“   „Hej.“   „Ana, čo sa deje?“   Nasucho preglgnem. „Nič, s čím by si si mal robiť starosti. Christian, prosím, nechaj to plávať.“   Teraz už sa týči priamo nado mnou. Berie ma za bradu, zdvíha mi hlavu a dôrazne sa mi pozerá do očí. Snaží sa odhaliť príčinu mojej paniky.   „Tak to vyklop!“ vyštekne neoblomne.   „Neviem, čo by som ti povedala. A rada by som sa obliekla.“ Vyvlečiem sa z jeho zovretia.   Sťažka si vzdychne, prečeše si vlasy a tvrdošijne sa na mňa zamračí. „Poď do tej sprchy,“ povie nakoniec.   „Iste,“ súhlasím roztržito a on útrpne mykne kútikom úst.   „Tak už poď,“ zahundre znovu namrzene, stlačí mi ruku a ťahá ma za sebou do kúpeľne. Už to vyzerá, že tu nie som jediná so zlou náladou. Naplno pustí vodu v sprche, a skôr než sa ku mne obráti, strháva zo seba oblečenie.   „Netuším, čo ťa tak rozhodilo, alebo či si jednoducho nafučaná vinou nedostatku spánku,“ vrčí, zatiaľ čo mi uvoľňuje župan. „Každopádne chcem, aby si mi to povedala. Moja predstavivosť práve teraz ide na plné obrátky – a to, čo vidím, sa mi vôbec nepáči.“   Prevrátim oči, ale on tým neústupným pohľadom neuhýba ani o piaď. Dočerta! Tak dobre… máš, čo si chcel.   „Doktorka Greenová mi vynadala, že som prestala brať tie prášky. Povedala, že som mohla otehotnieť.“   „Čože?!“ zosivie a zamrzne uprostred pohybu. Vyvaľuje na mňa oči, bledý ako stena.   „Neotehotnela som. Urobila mi test. Bol to jednoducho šok, nič viac. Stále nemôžem uveriť tomu, že som mohla byť taká hlúpa.“ Viditeľne sa mu uľavilo.    „Si si tým istá?“   „Áno.“   Konečne vypúšťa všetok zadržiavaný vzduch z pľúc.   „Jasné. Chápem. Taká novinka by bola dosť znepokojujúca.“   Zamračím sa. Znepokojujúca? „Bála som sa, že vyletíš z kože.“   Nechápavo mraští obočie. „Vyletím z kože? No, prirodzene sa mi uľavilo… Bol by to vrchol neopatrnosti a nevychovanosti, keby som ťa nabúchal.“   „Tak hádam aby sme abstinovali,“ vypením.   Na okamih na mňa neveriacky pozerá – akoby sa mi snažil porozumieť, akoby som bola nejaká hračka prírody. „Ty ale máš dnes ráno zlú náladu.“   „Jednoducho som bola v šoku, to je všetko,“ opakujem zaťato.   Za chlopne župana si ma priťahuje do hrejivého objatia a bozkáva ma do vlasov. Moju hlavu si tlačí na hruď. Jemné chĺpky ma šteklia na tvári a ja nie som schopná sústrediť sa na nič iné. Bodaj by som sa k nemu mohla poriadne pritúliť!   „Na toto nie som zvyknutý, Ana,“ zamumle. „Moje prirodzené sklony mi velia, aby som to z teba vymlátil, ale ja úprimne pochybujem, že by si to tak chcela.“   Doparoma! „Nie, to naozaj nechcem. Toto pomáha.“ Zovriem ho pevnejšie. Zostávame stáť v tom čudnom objatí, Christian úplne nahý a ja zabalená v župane. A znovu som dokonale uzemnená jeho úprimnosťou. O vzťahoch nevie vôbec nič, rovnako ako ja – okrem toho, čo som sa naučila od neho. Žiadal ma predsa o dôveru a trpezlivosť – možno by som mala urobiť to isté.   „Poď už do tej sprchy,“ povie nakoniec a púšťa ma.   Ustupuje, sťahuje mi župan a ja ho nasledujem pod prúdy padajúcej vody, ktorým vystavuje svoju tvár. Pod gigantickou sprchovou hlavicou je dosť miesta pre nás oboch. Christian sa načahuje po šampón a začína si umývať vlasy. Podáva mi ho a ja ho napodobňujem.   Tak to je skvelé! Zatváram oči a znova sa postavím pod tie očistné hrejivé prívaly. Kým si vymývam šampón z vlasov, zacítim na sebe jeho ruky. Jemne mi vtiera mydlo do kože – začína na pleciach, pokračuje cez paže, podpazušie a prsia až na chrbát. Potom si ma láskyplne obracia chrbtom k sebe a putuje po mojom tele čoraz nižšie: na brucho, na podbruško, potom sa jeho skúsené prsty ocitajú medzi mojimi stehnami – aké príjemné – a končia na mojom zadku. Aký úžasný pocit a aký intímny! Znovu ma obracia čelom k sebe.   „Tu máš,“ vyzýva ma sotva počuteľné a podáva mi sprchovací gél. „Chcem, aby si mi zmyla zvyšky toho rúžu.“   V okamihu naňho vyvalím oči. Neohrozene mi môj pohľad odpláca, celý mokrý a nádherný, jeho čarovné, jasnosivé oči nedávajú najavo vôbec nič.   „Veľmi to nenaťahuj,“ žiada ma stiesnene.   „Dobre,“ zašepkám a snažím sa nejako vstrebať tú obrovskú dôveru, ktorú mi práve dal – dotýkať sa ho na hranici zakázanej zóny. Na ruku si vytlačím malé množstvo gélu a rozotieram si ho po dlaniach, aby sa napenil. Tie mu potom prikladám na plecia, ramená a jemne odtiaľ zmývam stopy rúžu. Úplne strnulý zatvára oči, výraz má skamenený, ale dýcha zrýchlene – a ja viem, že to nie je túžbou. Je to strach. A to vedomie ma rozrezáva ako zubaté ostrie.   Chvejúcimi sa prstami opatrne sledujem tú čiaru dolu po oboch stranách jeho hrude, jemne ho tam umývam a triem a on s napätou čeľusťou sťažka preglgne, akoby pri tom zatínal zuby. Bože! Cítim, ako sa mi zviera hruď a sťahuje hrdlo. To nie, ja sa rozplačem.   Prestávam, aby som si pridala gél na dlaň, a všímam si, ako z neho na tú chvíľu padá napätie. Už sa na neho nedokážem znovu pozrieť. Nedokážem sledovať, ako trpí – je to na mňa priveľa. Nasucho preglgnem.   „Pripravený?“ vytlačím zo seba a pritom jasne počujem, ako z môjho hlasu počuť ľútosť.   „Pripravený,“ povie hlasom plným strachu.   Veľmi opatrne kladiem ruky po stranách jeho hrude a on znovu zmeravie.   Ďalej už to nezvládam. Tá dôvera, ktorú do mňa vložil, jeho strach, hrozné veci, ktoré sa tej krásnej, zlomenej bytosti stali… to všetko ma premáha.   Oči mi zaplavujú slzy a začínajú mi stekať po lícach, kde sa miešajú s vodou. Ach, Christian! Kto ti to urobil?!   Jeho hrudník sa s každým plytkým nádychom zrýchlene dvíha, telo má strnulé, napätie z neho sála vo vlnách, ktorých frekvencia zodpovedá pohybu mojich dlaní pozdĺž čiary, ktorú nimi mažem. Keby som tak mohla zmazať aj tvoju bolesť, urobila by som to – urobila by som čokoľvek. Chcela by som pobozkať každučkú z tých jaziev predo mnou, anulovať svojimi bozkmi tie roky utrpenia. Ale viem, že toto nedokážem, a tá istota nahráva ďalším slzám.   „Nie. Prosím, neplač,“ zašepká skľúčene a zviera ma v pevnom objatí. „Prosím, neplač kvôli mne.“ To už začínam vzlykať nahlas, tvár mu tlačím do krku a nedokážem myslieť na nič iné než na malého chlapca strateného v oceáne strachu a bolesti, vydeseného, zanedbaného, týraného – mučeného nepredstaviteľným spôsobom.   Povoľuje svoje zovretie a berie mi hlavu do dlaní, zdvíha mi bradu a skláňa sa, aby ma pobozkal.   „Neplač, Ana, prosím,“ dýcha mi do pier. „Stalo sa to už dávno. Zmieram túžbou po tvojich dotykoch, lenže ich nedokážem zniesť. Je to príliš. Prosím, prosím, neplač.“   „Aj ja sa ťa chcem dotýkať. Viac, než si dokážeš predstaviť. Ale vidieť ťa takto… takého zraneného a vydeseného, Christian… tiež ma to zraňuje. Pretože ťa veľmi milujem.“   Palcom mi hladí spodnú peru. „Ja viem. Ja viem,“ šepká.   „Je veľmi ľahké ťa milovať. Ty to nevidíš?“   „Nie, miláčik, to teda nevidím.“   „Tak ti to hovorím. Milujem ťa, rovnako ako ťa miluje tvoja rodina. Tak ako Elena a Leila – áno, dávajú to najavo pekne hlúpym spôsobom, ale milujú ťa. Pretože si toho hoden.“   „Prestaň.“ Kladie mi prst cez pery a vrtí hlavou, v tvári útrpný výraz. „Toto nechcem počúvať. Ja nie som nič, Anastasia. Len prázdna schránka. Nemám srdce.“   „Ale máš. A ja ho chcem, úplne celé. Si dobrý človek, Christian, veľmi dobrý človek. Už nikdy o tom nepochybuj. Pozri, čo si dokázal… čoho si dosiahol,“ vzlyknem. „Uvedom si, čo si urobil pre mňa… k čomu všetkému si sa obrátil chrbtom. Kvôli mne,“ zašepkám. „Viem to. Ja viem, čo ku mne cítiš.“   Zíza na mňa, oči doširoka roztvorené, zračí sa v nich panika. A všetko, čo počujeme, je pravidelný šum prúdu vody stekajúcej po našich telách na dno sprchy.   „Ty ma miluješ,“ vydýchnem.   Ešte viac vytreští oči a otvorí ústa. Prudko nimi vťahuje vzduch do pľúc, ako keby mu z nich niekto vyrazil dych. Vyzerá tak zmučene a zraniteľné!   „Áno,“ hlesne nakoniec, „už to tak bude.“      
Kapitola 9               Len sťažka potláčam radostný výkrik. Moje podvedomie na mňa civie so spadnutou sánkou, neschopné prehovoriť. Zato ja mám na tvári kŕčovitý úsmev od ucha k uchu a túžobne hľadím do Christianových strápených a vydesených očí.   Jeho tiché, láskyplné priznanie ma rozochvieva na nejakej hlbokej, elementárnej úrovni, akoby ním žiadal o rozhrešenie. Tých päť malých slovíčok je pre mňa božskou mannou. Do očí sa mi znova tlačia slzy. Samozrejme, že ma miluješ. Viem, že áno.   Je to také neskutočne oslobodzujúce zistenie, akoby som z chrbta zhodila mlynský kameň. Tohto krásneho, zničeného muža som pôvodne pasovala za svojho romantického hrdinu – silného, osamelého, tajomného. Iste, to všetko sa v ňom snúbi, ale je aj krehký, odťažitý a plný sebanenávisti. Srdce mi zároveň spieva od radosti, aj puká od žiaľu kvôli jeho utrpeniu, ale ja viem, že je dosť veľké pre nás oboch. Dúfam, že je dosť veľké pre nás oboch.   V dlaniach zovriem tú drahú, milovanú tvár a nežne ho pobozkám, všetku tú lásku, ktorú k nemu cítim, dávam do jedného jediného spojenia. Túžim sa v ňom stratiť, pod tými prívalmi horúcej vody. So zastonaním ma objíme, drží ma tak, akoby som bola vzduch, ktorý potrebuje dýchať.   „Ach, áno,“ zašepká zastrene, „chcem ťa, ale nie tu.“   „Ja viem,“ vydýchnem mu horúčkovito do úst.   Vypína sprchu a vezme ma za ruku. Opatrne ma vyvedie von a zabalí ma do župana. On si berie uterák a ovíja si ho okolo pása, potom mi iným, menším, začína sušiť vlasy. Keď je spokojný, obtáča mi ho okolo hlavy, takže v tom veľkom zrkadle nad umývadlom vyzerám, akoby som mala nejaký závoj. Stojí za mnou, takže sa naše pohľady stretávajú v zrkadle, tlejúca sivá s jasnou modrou. Zrazu dostávam nápad.   „Mohla by som ti to vrátiť?“ navrhnem.   Prikývne, aj keď sa pri tom nepatrne zamračí. Vyberám jeden z nekonečného množstva neuveriteľne nadýchaných uterákov, vyrovnaných vedľa kúpeľňovej skrinky, postavím sa pred Christiana na špičky a začínam mu utierať vlasy. Trochu sa nakláňa, aby mi to uľahčil, a keď potom občas pod uterákom zazriem jeho tvár, vidím, že sa na mňa škerí ako malý chlapec.   „Toto mi nikto nerobil, ani nepamätám. Už je to dávno,“ dodáva. Ale potom sa zamračí. „Vlastne mám ten dojem, že mi vlasy nikto nikdy nesušil.“   „Určite aspoň Grace. Musela ti ich sušiť, keď si bol malý.“   Zavrtí hlavou, čím marí moje úsilie.   „Nie. Tá rešpektovala moje hranice od prvého dňa, aj keď ju to bolelo. Ako dieťa som si vystačil úplne sám,“ povie ticho.   Je to ako kopanec do rebier. Vidím pred sebou malého chlapca s medenými vláskami, ktorý sa o seba musí postarať sám, pretože to nikto iný neurobí. Tá myšlienka je boľavá a smutná. Ale ja nedovolím, aby moja melanchólia prevzala vládu nad touto dôvernou chvíľkou.   „V tom prípade som poctená,“ provokatívne prehodím.   „To teda ste, slečna Steelová. Alebo som skôr poctený ja.“   „No to sa rozumie samo osebe, pán Grey,“ počastujem ho dôležito.   Prestávam mu sušiť vlasy, beriem ďalší, menší uterák, a obchádzam ho, aby som sa dostala zaňho. Naše oči sa znovu stretávajú v zrkadle a jeho ostražitý, spýtavý pohľad ma nabáda, aby som prehovorila.   „Mohla by som niečo skúsiť?“   Po chvíľke váhania prikývne. Obozretne a veľmi zľahka ťahám uterák dole po jeho ľavej paži a utieram doň kvapky vody, ktoré mu zostali na koži. Zdvíham zrak a kontrolujem jeho výraz v zrkadle. Obozretne zažmurká, jeho oči sa vpíjajú do mojich.   Nahnem sa, aby som ho zľahka pobozkala na biceps, a on pritom nepatrne pootvorí pery. Podobne mu suším aj druhú ruku a aj po nej si razím cestičku z bozkov. To už mu na perách pohráva nepatrný úsmev. Jemne mu utieram chrbát s vyblednutou stopou po rúži – počas sprchovania som sa k nej nedostala.   „Celý chrbát,“ povie potichu, „uterákom.“   Rýchlo a opatrne ho suším a dávam si pritom pozor, aby som sa ho nedotkla inak ako látkou uteráka, a on to celé absolvuje so zadržaným dychom a s pevne zatvorenými viečkami.   Má taký pekný chrbát – široké vypracované plecia, aj ten najmenší sval je jemne vyrysovaný. Naozaj o seba dbá. Bola by na neho radosť pozerať, nebyť tých jaziev.   S ťažkosťami ich ignorujem a potláčam neodolateľné nutkanie každú z nich pobozkať. Keď som s tým hotová, vydýchne a ja sa nakláňam, aby som ho odmenila bozkom na plece. Dávam mu ruky okolo trupu a utieram mu brucho. Naše pohľady sa znovu stretnú v zrkadle a v tom jeho, ostražitom, už presvitá uvoľnenie.   „Tu máš,“ podávam mu celkom malý uterák na tvár a jeho výraz sa mení na začudovaný. „Pamätáš v Georgii? Ako si ma prinútil, aby som sa dotýkala samej seba, a použil si na to svoje ruky?“ pripomínam mu.   Jeho tvár potemnie, ale ja tú reakciu prechádzam bez slova a znova okolo neho ovíjam paže. Prezerám si náš odraz v zrkadle. On vo svojej kráse a nahote, a ja s tými zakrytými vlasmi – pôsobíme takmer biblicky ako nejaká baroková maľba s výjavom zo Starého zákona.   Načiahnem sa za jeho rukou a on mi ju dobrovoľne podá. Ja ju vediem až na jeho hruď, kde ho pomaly utieram, a ďalej zľahka a neisto putujem uterákom po jeho trupe. Je úplne zmeravený, stuhnutý napätím, pričom jedinou výnimkou sú jeho oči, ktoré v zrkadle sledujú moju ruku zvierajúcu tú jeho.   Moje podvedomie sa na to súhlasne prizerá – jeho, za normálnych okolností prísne našpúlené pery sa uvoľňujú. A ja sa cítim ako principál bábkového divadla. Vnímam, ako sa Christianov chrbát postupne uvoľňuje. Ale zároveň vidím, že nespúšťa pohľad z mojej ruky, i keď je už o niečo ťažší a vážnejší. Asi sú v ňom ukryté všetky jeho tajomstvá…   Sú to vôbec miesta, na ktoré chcem preniknúť? Chcem sa stretnúť s jeho démonmi?   „Myslím, že už si suchý,“ zašepkám, keď spúšťam ruku dolu. V zrkadle sa pozerám do sivých hlbín jeho očí. Dýcha zrýchlene, cez pootvorené pery.   „Potrebujem ťa, Anastasia,“ vydýchne.   „Ja teba tiež.“ Len čo tie slová vypustím z úst, zmetie ma ich pravdivosť. Nedokážem si ani predstaviť, že by som mohla bez neho existovať. „Dovolíš mi, aby som ťa pomiloval?“   „Dovolím,“ odpovedám bojazlivo. Obracia sa a strháva si ma do náručia, jeho pery okamžite nachádzajú tie moje. Zaprisahávajú ma, uctievajú, opatrujú… milujú.      Prstami mi putuje hore a dolu po chrbtici. Vzájomne na seba hľadíme a užívame si našu postkoitálnu blaženosť… Ležíme vedľa seba, ja na bruchu, on na boku, pod sebou zvieram vankúš a vychutnávam si jeho nežné dotyky. Viem, že práve teraz sa ma dotýkať potrebuje. Som jeho balzamom, zdrojom jeho útechy – ako by som ho mohla odmietnuť? A niekde v kútiku duše viem, že to potrebujem práve tak ako on.   „Takže dokážeš byť aj nežný,“ zahundrem.   „Hmm… zrejme áno, slečna Steelová.“   Usmejem sa na neho.   „Mimochodom, nebol si taký len teraz, keď sme to… ehm, robili.“   „Že nie?“ usmeje sa. „A to som ťa okradol o nevinnosť.“   „Nepovedala by som, že si ma okradol,“ odfrknem si – bože, veď nie som malé dievča. „Mám ten dojem, že som sa ti dala úplne ochotne a dobrovoľne. Tiež som ťa chcela, a ak si dobre pamätám, celkom som si to užila,“ usmejem sa placho a zahryznem si do pery.   „Aj ja si na to tak spomínam, slečna Steelová. Snažíme sa potešiť navzájom,“ zapradie lenivo, načo sa jeho výraz mení a nadobúda na vážnosti. „Skrátka, si moja. Úplne celá.“ Teraz už z jeho priameho pohľadu zmizli aj posledné zvyšky humoru.   „Áno, to som,“ prijímam ticho. „Chcela som sa ťa na niečo opýtať.“   „Do toho.“   „Tvoj biologický otec… vieš, kto to bol?“ Táto otázka ma už nejaký čas prenasleduje.   Zmraští obočie, potom zavrtí hlavou. „Nemám tušenie. Ten primitív, čo ju pásol, to však nebol, čo je dobre.“   „Ako to vieš?“   „Podľa toho, čo mi otec… podľa toho, čo mi hovoril Carrick.“   Upieram na Tieňa vyzývavý pohľad, vyčkávam. Zaškerí sa.   „Tak túžiš po informáciách, Anastasia,“ povzdychne si a potrasie hlavou. „Ten pasák akurát našiel telo tej závislej suky a potom zavolal na úrady. Ale trvalo mu tri dni, kým nás objavil. Zamkol za sebou, keď odchádzal, a nechal ma tam… nechal ma tam s ňou… s jej telom.“ Pri tej spomienke sa mu zalesknú oči.   Prudko zalapám po dychu. Úbožiatko – to je niečo také šialené, že si to ani nedokážem predstaviť.   „Neskôr ho vypočúvala polícia. Mohol sa pretrhnúť, ako vykrikoval, že so mnou nemá nič spoločné. A Carrick tvrdí, že som sa naňho ani trochu nepodobal.“   „Pamätáš si, ako vyzeral?“   „Anastasia, toto nie je časť života, na ktorú by som spomínal nejako zvlášť často. Áno, pamätám. Nikdy na neho nezabudnem.“ Po tvári mu preletí temný tieň a tvrdne mu výraz – zrazu má ostrejšie rezané črty a oči mu pokrýva ľadová vrstva hnevu.   „Môžeme sa baviť o niečom inom?“   „Ospravedlňujem sa. Nechcela som ťa rozladiť.“   Zakrúti hlavou. „Už je to preč, Ana. Nie je to niečo, na čo by som chcel myslieť.“   „A čo teda máš, aké prekvapenie?“ Musím zmeniť tému, skôr než na mňa vrhne všetkých svojich päťdesiat tieňov. Okamžite sa mu rozjasňuje tvár.   „Trúfneš si vystrčiť nos na čerstvý vzduch? Chcel by som ti niečo ukázať.“   „No jasné.“   Vždy len žasnem nad tým, ako rýchlo sa dokáže zvrtnúť – náladový ako vždy. Usmeje sa na mňa tým svojím chlapčenským, bezstarostným, mám-len-dvadsaťsedem úsmevom, a mne skáče od radosti srdce až do hrdla. Takže je to niečo blízke jeho srdcu, odhadujem. Hravo ma capne po zadku.   „Obleč sa. Džínsy budú v pohode. Dúfam, že ti Taylor nejaké zabalil.“   Vstáva a naťahuje si boxerky. Mohla by som tu celý deň len tak sedieť a sledovať, ako sa pohybuje po izbe. Vnútorná bohyňa s túžobným pohľadom nadšene súhlasí a potom upadá do mdlôb na svoju leňošku.   „Vztyk!“ zhúkne na mňa, ako vždy panovačným tónom. Pozerám sa na neho s ústami od ucha k uchu.   „Len sa kochám výhľadom.“   Prevráti oči.   Počas obliekania si uvedomujem, že sa pohybujeme synchronicky ako dvaja ľudia, ktorí sa poznajú veľmi dobre. Každý z nás si plne uvedomuje prítomnosť toho druhého, správame sa k sebe so vzájomnou ohľaduplnosťou a vymieňame si príležitostné drobné úsmevy a jemné dotyky. A zrazu mi dochádza, že pre neho je to presne takou novinkou ako pre mňa.   „Dosuš si vlasy,“ prikazuje mi, keď sme hotoví.   „Dominantný ako zvyčajne,“ šklbne mi jedným kútikom úst, myknem plecom a on sa skloní, aby ma pobozkal do vlasov.   „To sa nikdy nezmení, miláčik. Nechcem, aby si mi prechladla.“   Zagúľam očami a on sa pobavene zasmeje.   „Dlane ma svrbia stále, aby ste vedeli, slečna Steelová.“   „To rada počujem, pán Grey. Už som si začínala myslieť, že sa vám azda obrusujú hrany,“ pridávam.   „Ak by to bolo vaším prianím, môžem ľahko dokázať, že nič také nehrozí.“   Z tašky vyťahuje veľký pletený sveter krémovej farby a ležérne si ho prehadzuje okolo pliec. V tom bielom tričku a rifliach, s tým náhodným účesom, a teraz aj s týmto svetrom vyzerá, akoby vystúpil z kriedového papiera luxusného časopisu. Nikto by nemal vyzerať tak dobre.   Netuším, či za to vďačím momentálnemu rozptýleniu jeho dokonalým vzhľadom, alebo čerstvo nadobudnutému poznaniu toho, že ma miluje, ale jeho vyhrážky ma už nedesia. Je to môj Tieň, jednoducho je taký.   Keď potom držím sušič na vlasy, pocítim jasný, viditeľný záchvev nádeje, že spolu tú zlatú strednú cestu nájdeme. Len treba lepšie spoznať potreby toho druhého a prispôsobiť sa im. A to predsa dokážem, no nie?   Pozerám sa do zrkadla na toaletnom stolíku. Mám na sebe tú modrú blúzku, ktorú mi kúpil Taylor a ktorú mi so sebou zabalil. Vlasy mám rozstrapatené, tvár prekrvenú, pery červené. Dotýkam sa ich, spomínam pritom na Christianove spaľujúce bozky a nedokážem sa ubrániť malému úsmevu. Áno, už to tak bude, povedal.   „Kam presne to ideme?“ pýtam sa, keď čakáme vo vstupnej hale, kým nám pristavia auto.   Christian si poklepe ukazovákom na nos a sprisahanecky na mňa žmurkne. Vyzerá, ako keď sa zúfalo usiluje zabrániť kútikom svojich úst, aby mu preťali tvár napoly. A úprimne, v tej chvíli pripomína Tieňa len ťažko.   Takto nejako vyzeral, keď sme išli plachtiť – možno ideme plachtiť. Nemôžem si pomôcť, usmievam sa na neho ako blázon. A on mi to vracia tak, ako to vie len on, tým svojím polovičatým úsmevom. Nakloní sa a mäkko ma pobozká.   „Máš vôbec predstavu, aký som s tebou šťastný?“   „Mám… viem to úplne presne. Pretože pre mňa je to rovnaké.“   Obsluha parkoviska priváža Christianovo auto, na tvári široký úsmev. Dnes sú všetci takí šťastní.   „Skvelé auto, pane,“ poznamenáva, keď Christianovi podáva kľúče. Christian na neho žmurkne a dáva mu nechutne veľké prepitné.   Zamračím sa na neho. No fakticky!      Križujeme ulice a Christian je úplne pohrúžený do seba. Z reproduktorov znie mladý ženský hlas – má nádherne sýte zafarbenie, a tak sa do toho oduševneného, tklivého prejavu započúvam.   „Musím sa niekde zastaviť. Nezaberie to veľa času,“ prehodí Christian neprítomne, čím ma vytrháva z počúvania tej pesničky.   Čo tam? Som kvôli tomu prekvapeniu napnutá na prasknutie. Moja vnútorná bohyňa poskakuje ako päťročné dieťa.   „Jasné,“ prikyvujem. Niečo tu nehrá. Z Christiana zrazu sála urputné odhodlanie.   Christian zabočí na parkovisko obrovskej automobilovej filiálky, zastavuje tam a zvrtne sa ku mne. V tvári sa mu zračí napätie.   „Mali by sme ti kúpiť nové auto,“ nadhodí opatrne. Sánku si musím zbierať odniekiaľ z kolien.   Teraz? V nedeľu?! Čo to, doparoma? A navyše tu predávajú saaby.   „Nebude to audi?“ Jediná hlúpa veta, ktorú som schopná sformulovať. A on má jediné šťastie, že sa práve v tej chvíli začervená.   No to ma podrž – Christian sa hanbí! To je po prvýkrát.   „Myslel som, že by si chcela niečo iné,“ poznamená. Dobre že sa predo mnou od rozpakov nekrúti. Toto je až príliš lákavá príležitosť si z neho utiahnuť. Nahodím grimasu. „Saab?“   „Hej. Možno 9-3. Tak poď.“   „Čo stále máš s tými cudzími autami?“   „Nemci a Švédi vyrábajú najbezpečnejšie autá na svete, Anastasia.“   To ako vážne? „Myslela som, že si mi už objednal ďalšie audi.“   Venuje mi dračí úsmev. „Môžem to stornovať. Tak už poď.“ Ladne vystupuje z auta a ležérne prechádza na druhú stranu, aby mi otvoril dvere.   „Dlhujem ti darček k promócii,“ povie ticho a podáva mi ruku. „Christian, toto naozaj nemusíš.“   „Ale musím. Vystúp, prosím.“ Jeho tón už hovorí: Nezahrávajte sa so mnou.   Odovzdávam sa osudu. Saab… chcem vôbec saab? Celkom sa mi páčil ten Submisívny Špeciál – audi… bolo to báječné auto.   Teraz je však celé pokryté bielou farbou… Zachvejem sa. A Leila je stále niekde tam vonku.   Beriem Christiana za ponúkanú ruku a spoločne vchádzame do predajnej haly.   Troy Turniansky, predajca áut, sa hneď lepí na Tieňa ako nejaký lacný oblek. Cíti prachy. Zvláštne, má východoamerický prízvuk, azda dokonca britský. To sa ťažko odhaduje.   „Vyberáte saab, pane? Ojazdený?“ Očividne si mädlí ruky.   „Nový.“ Christian prísne zomkne pery.   Nový?!   „Máte na mysli nejaký konkrétny model, pane?“ Je slizký ako had.    „9-3 2.0T. Športový sedan.“   „Výborná voľba.“   „Akú farbu by si chcela, Anastasia?“ Christian nakláňa hlavu mojím smerom.   „Ehm… čiernu?“ Krčím plecami. „Christian, toto vážne nie je nutné.“ Zamračí sa na mňa. „Čierna je v noci zle viditeľná.“ Panebože! Sotva odolávam nutkaniu prevrátiť na neho oči. „Ty máš tiež čierne auto,“ upozorňujem ho.   Teraz už na mňa tým pohľadom vyložene púšťa hrôzu.   „V tom prípade kanárikovožltú,“ myknem plecom.   Christian sa zaškerí – kanárikovožltá očividne nie je jeho obľúbenou.   „Akú farbu by si si prial, aby som si priala?“ pýtam sa ho, akoby bol malé dieťa, ktorým napokon v mnohých ohľadoch je. To pomyslenie je nevítané – smutné a alarmujúce.   „Striebornú alebo bielu.“   „Tak teda striebornú. Ty vieš, že by som si pokojne vzala to audi,“ dodávam, stále prenasledovaná svojimi myšlienkami.   Troy bledne, tuší, že prichádza o obchod. „Možno by si madam priala kabriolet?“ ponúka skusmo a pritom nadšene zatlieska.   Moje podvedomie sa otrasie znechutením, celá tá musíme-ti-kúpiť-auto situácia ho ponižuje. Naproti tomu, moja vnútorná bohyňa sa plazí po zemi: Kabriolet? Slintám od blaha!   Christian sa zamračí a skúmavo sa na mňa zahľadí. „Čo hovoríš na kabriolet?“ navrhuje so zdvihnutým obočím.   Pod tým jeho pátravým pohľadom očerveniem – je to, akoby mal priame spojenie s mojou vnútornou bohyňou. Čo vlastne má. Lenže občas je to strašne nepraktické. Zadívam sa dolu na svoje ruky.   Christian sa obracia k Troyovi: „Aké výsledky dosahuje kabriolet v bezpečnostných testoch?“   Ten vycíti Christianovu momentálnu nerozhodnosť a zasadzuje smrteľný úder, sype zo seba všetky možné štatistiky.   Samozrejme, že ma Christian chce mať v bezpečí. Je to jeho modla. A ako jej správny fanatický stúpenec načúva pozorne Troyovmu chválospevu. Tieňoví na mne naozaj záleží.   Hej, už to tak bude. Spomínam si na tie priškrtené šepkané slová z dnešného rána a žilami sa mi ako teplý med rozlieva pocit hrejivého šťastia. Tento muž – bezpochyby dar od Boha pre ženy – ma miluje.   Zisťujem, že sa na neho zmámené usmievam, a keď sa na mňa znovu pozrie, zareaguje na to tak trochu zmäteným, ale inak pobaveným výrazom. Mám skrátka chuť si radostne poskočiť, tak veľmi som šťastná.   „Nech už ste si šľahli čokoľvek, chcem to aj ja, slečna Steelová,“ hovorí mi potichu, keď sa Troy odoberie k počítaču. „Šnupla som si vás, pán Grey.“   „Vskutku? Rozhodne vyzeráte pod vplyvom, slečna Steelová!“ Letmo ma pobozká. „A ďakujem, že si prijala to auto. Bolo to jednoduchšie ako naposledy.“   „To bude asi tým, že to nie je Audi A3.“   Zamračí sa. „To nie je auto pre teba.“   „Ale mala som ho rada.“   „Tá deväť-trojka? Objavil som jednu v našej pobočke v Beverly Hills. Môžeme ju tu pre vás pripraviť v priebehu niekoľkých dní.“ Triumfálne nadšenie z Troya doslova špliecha.   „S tou najlepšou výbavou?“   „Iste, pane.“   „Výborne.“ Christian vyťahuje svoju kreditnú kartu. Alebo je to tá Taylorova? To pomyslenie na neho ma znervózňuje. Zaujímalo by ma, ako na tom je a či už v byte vystopoval Leilu. Pretriem si čelo. Je to tak, celá tá ťarcha, čo si Christian za sebou vlečie, je tu stále.   „Ak by ste ma mohli nasledovať, pán…“ Troy preletí zrakom meno na kreditke, „Grey.“      Christian mi otvára dvere a ja si sadám späť na sedadlo spolujazdca. „Ďakujem,“ poviem, keď sa usádza vedľa mňa. Usmeje sa.   „Bolo mi najväčším potešením, Anastasia.“   Keď naštartuje, rozoznie sa znovu tá pesnička. „Kto je to?“ pýtam sa. „Eva Cassidy.“   „Má nádherný hlas.“   „To má, teda mala.“   „Mala?“   „Zomrela mladá.“   „Aha.“   „Máš hlad? Nedojedla si raňajky.“ Strelí po mne pohľadom a v tvári sa mu zračí nespokojnosť. No – uf. „Mám.“   „Takže najskôr obed.“   Christian vyráža smerom k nábrežiu a potom to stáča na sever, pozdĺž Alaskan Way. Ďalší prekrásny deň v Seattli. Posledných niekoľko týždňov bolo až netypicky pekné počasie, rozmýšľam.   Ako tak sedíme, brázdime diaľnicu a načúvame príjemnému hlasu Evy Cassidy, Christian sa zdá byť šťastný a uvoľnený. Cítila som sa niekedy predtým v jeho spoločnosti tak nenútene? Ani neviem.   Som teraz oveľa menej nervózna z tých jeho nálad, upokojená vedomím, že ma nebude trestať. A on tiež pôsobí dojmom, že sa so mnou cíti oveľa pohodlnejšie. Zahýna doľava na cestu vedúcu pozdĺž pobrežia a nakoniec vchádza na parkovisko oproti rozľahlému kotvisku.   „Najeme sa tu. Otvorím ti dvere,“ oznamuje mi takým spôsobom, že sa ani nepohnem a len ho sledujem, ako obchádza auto. Môže mi to vôbec niekedy zovšednieť?      Ruka v ruke kráčame v ústrety nábrežiu a prístavisku, ktoré sa otvára priamo pred nami.   „Toľko lodí,“ vydýchnem užasnuto. Sú ich tu stovky, najrôznejších tvarov a veľkostí, ľahko sa pohojdávajú na tichej, pokojnej vode prístavu. Vonku na hladine Soundu vidím tucty jachtárov, ktorí plávajú s vetrom, križujú vodu tam a späť a vychutnávajú si pekné počasie. Ten pohľad pôsobí tak nejako blahodarne a prirodzene. Trochu sa dvíha vietor, a tak sa viac chúlim do bundy.   „Zima?“ pýta sa Christian a priťahuje si ma bližšie k telu.   „Nie, len si užívam ten výhľad.“   „Dokázal by som to pozorovať celý deň. Poď, tadiaľto.“   Zavedie ma do rozľahlej nábrežnej taverny a pokračuje až k barovému pultu. Výzdoba zodpovedá skôr Novému Anglicku ako západnému pobrežiu – steny natreté bielym vápnom, svetlomodrý nábytok a všade po stenách rozvešané námornícke propriety. Je to presvetlené a útulné miesto.   „Pán Grey!“ zahlaholí barman bodro. „Čo vám môžem dnes popoludní ponúknuť?“   „Dobré popoludnie, Dante,“ usmieva sa naňho Christian a obaja si sadáme na barové stoličky. „Táto krásna dáma je Anastasia Steelová.“   „Vitajte v SP,“ usmeje sa na mňa Dante priateľsky. Je čierny a krásny, jeho tmavé oči si ma zvedavo premeriavajú a zdá sa, že sa im páčim. Z jedného ucha na mňa požmurkáva veľká diamantová náušnica. Hneď si ho obľúbim.   „Čo si dáte na pitie, Anastasia?“   Pozerám sa na Christiana, ktorý ma trpezlivo sleduje. Veď ma hádam nechá vybrať.   „Hovorte mi Ana, prosím, a dám si to isté, čo bude piť Christian,“ usmejem sa na Danteho placho. Tieň sa vo víne vyzná oveľa lepšie ako ja.   „Ja si dám pivo. Toto je jediný bar v Seattli, kde dostaneš Adnams Explorer.“   „Pivo?“   „Áno,“ usmeje sa na mňa. „Dante, dvakrát Explorer, prosím.“ Dante prikývne a servíruje nám na bar dve pivá. „Varia tu výbornú polievku z morských plodov,“ odporúča mi Christian.   On sa ma azda pýta.   „Rybacia polievka a pivo, to znie skvele,“ prijímam s úsmevom.   „Takže dve rybacie polievky?“ skúsi Dante.   „Presne tak,“ súhlasí dobre naladený Christian.   Počas jedla sa rozprávame ako nikdy predtým. Christian je taký uvoľnený a pokojný – vyzerá mlado a šťastne a napriek tomu, čo sa stalo včera, je zábavný. Spomína na históriu Grey Enterprise Holdings, a čím viac mi toho prezrádza, tým viac z neho cítiť jeho vášeň pre pomoc firmám, ktoré sa ocitli v problémoch, jeho nádej, ktorú vkladá do technológií, ktoré vyvíja, a jeho sny o zvýšení produktivity v krajinách tretieho sveta. Uchvátená ho počúvam. Je vtipný, múdry, súcitný… krásny. A miluje ma.   Na odplatu ma bombarduje otázkami o Rayovi a mame, o detstve v hustých lesoch Montesany a mojich krátkych pobytoch v Texase a vo Vegas. Páči zo mňa, aké mám obľúbené knihy a filmy, a ja sa nestačím čudovať, koľko toho máme spoločného.   A ako sa tak rozprávame, zrazu mi dochádza, že sa z Hardyho Aleca zmenil na Angela, namiesto pokorenia mi ponúka najvyšší ideál – v takom krátkom čase.   Už je po druhej hodine, keď dojedáme. Christian vyrovnáva účet s Dantem, ktorý sa s nami vrelo lúči.   „Je to tu veľmi pekné. Ďakujem za obed,“ chválim Christiana, keď ma vedie za ruku von.   „Zase sem zájdeme,“ ubezpečuje ma, keď znovu kráčame pozdĺž nábrežia. „Chcel som ti niečo ukázať.“   „Ja viem… a nemôžem sa dočkať, až to uvidím, nech už je to čokoľvek.“      Držíme sa za ruky a pomaly sa prechádzame po kotvisku. Je príjemné popoludnie. Ľudia okolo si užívajú nedeľu, venčia psy, obdivujú lode a strážia svoje deti, ktoré pobehujú po nábreží. Čím ďalej postupujeme prístaviskom, tým sa kotviace lode úmerne zväčšujú. Christian ma nasmeruje na jedno z mól a zastane pri obrovskom katamaráne.   „Myslel som, že by sme si dnes popoludní trochu zaplachtili. Toto je moja loď.“   No, márnosť! Musí byť najmenej dvanásť, možno pätnásť metrov dlhá. Dva štíhle biele plaváky, paluba, priestranné kajuty a nad nimi sa do úctyhodnej výšky týči veľmi dlhý sťažeň. O lodiach neviem zhola nič, ale je mi jasné, že táto je teda jedinečná.   „Fíha!“ vydýchnem od údivu.   „Postavila ju moja spoločnosť,“ oznamuje mi hrdo a mne pritom radostne poskočí srdce. „Do poslednej skrutky ju skonštruovali najlepší námorní projektanti na svete a zostavili tu, v Seattli, v mojej lodenici. Má hybridný elektrický pohon, asymetrické stredové plutvy, štvorbokú hlavnú plachtu…“   „To stačí… už som sa v tom stratila, Christian.“   Zasmeje sa. „Jednoducho je to skvelá loď.“   „Vyzerá naozaj luxusne, pán Grey.“   „To by som povedal, slečna Steelová.“   „Ako sa volá?“   Odtiahne ma trochu bokom, aby som videla na nápis: Grace. A ja zostávam v šoku. „Ty si pomenoval loď po svojej mame?“   „No, áno,“ udivene skláňa hlavu k plecu. „Prečo sa ti to zdá čudné?“   Pokrčím plecami. Som skrátka prekvapená – vždy sa v jej prítomnosti správa tak neurčito.   „Mám ju veľmi rád, Anastasia. Prečo by som po nej nemohol pomenovať loď?“   Od rozpakov sa červenám. „Nie, tak som to nemyslela… Ja len…“ Dofrasa, ako to len vyjadriť?   „Anastasia, Grace Trevelyanová mi zachránila život. Vďačím jej za všetko.“   Onemená naňho civiem a nechávam sa pohltiť zbožnou úctou obsiahnutou v jeho mäkko vyjadrenom priznaní. Po prvýkrát, za ten čas, si zreteľne uvedomujem, že svoju matku má rád. Kde sa v ňom teda berie to zvláštne napätie vo vzťahu voči nej?   „Chceš sa pozrieť na palubu?“ pýta sa s rozžiarenými očami navrch hlavy smerom hore.   „Iste,“ vraciam mu úsmev.   Vyzerá zároveň uchvátený i úchvatne – úžasná kombinácia. Pevne mi zovrie ruku a istým krokom ma vedie cez úzku dosku až hore na krytú palubu.   Na jednej strane je stôl s polkruhovou lavicou potiahnutou svetlomodrou kožou, na ktorú sa musí zmestiť aspoň osem ľudí. Cez posuvné dvere nazriem do kabíny a od ľaku skoro nadskočím, pretože tam kohosi zazriem. Tie dvere potom otvára vysoký plavovlasý muž, celý opálený, kučeravý, hnedooký, vo vyblednutej ružovej polokošeli, šortkách a gumených šľapkách. Môže mať niečo po tridsiatke.   „Mac!“ zvolá nadšene Christian.   „Pán Grey, vitajte späť!“ Potriasajú si rukami. „Anastasia, toto je Liam McConnell. Liam, moja priateľka Anastasia Steelová.“   Priateľka?! Moja vnútorná bohyňa svižne vystrúha poklonu. Ešte stále sa neprestala prihlúplo usmievať pre ten kabriolet. Na toto si budem musieť zvyknúť – hoci to nepovedal prvýkrát, ale počuť ho, ako to hovorí, je stále zážitok.   „Teší ma.“ Podávame si s Liamom ruky.   „Hovorte mi Mac,“ vyzýva ma mierne, pričom sa mi nedarí zaradiť jeho prízvuk. „Vitajte na palube, slečna Steelová.“   „Ana, prosím,“ pípnem celá červená. Ten má ale hlboké oči!   „Ako sa vám javí, Mac?“ nadväzuje Christian rýchlo a ja si na okamih myslím, že hovorí o mne.   „Pripravená na poriadny tanec, pán Grey,“ usmieva sa Mac. No jasné, tá loď predsa. Grace. Ty hlúpa.   „Takže jej pretiahneme perute.“   „Beriete ju na vodu, pane?“   „Áno.“ Christian uštedrí Macovi rýchly dračí úsmev. „Máš chuť na krátku plavbu, Anastasia?“   „Ak môžem prosiť.“   Nasledujem ho dovnútra kabíny. Priamo pred nami stojí kožená pohovka krémovej farby v tvare písmena L a za ňou je veľké zakrivené okno, ktoré ponúka panoramatický výhľad na prístavisko. Vľavo potom kuchynský kút – veľmi dobre vybavený, celý zo svetlého masívu.   „Toto je hlavná miestnosť. Tu kuchynka,“ mávne rukou smerom ku kuchynskému kútu.   Berie ma za ruku a prevedie kabínou. Je prekvapujúco priestranná. Podlaha je z rovnakého svetlého dreva. Všetko vyzerá moderne, uhladene a pôsobí vzdušným dojmom, ale zároveň tak akosi stroho, akoby tu netrávil veľa času.   „Na každej strane je kúpeľňa,“ ukazuje na dvoje dverí a potom otvára iné, malé, zvláštne tvarované, ktoré sú rovno pred nami, a vstupuje dovnútra. Ocitáme sa vo vnútri luxusnej spálne.   Nachádza sa v nej manželská posteľ so svetlomodrými obliečkami, opäť všetko vo svetlom masíve, rovnako ako v jeho spálni v Escale. Christian si očividne raz vyberie a potom zostáva verný.   „Toto je kapitánova kajuta.“ Uprie na mňa uhrančivé sivé oči. „Si prvé dievča, ktoré do nej vstúpilo. Teda, okrem rodiny,“ pousmeje sa. „A tá sa nepočíta.“   Pod jeho spaľujúcim pohľadom sa červenám a cítim, ako sa mi zrýchľuje pulz. Vážne? Ďalšie prvýkrát. Priťahuje si ma do náručia, prsty si prepletá do mojich vlasov a bozkáva ma, dlho a vášnivo. Keď sa odtiahne, sme obaja pekne zadychčaní.   „Mohli by sme tú posteľ pokrstiť,“ šepká mi proti perám.   No teda, to akože na mori?!   „Ale nie teraz. Poď, Mac už bude vyrážať.“ Pokúšam sa ignorovať záchvev sklamania, keď ma odvádza späť do spoločenskej miestnosti, kde ukazuje na ďalšie dvere:   „Tamto je pracovňa a tu vpredu ešte dve kajuty.“   „Koľko sa sem vlastne vojde ľudí?“   „Je tu šesť postelí. Ale doteraz som mal na palube len rodinu. Radšej sa plavím sám. Avšak teraz, keď mám teba… Musím na teba dávať pozor.“   Zaloví v akejsi skrinke a vyťahuje z nej jasnočervenú záchrannú vestu.   „Tu máš.“ Prevlieka mi ju cez hlavu a začína uťahovať popruhy, na perách mu pritom pohráva mierny úsmev.   „Ty ma rád spútavaš, však?“   „Akýmkoľvek spôsobom,“ vydýchne a zatvári sa hrozne roztopašné.   „Si zvrhlík.“   „Viem.“ Nadvihne obočie a spokojne sa usmieva.    „Môj zvrhlík,“ zašepkám.    „Jasné, že tvoj.“   Keď je hotový, zovrie v rukách okraj vesty a pobozká ma. „Navždy,“ vydýchne a púšťa ma, skôr než sa chopím šance mu to odplatiť. Navždy?! No zbohom.   „Poď.“ Spoločne vychádzame von a potom po schodoch až na hornú palubu do malej kabínky, v ktorej sa nachádza veľké kormidlo a vyvýšená kapitánova stolička. Vidím odtiaľto predok lode a Maca, ktorý na nej motá nejaká laná.   „To tu si sa naučil všetky tie triky s povrazmi?“ pýtam sa Christiana nevinne.   „Lodné slučky občas prídu vhod,“ potvrdzuje a skúmavo sa na mňa zahľadí. „Slečna Steelová, vyzeráte, že vás to zaujíma. Páči sa mi, keď si zvedavá, miláčik. A bol by som ešte viac než šťastný, keby som ti mohol ukázať, čo všetko s povrazmi viem.“ Vyzývavo sa zazubí, ale ja naňho zostávam hľadieť s vážnou tvárou, akoby ma tým zarmútil, takže mu vädne výraz.   „A mám ťa!“ zasmejem sa víťazoslávne.   V úškrne vykriví pery a privrie oči. „Toto si s tebou ešte asi vybavím, ale práve teraz sa potrebujem venovať riadeniu lode.“ Sadá si k ovládaciemu pultu, stláča jedno z tlačidiel a motor sa prebúdza k životu.   Mac upaľuje k boku lode, cestou sa na mňa usmeje a zoskakuje odtiaľ na pontón, kde začína odväzovať loď. Možno vie tiež nejaké triky s povrazmi, preblesne mi v hlave tak nečakane, až sa začervenám.   Podvedomie ma uzemní pohľadom. Ja v duchu pokrčím plecami a ukážem očami na Christiana – za to môže Tieň. Ten si medzitým berie vysielačku, a keď naňho Mac zavolá, že sme pripravení vyplávať, volá pobrežnej hliadke.   A zase som raz oslnená Christianovou kompetentnosťou. Dokáže toľko vecí. Vari neexistuje nič, čo by ten človek nevedel? Ale potom si spomínam na jeho piatkový sústredený pokus o krájanie papriky u mňa doma. Tej predstave sa jednoducho musím zasmiať.   Christian zvoľna vyvádza Grace z kotviska v ústrety ústiu prístavu. Za nami sa utvoril malý hlúčik ľudí, ktorí sledujú, ako sa plavba začína. Malé deti nám mávajú, a tak im aj ja zamávam.   Christian sa obzerá cez plece, a potom si ma vťahuje medzi nohy a zoznamuje ma s najrôznejšími ciferníkmi a prístrojmi v kabíne. „Teraz chyť kormidlo,“ zavelí, ako vždy panovačný, a ja urobím, čo odo mňa chce.   „Vykonám, pán kapitán!“ zasmejem sa.   Dlaňami pevne prekrýva moje ruky a ďalej vedie loď z prístaviska, takže o pár minút už plávame na otvorenom mori a plieskame do modrých vĺn Puget Sound. Vonku za ochrannými vlnolamami je vietor silnejší a more sa v ňom pod nami prevaľuje a vzdúva.   Neubránim sa šťastnému úsmevu, pretože vnímam aj Christianovo nadšenie – toto je číra radosť. Opisuje veľký oblúk, až kým s vetrom v chrbte nemierime západným smerom, v ústrety olympijskému polostrovu.   „A plávame!“ zvolá vzrušene Christian. „Poď – teraz ju budeš riadiť sama. Udržuj ju na tomto kurze.“   Čože?! Odpoveďou na môj zdesený výraz je jeho úsmev.   „Miláčik, je to naozaj jednoduché. Len drž kormidlo a sleduj horizont na prove lode. Pôjde ti to skvele. Tak ako vždy. Keď pôjdu plachty hore, pocítiš ťah. A jednoducho ju budeš držať v pokoji. Potom ti dám takéto znamenie…“ prejde si hranou ruky po hrdle, „…a ty vypneš motor. To je toto tlačidlo.“ Ukazuje na veľký čierny gombík. „Rozumieš?“   „Áno,“ zamávam a cítim, ako ma ovláda panika. Panebože – nepredpokladala som, že tu budem niečo robiť!   Vlepí mi letmý bozk, potom zosadá z kapitánskej stoličky a hrnie sa dopredu za Macom, kde začína rozťahovať plachty, uvoľňovať povrazy a obsluhovať najrôznejšie kladky a navijaky. Spolupracujú pri tom ako tím a kričia na seba rôzne námornícke povely. Je príjemné vidieť Tieňa, ako s niekým takto bezstarostne komunikuje.   Možno je Mac Tieňov kamarát. Nezdá sa, že by ich mal veľa, aspoň o ktorých viem. Ale ani ja ich veľa nemám. Teda, aspoň nie tu v Seattli. Jediná moja kamarátka sa teraz práve opaľuje v St. James, na západnom pobreží Barbadosu.   Naraz sa mi po Kate zacnie – chýba mi viac, ako som si myslela, že bude, keď odchádzala. Zrazu začínam dúfať, že si to rozmyslí a vráti sa už domov so svojím bratom Ethanom, namiesto toho aby tam ostala o týždeň dlhšie s Elliotom.   Christian s Macom vztyčujú hlavnú plachtu. Napína sa a vzdúva vo vetre, ktorý ju lačne schytí, takže vzápätí na kormidle cítim, ako sa katamarán doň opiera. Super!   Spoločne začínajú rozvíňať prednú plachtu a ja fascinovane pozorujem, ako sa na stožiari napína, keď sa jej zmocňuje vietor a nafukuje ju na prasknutie.   „Drž ju v kurze, miláčik, a vypni motor!“ zakričí na mňa Christian, aby prehlušil vietor, a naznačí mi to dohodnutým posunkom. Sotva ho pritom počujem, ale zúrivo prikývnem hlavou. Pozerám na toho muža, ktorého milujem, šľahaného vetrom, celého nadšeného, ako sa zapiera proti pohybu lode zmietajúcej sa vo vlnách.   Stláčam tlačidlo, hluk motora utícha a Grace začína plachtiť v ústrety olympijskému polostrovu, kĺže po hladine, akoby sa vznášala. Mám chuť jačať a bláznivo krepčiť – toto musí byť jeden z najúchvatnejších zážitkov môjho života. Spoločne s plachtením na vetroni. A zrejme aj s Červenou mučiarňou.   Tá loď sa teda vie hýbať! Stojím pevne zapretá, v rukách zvieram kormidlo a bojujem s jeho ťahom. Vzápätí už sa za mnou objavuje Christian a prekrýva moje ruky svojimi.   „Tak čo tomu hovoríš?“ prekričí burácanie vetra a mora.   „Christian! To je fantázia!“   Celý sa rozžiari, úsmev od ucha k uchu. „Počkaj, až bude hore spinnaker.“ Ukazuje bradou smerom k Macovi, ktorý ho práve rozbaľuje – sýtočervenú plachtu. Pripomína mi stenu v herni.   „Zaujímavá farba!“ zakričím.   Obdarí ma dračím úsmevom a žmurkne. Uf, takže to bol úmysel.   Spinnaker sa nafukuje – je obrovský a má zvláštny elipsovitý tvar – a až teraz sa Grace dostáva do plných obrátok, nachádza svoj rytmus a nespútane sviští po vlnách Sound.   „To je tá asymetrická plachta. Kvôli rýchlosti,“ odpovedá Christian na moju nevyslovenú otázku.   „Je to úžasné!“ Nič lepšie mi skrátka neschádza na um.   Ako rozrážame vodu a letíme v ústrety olympijskému pohoriu a ostrovu Bainbridge, usádza sa mi na tvári ten najabsurdnejší úsmev. Keď sa obzriem, vidím, ako sa za nami Seattle scvrkáva a Mount Rainier tvoria jeho vzdialený horizont.   Ani som si neuvedomila, aká je krajina okolo Seattlu krásna a členitá – porastená vegetáciou, bujná, farebná, posiata vždy zelenými velikánmi a tu i tam čnejúcimi útesmi. V nádhernom slnečnom popoludní je v tom kus divokej, ale aj pokojnej krásy, doslova mi to vyráža dych – tá nehybnosť, kontrastujúca s našou rýchlosťou, ktorou rozrážame vodu.   „Ako rýchlo plávame?“   „Teraz pätnásť uzlov.“   „Nemám predstavu, koľko to je.“   „Niečo okolo tridsať kilometrov za hodinu.“   „Tak málo? Pripadá mi to oveľa rýchlejšie.“   Stlačí mi ruky a zasmeje sa. „Vyzeráš nádherne, Anastasia. Je fajn, keď máš v lícach trochu farby – a práve sa nečervenáš. Takto vyzeráš na tých Josého fotkách.“   Obraciam hlavu a dávam mu bozk.   „Vy teda viete, ako oslniť dievčatá, pán Grey.“   „Snažíme sa potešiť vzájomne, slečna Steelová.“ Odhŕňa mi vlasy z krku a tlačí mi k nemu pery, vysiela nimi slastné mrazenie po celej dĺžke mojej chrbtice. „Páči sa mi, keď si šťastná,“ vydýchne a pritúli si ma.   A ako sledujem tú nekonečnú modrú masu vody pred nami, zamýšľam sa nad tým, čo som asi v minulom živote urobila, že sa na mňa teraz usmialo šťastie a zoslalo mi do cesty takého muža.   Máš jednoducho z pekla šťastie, zavrčí na mňa podvedomie. Lenže mala si veľké oči – on nebude chcieť tieto vanilkové hlúposti donekonečna… Budeš musieť robiť kompromisy. V duchu nevraživo zabodnem pohľad do jeho bezočivej tváre. Opieram si hlavu o Christianovu hruď, hlboko v duši viem, že má moje podvedomie pravdu. Tú myšlienku však ihneď zapudím – nechcem si tým kaziť deň.      O hodinu neskôr kotvíme v malej pokojnej zátoke ostrova Bainbridge. Mac si vzal nafukovací čln a odplával na pevninu. Prečo vlastne? To netuším, ale mám isté podozrenie, pretože len čo naštartoval motor, Christian chmatol po mojej ruke a prakticky ma odvliekol do svojej kajuty. A to veľmi odhodlane.   A teraz stojí predo mnou, vyžaruje z neho omamná zmyselnosť a jeho šikovné prsty rýchlo povoľujú uzly na mojej záchrannej veste. Odhadzuje ju nabok a prenikavo sa na mňa zahľadí tým rozšíreným, temným pohľadom.   Ja sama som už stratená, a to sa ma ešte ani nedotkol. Dvíha ruku k mojej tvári a spaľujúcim dotykom prstov mi schádza dolu po čeľusti, krku a kľúčnej kosti až k prvému gombíku modrej blúzky.   „Chcem ťa vidieť,“ vydýchne a hladko ten gombík rozopína. Skláňa sa a dáva mi ľahký bozk na pootvorené pery. Už teraz som celá zadychčaná a roztúžená, vzrušená tou mocnou kombináciou jeho podmanivej krásy a surovej sexuality, čo vypĺňa obmedzený priestor kajuty, a tiež ľahkým vlnením lode. O krok ustupuje.   „Vyzleč sa,“ zašepká a oči mu blčia.   Môj ty… poslúchnem ho skutočne veľmi rada. Bez toho aby som uhla očami, rozopínam si postupne ďalšie gombíky a kochám sa v jeho spaľujúcom pohľade. Áno, toto je opojná záležitosť. Vnímam, ako po mne túži – vidím mu to na očiach… i na ďalších miestach.   Nechávam skĺznuť blúzku na podlahu a siaham po gombíku nohavíc.   „Počkaj,“ náhle ma zarazí. „Sadni si.“   Sadám si na kraj postele a on sa jedným plynulým pohybom ocitá predo mnou na kolenách. Rozväzuje mi šnúrky na jednej a potom aj na druhej plátenke, obe mi vyzúva a sťahuje mi ponožky. Potom mi uchopí ľavú nohu a dvíha ju, zľahka mi tlačí pery na bruško palca a prechádza po ňom zubami.   „Ách!“ vzdychnem, keď ma z toho škrabnutia zamrazí až v hĺbke podbruška. Znovu sa ladne postaví, podáva mi ruku a dvíha ma z postele.   „Pokračuj,“ povie a ustupuje, aby ma mohol pozorovať.   Lenivo si rozopínam zips a strkám palec za pás džínsov, vyzliekam sa z nich a sťahujem si ich dolu po nohách. Na perách sa mu usadzuje ľahký úsmev a jeho pohľad oťažieva.   Netuším, či je to tým, že sa so mnou dnes ráno pomiloval – myslím skutočne pomiloval, nežne a sladko – alebo či to spôsobilo to jeho úpenlivé priznanie – Áno, už to tak bude – ale vôbec sa pred ním nehanbím. Chcem pre neho byť sexi. On si to zaslúži, s ním sa tak cítim.   Áno, je to pre mňa niečo nové, ale pod jeho skúseným vedením sa rýchlo učím. Navyše, pre neho je v tom tiež veľa nového. Tá hojdačka, na ktorej obaja balansujeme, sa tým vyrovná, trošku, aspoň myslím.   Na sebe mám vybrané kúsky svojej novej spodnej bielizne – biele čipkové tanga a k nim podprsenku do páru – návrhársky počin so zodpovedajúcou cenou. Vystupujem z nohavíc a zostávam stáť, som tu len pre neho, v bielizni, za ktorú zaplatil, ale už sa preto necítim lacno. Cítim, že mu patrím.   Siaham dozadu a rozopínam si podprsenku, nechávam ramienka, aby mi skĺzli dolu po rukách, a potom ju spúšťam na blúzku. Veľmi pomaly si sťahujem nohavičky, nechávam si ich padnúť k členkom a vyzliekam si ich, prekvapená vlastnou gráciou.   Stojím pred ním nahá a bez hanby, vďaka tomu, že ma miluje. Už sa ďalej nepotrebujem skrývať. On nehovorí nič, len sa na mňa pozerá. A všetko, čo vidím ja, je jeho túžba, azda dokonca zbožná, a ešte niečo ďalšie – vyžaruje z neho žiadostivosť, sála z neho láska.   Siaha dolu po leme svojho krémového svetra a prevlieka si ho cez hlavu. Za ním tričko, a predo mnou sa odhaľuje jeho nahá hruď. Ani na okamih pritom nespúšťa svoje odhodlané sivé oči z mojich. Ako ďalšie prichádzajú na rad topánky a ponožky, nakoniec odopína gombík na rifliach.   Zdvíham ruku a zašepkám: „Ja sama.“   Krátko pohne perami tak, že sa mu sformujú do malého ó, a potom sa usmeje: „Poslúž si.“   Pristupujem k nemu, nechávam svoje odvážne prsty vkĺznuť za pás jeho nohavíc a potiahnem, takže je nútený podísť bližšie. V reakcii na moju nečakanú smelosť zalapá po dychu. Rozopínam mu gombík, ale ešte predtým, ako rozopnem zips, prikladám svoju ruku k mäkkému denimu a nahmatávam jeho erekciu. Prepne boky a vtlačí sa mi do dlane. Na chvíľku zatvára oči, zjavne preto, aby si ten dotyk vychutnal.   „Začínaš byť odvážna, Ana. A statočná,“ zapradie a zovrie mi tvár do dlaní. Skláňa sa a vášnivo ma bozkáva.   Prikladám mu ruky na boky – napoly na chladivú kožu a napoly na nízko posadený lem nohavíc. „Veď ty tiež,“ vydýchnem mu do pier a pomaly zakrúžim palcami po jeho pokožke.   Pousmeje sa. „Zvykáme si.“   Presúvam ruky späť ku zapínaniu a ťahám za zips. Svoje neohrozené prsty nechávam prekĺznuť cez jemné chĺpky a pevne ho zovriem v dlani.   Ticho mi vzdychne do tváre, ovanie ma jeho sladký dych a znovu ma láskyplne bozkáva. Keď ho potom, tesne obomknutého, začínam trieť, ovíja okolo mňa ruky, pravou rukou s roztiahnutými prstami ma podopiera v bedrách a ľavou mi zájde do vlasov a tlačí si ma k perám.   „Bože, ako ťa chcem, miláčik!“ vyhŕkne a náhle ustupuje, aby si jedným svižným pohybom stiahol džínsy aj s boxerkami. Je naňho úchvatný pohľad, či už je oblečený, alebo vyzlečený, na každučký centimeter jeho tela.   Je dokonalý. Až na tie jazvy, pomyslím si skleslo. Prenikli oveľa hlbšie než len do jeho kože.   „Čo je, Ana?“ robí si starosti a nežne mi prechádza po tvári chrbtami prstov.   „To nič. Pomiluj sa so mnou.“   Priťahuje si ma do náručia, bozkáva ma a zatína ruky do mojich vlasov. Naše jazyky sa vzájomne prepletajú a on ma pred sebou tlačí smerom k posteli, opatrne ma na ňu položí a líha si vedľa mňa.   Špičkou nosa mi prechádza po hrane čeľuste a ja mu vnorím prsty do vlasov.   „Máš vôbec predstavu, ako úchvatne voniaš, Ana? Tomu sa nedá odolať.“   Jeho slová na mňa pôsobia ako vždy – rozpaľujú mi krv v žilách a zrýchľujú pulz. Nosom mi pomaly schádza po krku až k prsiam, tú cestu si značí vrúcnymi bozkmi.   „Si taká krásna!“ vydýchne. Berie jednu z mojich bradaviek do úst a jemne ju saje.   Zavzdychám, moje telo sa proti nemu samovoľne prepína.   „Áno, nech ťa počujem, miláčik.“   Rukou putuje dolu na môj pás a ja si tie dotyky vychutnávam, koža na kožu, jeho lačné ústa na mojich prsiach a jeho dlhé prsty, ktoré ma hladia a láskajú, starajú sa o mňa. Posúva mi dlaň cez bok a zadok a potom nadol po stehne až pod koleno. A celý ten čas mi bozkáva a saje bradavky – ach, bože.   Zrazu ma chytá za koleno a dvíha mi nohu, dáva si ju okolo boku – je to také náhle, až z toho vykríknem. Skôr cítim, než zazriem, ako sa pritom usmeje. Prevracia sa a berie ma so sebou, takže končím usadená obkročmo na ňom, a podáva mi balíček s kondómom.   Posuniem sa dozadu. Znovu ho zovriem v dlani a – tomu skrátka nedokážem odolať – skláňam sa a bozkávam ho, beriem ho do úst, láskam ho jazykom a tvrdo sajem. Vzdychá a prepína boky, preniká do mňa ešte väčšmi.   Hmm, chutí úžasne. Ale ja ho chcem vnútri. Narovnávam sa a zahľadím sa naňho. Je celý zadychčaný, má roztvorené pery a dychtivo ma pozoruje.   Náhlivo trhám fóliu a pomaly mu naň rolujem kondóm. Podáva mi ruky a ja ho za jednu chytím, svojou druhou ho smerujem proti sebe a pomaly si ho beriem.   Z hrdla sa mu derie hlboký ston a zatvára oči.   To, ako ho v sebe cítim… ako ma roztvára… a napĺňa – ticho zakňučím – to je raj. Položí mi dlane na boky a pomáha mi hýbať sa, hore, dolu, on sám sa do mňa tlačí. Bože, to je slasť!   „Miláčik,“ hlesne a náhle sa dvíha do sedu, takže sa ocitáme zoči-voči. Pocit z tej novej polohy je zvláštny – taký úplný. S prudkým nádychom sa ho chytám za lakte a on mi zviera tvár v dlaniach a vpíja sa do mňa očami – tie jeho, sivé, prenikavé, sálajú spaľujúcou intenzitou.   „Ana. To, čo s tebou cítim,“ začne. Ale potom sa mi vrhá na ústa a horúčkovito ma bozkáva. A ja mu ten bozk vraciam, celá omámená z toho delikátneho, hlbokého spojenia našich tiel.   „Milujem ťa,“ vytlačím zo seba.   Zakvíli, akoby ho tie šepkané slová ranili, a prevracia sa aj so mnou, bez toho aby prerušil náš úchvatný kontakt, takže nakoniec ležím pod ním. Objímem ho nohami okolo pása.   Pozoruje ma užasnuto, obdivne. Dvíham ruku, aby som ho pohladila po líci, a som si istá, že dokonale zrkadlím jeho vlastný výraz. Pomaličky sa začína hýbať, zatvára oči a ticho pritom vzdychá.   Jemné hojdanie lode, pokoj a ticho v kajute, prerušované len naším vzájomne spojeným dychom, keď sa vo mne pomaly pohybuje tam a zase späť, s takou sebakontrolou a tak skvostne – to všetko dohromady je božské. Rukou obopína moju hlavu a kladie mi ruku na temeno, dlaň druhej ruky mi tlačí na tvár a skláňa sa, aby ma bozkával.   Tlačí si ma pod seba, pomaly sa hýbe, tam, späť, precítene… Dotýkam sa ho – ale dodržujem hranice – na rukách, vo vlasoch, na bedrách, na pevnom zadku. Zároveň s tým, ako ma jeho pravidelný rytmus vynáša vyššie a vyššie, zrýchľuje sa mi dych. Bozkáva ma na ústa, na líca, na koniec čeľuste, jemne mi hryzká ucho. S každým cituplným pohybom počujem trhané staccato jeho dychu.   Začínam sa chvieť. Ach… Ten pocit už dobre poznám… Som tak blízko…   „To je ono, miláčik… Urob to pre mňa… Prosím… Ana,“ vyráža zo seba. A sú to jeho slová, čo ma strhávajú do priepasti.   „Christian!“ vykríknem, on hlasno zastoná a potom už padáme obaja, spoločne.      
Kapitola 10               „Mac tu bude každú chvíľu,“ hovorí mäkko.   „Hmm.“ Zažmurkám a otváram oči, aby som sa stretla s jeho vrúcnym pohľadom. Bože, tie jeho oči majú takú úchvatnú farbu – zvlášť tu na mori, kde sa od nich odráža svetlo, čo poskakuje na vlnách, a preniká do kabíny cez malé okrúhle okienka.   „Hoci by som tu s tebou rád ležal aj celý zvyšok popoludnia, Mac bude potrebovať pomoc s člnom.“ Nakláňa sa, aby ma mäkko pobozkal. „Práve teraz vyzeráš naozaj skvele, Ana, takáto rozstrapatená a sexi. Hneď by som si ťa vzal znovu.“ S úsmevom sa dvíha z postele. Položená na bruchu si vychutnávam ten pohľad.   „Veď ani vy nie ste práve na zahodenie, pán kapitán,“ zamľaskám uznanlivo a on sa spokojne usmeje.   Pozorujem ho, ako sa pri obliekaní s gráciou pohybuje po kajute. On je naozaj neskutočne pekný, a čo viac, práve teraz sa so mnou nádherne pomiloval. Znova. Nemôžem uveriť tomu, aké mám šťastie. A sotva verím tomu, že je môj. Sadá si ku mne, aby si obul topánky.   „Tak kapitán, hej?“ prehodí sucho. „No, každopádne, vládnem tejto lodi.“   Skláňam hlavu nabok. „Vládnete aj môjmu srdcu, pán Grey.“ A môjmu telu… a tiež duši.   Neveriacky pokrúti hlavou a skloní sa, aby mi dal bozk.   „Budem na palube. Je tu sprcha, keby si chcela. Nepotrebuješ niečo? Nechceš niečo na pitie?“ pýta sa tak starostlivo, že sa naňho vládzem len usmievať. Je to stále ten istý človek? Je to stále ten istý Tieň?   „Čo?“ zareaguje na môj prihlúply výraz.   „Ty.“   „Čo je so mnou?“   „Kto si a čo si urobil s Christianom?“ Smutne sa pousmeje.   „Ten nie je zasa až tak ďaleko, miláčik,“ povie mierne. Z jeho hlasu zaznieva taká melanchólia, že svoje slová okamžite ľutujem. Ale on sa hneď otrasie. „Už čoskoro ho uvidíš,“ zamračí sa, „zvlášť, ak okamžite nevyskočíš.“ Načiahne sa a dôkladne ma capne cez zadok, takže sa súčasne zasmejem aj vykríknem.   „Pomaly som sa oňho začínala báť.“   „Naozaj?“ Medzi obočím sa mu utvára malá vráska. „Vysielaš pekne zmätené signály, Anastasia. Ako ti má jeden stíhať?“ Znovu sa nakláňa a dáva mi ešte ďalší bozk. „Neskôr, miláčik,“ dodáva a s oslnivým úsmevom vstáva a odchádza. Zanecháva ma napospas mojim rozháraným myšlienkam.      Keď sa znova ocitnem na palube, zisťujem, že už je naspäť Mac, ale mizne hore, len čo sa objavím vo dverách hlavnej miestnosti. Christian s niekým telefonuje. S kým asi? napadá mi v okamihu. Podíde ku mne, priťahuje si ma do náručia a tlačí mi pery do vlasov.   „To je skvelá správa… dobre. Áno… Fakt? V schodiskovej šachte? Chápem… Iste, dnes večer.“   Položí to. Zrazu zaburáca motor a ja sa od ľaku strhnem. Mac musí byť v kajute nad nami.   „Je čas vyraziť späť,“ zavelí Christian, vlepí mi bozk a začne mi zapínať záchrannú vestu.      Cestou späť do prístavu je už slnko nízko nad obzorom za našimi chrbtami a ja rozjímam nad tým nádherným popoludním. Pod Christianovým starostlivým a trpezlivým dozorom som postupne spustila obe plachty i spinnaker a naučila sa uviazať plochú spojku, lodnú slučku a skracovačku. Celý ten čas sa významne usmieval…   „Jedného dňa by som ťa mohla zviazať,“ poznamenávam rozhodne.   Perami mu pobavene myká. „Najskôr ma budete musieť chytiť, slečna Steelová.“   Tieto jeho slová mi pripomínajú, ako ma naháňal po byte a aké vzrušujúce to pre mňa bolo, ale aj to, čo sa stalo potom. Zachmúrená sa zachvejem. Potom som ho opustila.   Odišla by som od neho zasa? Teraz, keď priznal, že ma miluje? Zahľadím sa do jeho jasných sivých očí. Mohla by som ho znovu opustiť – nech už by mi urobil čokoľvek? Mohla by som ho takto zradiť? Nie. Myslím, že by som to nedokázala.   Neskôr ma vzal na podrobnejšiu prehliadku svojej krásnej lode, doplnil ju vysvetľujúcim výkladom týkajúcim sa všetkých tých inovatívnych návrhov a technológií a vysokokvalitných materiálov, ktoré použil na jej stavbu. Spomínam si pritom na naše interview, keď sme sa stretli prvýkrát. Už vtedy ma zaujala jeho vášeň pre lode. Vtedy som si myslela, že sa tá jeho láska týka len veľkých zaoceánskych lodí, ktoré stavia jeho spoločnosť, a nie takých super-sexi-luxusných katamaránov.   A, samozrejme, spomínam aj na dnešné krásne a precítené milovanie. Len zavrtím hlavou, keď si vybavujem, ako sa moje telo pod jeho skúsenými dotykmi žiadostivo prepínalo. On je iste výnimočný milenec, teraz som si už tým istá – aj keď ho, samozrejme, nemám s kým porovnať. I Kate by o tom určite básnila oveľa viac, keby to bolo zakaždým také. Ona by určite predo mnou žiadne detaily nezamlčovala.   Lenže ako dlho mu to bude stačiť? To netuším a dosť ma to pomyslenie znervózňuje.   Christian teraz sedí a ja stojím v bezpečnom objatí jeho ramien celú večnosť – aspoň mi to tak pripadá – v príjemnom družnom tichu, kým Grace kĺže bližšie a bližšie k Seattlu. Ja kormidlujem a Christian ma z času na čas koriguje.   „V plachtení je ukrytá poézia stará ako sám svet,“ zapradie mi do ucha.   „To znie ako nejaký citát.“   Cítim, ako sa usmieva. „To aj je. Antoine de Saint-Exupéry.“   „Zbožňujem Malého princa.“   „Aj ja.“      Už je podvečer, keď nás Christian, stále s dlaňami na mojich rukách, vedie späť do prístaviska. Na lodiach poblikávajú svetlá a odrážajú sa od tmavej vody, ale zároveň je ešte vidno – taký jasný vlahý večer, nepochybne predohra k úchvatnému západu slnka.   Na móle sa zhromažďuje skupinka ľudí, ktorí pozorujú, ako Christian na relatívne malom priestore pomaly, ale iste otáča loď. Urobí to akoby nič a potom plynulé cúva na rovnaké miesto, z ktorého sme predtým vyplávali. Mac skáče na pontón a pevne priväzuje Grace k mólu.   „A sme späť,“ šepká mi Christian do ucha.   „Ďakujem,“ vydýchnem placho. „Bolo to dokonalé popoludnie.“   Usmeje sa. „I ja myslím. Možno by sme ťa mohli zapísať do školy plachtenia, a potom vyplávať na pár dní spoločne, len my dvaja.“   „To by som bola veľmi rada. Potom by sme mohli tú posteľ krstiť znovu a znovu.“   Zohne sa a pobozká ma pod ucho. „Hmm… už sa na to teším, Anastasia,“ zašepká tak zvodne, až sa mi každučký chĺpok na tele stavia do pozoru.   Ako toto robí?   „Tak poď, byt už je skontrolovaný. Môžeme sa vrátiť.“   „A čo naše veci v hoteli?“   „Tie už zbalil Taylor.“ Čože?! Kedy?   „Hneď potom, keď so svojím tímom prehľadal Grace,“ odpovedá na moju nevyslovenú otázku.   „Chodí ten neborák vôbec spať?“   „Ale chodí.“ Trochu zmätene dvíha obočie. „Jednoducho robí svoju prácu, Anastasia, tú, v ktorej je taký dobrý. Jason je naozajstná výhra.“   „Jason?“   „Jason Taylor.“   Vybavujem si, ako som si myslela, že Taylor je jeho krstné meno. Jason. To k nemu sedí – znie to solídne a spoľahlivo. Z nejakého dôvodu ma to núti sa usmiať.   „Ty máš Taylora rada,“ vytuší Christian a pátravo sa na mňa zahľadí.   „Myslím, že áno.“ Jeho otázka ma mierne vykoľají. Christian sa zatvári podráždene. „Nie, nepriťahuje ma – ak je to dôvod, prečo sa na mňa tak mračíš. Nechaj to.“   Dobre že na mňa trucovito nenašpúli ústa.   Ježiš, niekedy sa správa ako malé dieťa. „Skrátka si myslím, že sa o teba Taylor veľmi stará. A preto ho mám rada. Zdá sa mi láskavý, spoľahlivý a lojálny. Vnímam ho skôr ako nejakého príbuzného.“   „Príbuzného?“   „Hej.“   „Tak dobre, príbuzný.“ Testuje si na jazyku to slovo a jeho význam.   Zasmejem sa. „Ale, Christian, tak už konečne dospej, preboha.“   Od prekvapenia z toho, čo mi vyletelo z úst, mu padá sánka, ale potom sa zamračí, akoby o mojich slovách uvažoval. „Veď sa snažím,“ vyhlási nakoniec.   „Ja viem, že áno. A usilovne,“ ubezpečujem ho zmierlivo. Ale potom na neho prevrátim oči.   „Vieš, aké spomienky to vo mne vyvoláva, keď takto prevrátiš oči, Anastasia,“ zasmeje sa.   Vrátim mu to grimasou. „No, keď sa budeš správať slušne, možno by sme mohli niektoré tie spomienky oprášiť.“   Mykne mu kútikmi úst. „Správať sa slušne?“ Dvíha obočie. „Teda, slečna Steelová – podľa čoho súdite, že by som ich chcel oprášiť?“   „Asi podľa toho, že ste sa rozžiarili ako vianočný stromček, keď som to povedala.“   „Poznáš ma ako svoje topánky,“ utrúsi.   „A rada by som ťa spoznala ešte lepšie.“   Zľahka sa pousmeje. „Aj ja teba, Anastasia.“      „Vďaka, Mac.“ Christian potriasa McConnellovi ruku a vystupuje na mólo.   „Pre vás všetko, pán Grey, a dovidenia. Áno, tešilo ma.“ Ostýchavo mu podávam ruku. Musí mu byť jasné, čo sme s Christianom na lodi robili, zatiaľ čo on bol na súši. „Pekný deň, Mac, a ďakujem.“   Zaškerí sa a žmurkne na mňa, takže sa hneď červenám. Christian ma berie za ruku a spoločne kráčame po móle smerom k prístavnej promenáde.   „Odkiaľ Mac pochádza?“ pýtam sa zo zvedavosti, ktorú vo mne podnietil jeho prízvuk.   „Írsko… Severné Írsko,“ opravuje sa.    „Je to tvoj kamarát?“   „Mac? Pracuje pre mňa. Pomáhal mi Grace stavať.“   „Máš veľa priateľov?“   Pokrčí čelo. „Ani nie. V tom, čo robím… priateľstvá veľmi nenadväzujem. Je tu iba…“ zaráža sa a vrásky na čele sa mu prehlbujú. Viem, že mienil spomenúť pani Robinsonovú.   „Si hladná?“ pýta sa v snahe zmeniť tému.   Prikývnem. Vlastne umieram od hladu.   „Poď, najeme sa tam, kde parkujeme.“   Vedľa SP je malé talianske bistro, ktoré sa volá U Bee. Pripomína mi jedno miesto v Portlande – pár stolov a boxy, veľmi svieža a moderná vnútorná výzdoba, veľká čiernobiela fotografia ako freska s výjavmi hodovania z prelomu storočia.   Sedíme v jednom z boxov, čítame si jedálne lístky a popíjame chutné, krehké frascati. Keď som si vybrala, vzhliadnem a zisťujem, že na mňa upiera skúmavý pohľad.   „Čo sa deje?“   „Veľmi ti to pristane, Anastasia. Pobyt vonku ti svedčí.“   Začervenám sa. „Aby som pravdu povedala, cítim sa skôr ošľahaná vetrom. Ale naozaj som si to popoludnie užila. Bolo dokonalé. Ďakujem.“   Hrejivo sa na mňa usmeje. „Bolo mi potešením,“ zapradie.   „Môžem sa ťa na niečo spýtať?“ odhodlávam sa na výzvednú misiu.    „Na čokoľvek, Anastasia. To predsa vieš,“ povzbudzuje ma s hlavou sklonenou nabok, pričom vyzerá ako vždy úchvatne.   „Nezdá sa, že by si mal mnoho priateľov. Zaujímalo by ma prečo.“   Pokrčí plecami a ľahko zvraští čelo. „Už som ti to hovoril, mám naozaj málo času. Stýkam sa len so svojimi obchodnými partnermi – aj keď, to sa asi k priateľstvu prirovnávať nedá. A potom, mám svoju rodinu, a tým sa to končí. A Elenu.“   Zmienku o tej suke ignorujem. „Žiadni kamaráti v tvojom veku, s ktorými by si mohol vyraziť niekam von a rozptýliť sa?“   „Ty predsa vieš, akým spôsobom púšťam paru, Anastasia,“ skrúti pery. „Navyše stále pracujem, budujem spoločnosť. A to je všetko – okrem toho, že si príležitostne zalietam a plavím sa.“   „Ani na škole si nemal kamarátov?“   „Ani nie.“   „Iba Elenu.“   Prikývne, zrazu má ostražitý výraz. „Musel si byť hrozne osamelý.“   Jeho tvár ozdobí malý, smutný úsmev. „Tak na čo máš chuť? Už vieš, čo si dáš?“ pýta sa a znovu tak zmení tému. „Dám si rizoto.“   „Dobrá voľba.“ Privolá čašníka a tým ukončí našu konverzáciu.   Keď máme objednané, nervózne sa posúvam na stoličke a pohľadom skenujem svoje prepletené prsty. Mala by som sa chopiť príležitosti, kým má náladu rozprávať sa.   Musím si s ním pohovoriť o jeho očakávaniach, o jeho, ehm… potrebách.   „Anastasia, čo sa deje? Povedz mi to.“   Zdvíham oči k jeho znepokojenej tvári.   „Tak rozprávaj,“ povzbudzuje ma dôraznejšie a jeho znepokojenie sa mení. Na čo? Na strach? Zlosť?   Zhlboka sa nadýchnem. „Len sa bojím, že ti to takto nebude stačiť. Vieš, na to, aby si mohol vypustiť paru.“   Vidím, ako mu tuhne čeľusť a tvrdne pohľad. „Dal som ti nejaký dôvod myslieť si, že mi to nestačí?“   „To ani nie.“   „Tak prečo si to myslíš?“   „Pretože viem, aký si. Viem, čo… eh… potrebuješ,“ zašepkám.   Zatvára oči a svojimi dlhými prstami si trie čelo.   „Čo ešte musím urobiť?“ derie sa mu z pier hrozivo potichu, akoby bol nahnevaný. A mne sa zovrie srdce.   „Nie, to si zle pochopil – vedieš si skvele a ja viem, že je to iba zopár dní, ale – ja len dúfam, že ťa nenútim robiť zo seba niekoho, kým nie si.“   „Som to stále ja, Anastasia – v celej svojej skazenosti, všetkých mojich päťdesiat odtieňov. Stále musím bojovať s nutkaním mať všetko pod kontrolou, ale to je u mňa normálne takto sa vyrovnávať so životom. Stále očakávam, že sa budeš správať určitým spôsobom, a keď to tak nie je, je to pre mňa výzvou i osviežením. Stále robím to, čo mám rád. Včera, po tej škandalóznej ponuke do dražby, si mi napríklad dovolila, aby som ťa vyplatil.“ Pri tej spomienke sa zatvári blažene. „Robí mi dobre ťa trestať. A myslím, že to nutkanie tu bude vždy… ale snažím sa a nie je to zase také ťažké, ako som si myslel.“   Nervózne sa zahniezdim, na lícach cítim zradné teplo. Ach, áno, tá naša tajná schôdzka v jeho detskej izbe. „Neprekážalo mi to,“ poviem ticho.   „Ja viem,“ usmeje sa zdráhavo. „Mne tiež nie. Úprimne, Anastasia, aj keď je to pre mňa všetko nové, tých niekoľko dní bolo najlepších v mojom živote. A nechcem na tom meniť vôbec nič.“   Fíha!   „Aj pre mňa to boli najlepšie dni v živote, naozaj,“ zamumlem a jeho úsmev sa rozširuje. Moja vnútorná bohyňa zúrivo prikyvuje na súhlas a korunuje to tvrdým buchnátom do môjho chrbta. Tak fajn, fajn.   „Ešte stále ma nechceš vziať do herne?“   Sťažka preglgne a bledne, z jeho výrazu sa vytráca všetok humor. „Nie, to teda nechcem.“   „Prečo nie?“ vyjachcem. Toto nie je odpoveď, ktorú som očakávala.   No, samozrejme, a je to tu, ten malý osteň sklamania. Vnútorná bohyňa si trucovito dupne a založí si ruky na prsiach ako zlostné batoľa.   „Pretože, keď sme tam boli naposledy, opustila si ma,“ povie ticho. „Prirodzene, teraz sa budem vyhýbať všetkému, čo by ťa prinútilo to urobiť znova. Bol som na tom dosť mizerne, keď si odišla. Vysvetľoval som ti to. Toto už nechcem znovu zažiť – nikdy. Hovoril som ti, čo pre mňa znamenáš.“ Zo široko otvorených sivých očí mu vyžaruje úprimnosť.   „Dobre, ale nevyznieva to veľmi férovo. Asi sa necítiš práve uvoľnene, keď sa musíš ustavične sústreďovať na to, ako sa cítim ja. Urobil si kvôli mne všetky tie ústupky a ja… ja mám pocit, že by som ti to mala nejako vrátiť. Ja neviem, trebárs… trebárs si s tebou skúsiť… zahrať nejaké scénky,“ vykoktám zo seba. Moja tvár už môže smelo konkurovať farbe na stenách herne.   Prečo sa len o tomto hovorí tak ťažko? Už som s týmto človekom prevádzkovala hádam všetky druhy zvrhlého sexu, veci, o ktorých som pred niekoľkými týždňami ani nepočula, veci, o ktorých sa mi ani nesnívalo. Ale napriek tomu vysvitá, že najťažšie zo všetkého je rozprávanie.   „Ana, ty mi toho vraciaš oveľa viac, než sama tušíš. Prosím, prosím, nevnímaj to takto.“   Bezstarostný Christian je preč. Vidím ten poplach v jeho očiach – až mi z toho zovrie žalúdok.   „Miláčik, je to ešte len jeden víkend,“ pokračuje. „Daj nám trochu času. Minulý týždeň, keď si odišla, veľa som o tom premýšľal. Potrebujeme čas. Musíš mi začať dôverovať a ja tebe. Možno sa k tomu prepracujeme časom, ale mne sa páči, aká si teraz. Páči sa mi vidieť ťa takúto šťastnú, takú uvoľnenú a bezstarostnú, a páči sa mi vedomie, že s tým mám čo do činenia. Nikdy predtým som…“ zarazí sa a prečeše si vlasy prstami. „Najskôr sa musíš naučiť chodiť, než začneš behať.“ Odrazu sa zaškerí.   „Čo je na tom také smiešne?“   „Flynn. Toto hovorí stále. Nikdy by mi nenapadlo, že ho budem citovať.“   „Flynnizmus?“ Zasmeje sa.    „Presne tak.“   Prichádza čašník s predjedlom a talianskym pečivom. Christian sa uvoľňuje a naša konverzácia sa začína uberať iným smerom.   Keď sa pred nami objavia ďalšie neskutočne veľké taniere, uvedomujem si, že práve taký mi dnes Christian pripadal – šťastný, uvoľnený a bezstarostný.   V duchu si vydýchnem, keď sa ma začína vypytovať, kde všade som bola. Je to krátky rozhovor, pretože som nikdy nikde nebola, teda okrem Štátov. Naopak, Christian precestoval celý svet, takže sa ponárame do ľahšej a zaujímavejšej konverzácie a hovoríme o všetkých miestach, kam, kde a kedy sa pozrel.      Po tom skvelom a sýtom jedle ideme späť do Escaly a z reproduktorov nám k tomu znie príjemný zamatový hlas Evy Cassidy. Dopraje mi to pokojnú chvíľku na rozjímanie. Toto bol neuveriteľný deň: doktorka Greenová, sprchovanie, Christianove vyznania, milovanie v hoteli a na lodi, nákup auta. Dokonca aj Christian bol iný. Akoby sa od niečoho odpútaval, akoby v sebe niečo znovu objavoval – netuším však čo.   Kto by to bol do neho povedal, že dokáže byť taký milý? On to o sebe tušil?   Keď sa naňho letmo pozriem, vyzerá tiež pohrúžený do svojich myšlienok. A práve tam a v tej chvíli mi dochádza, že on vlastne nikdy nemal žiadnu pubertu – aspoň nie tú normálnu. Potrasiem hlavou.   V myšlienkach sa vraciam späť na ples, k tancu s doktorom Flynnom a následne k Christianovmu strachu, že mi o ňom Flynn niečo povedal. Christian predo mnou ešte niečo skrýva. Ako sa môžeme pohnúť z miesta, keď to cíti takto? Myslí si, že by som ho opustila, keby som sa to o ňom dozvedela. Myslí si, že ho opustím, keď bude sám sebou. Je skrátka príliš komplikovaný.   Keď sa približujeme k jeho domovu, Christianovo napätie narastá tak, že je doslova hmatateľné. Cestou očami skenuje chodníky a postranné uličky, pohľadom behá zľava doprava a ja viem, že pátra po Leile. Pristihnem sa, že robím to isté. Každá mladá brunetka je podozrivá, ale Leilu nevidíme.   Počas vchádzania do garáží Christian má už pery stiahnuté do prísnej čiarky. Na chvíľu mi napadne, prečo sme sa sem vracali, keď vinou toho bude taký nervózny a napätý. V garáži hliadkuje Sawyer. Audi je preč. Hneď ako Christian zaparkuje vedľa SUV, prichádza mi otvoriť dvere.   „Zdravím, Sawyer,“ zamumlem na pozdrav.   „Slečna Steelová,“ kývne mi. „Pán Grey.“   „Žiadne stopy?“ pýta sa ho Christian.   „Nie, pane.“   Christian úsporne prikývne, chytá ma za ruku a odvádza k výťahu. Vidím na ňom, ako mu to v hlave víri – duchom je úplne neprítomný. Keď sme vnútri, obráti sa ku mne: „Sama sa odtiaľto nehneš ani na krok. Rozumieš?!“ vyštekne po mne.   „Jasné.“ Bože – mohol by si sa upokojiť. Ale nakoniec mi ten jeho výstup vyvolá úsmev na tvári. Mám chuť sa víťazoslávne potľapkať po pleci – toto je ten muž, ktorého poznám, dominantný a rázny. Pripadá mi neuveriteľné, že mi ešte pred týždňom naháňal taký strach, keď so mnou hovoril týmto spôsobom. Teraz už ho chápem oveľa lepšie. Je to jeho obranný mechanizmus. Je vynervovaný z Leily, miluje ma a chce ma chrániť.   „Je tu hádam niečo na smiech?“ zavrčí a ja v jeho výraze zbadám stopu pobavenia.   „Hej. Ty.“   „Ja? Slečna Steelová. Čo je na mne na smiech?“ našpúli ústa.   Christian s našpúlenými perami je… sexi.   „Nešpúľ tie pery.“   „Prečo?“ Teraz už sa fakt baví.   „Pretože to na mňa pôsobí rovnako ako na teba, keď urobím toto…“ Schválne si zahryznem do pery.   Dvíha obočie, prekvapene a zároveň potešené. „Naozaj?“ Znovu našpúli pery a skloní sa, aby mi dal letmý cudný bozk.   Vychádzam mu v ústrety a v nanosekunde, v okamihu, keď sa naše pery stretávajú, sa povaha toho bozku mení – zároveň s naším dotykom sa mojím krvným riečiskom preženie ohnivá smršť a vrhá ma za ním.   Zrazu mám prsty zaborené v jeho vlasoch a on ma schmatne a tlačí na stenu výťahu. V dlaniach zviera moju tvár a drží si ma na perách, zatiaľ čo naše jazyky sa spolu divoko milujú. A ja netuším, či za to môže tesný priestor výťahu, vďaka ktorému všetko okolo nás pôsobí oveľa reálnejšie, a ja si úplne zreteľne uvedomujem jeho žiadostivosť, jeho obavy, jeho vášeň.    Bože môj! Chcem ho, tu, teraz.   Výťah cinkne, zastavuje a dvere sa otvárajú. Christian odo mňa odtrhne tvár, ale bokmi ma stále špendlí k stene a ja cítim, ako veľmi je vzrušený.   „Doparoma,“ dostane zadychčaný zo seba.   „Doparoma,“ napodobním ho a vtiahnem vítaný dúšok vzduchu do pľúc.   Užasnuto na mňa upiera spaľujúci pohľad. „Čo to so mnou robíš, Ana?“ Palcom mi prechádza po spodnej pere.   Kútikom oka registrujem Taylora vo vstupnej hale, ako cúva o krok späť, aby ďalej nepozeral rovno na nás. Natiahnem sa a zľahka pobozkám Christiana na kútik jeho nádherne vykrojených úst.   „To isté, čo ty so mnou, Christian.“   Ustupuje a berie ma za ruku, oči má teraz tmavé, zastreté.   „Poď,“ povie rázne.   Taylor je stále tam, čaká na nás v diskrétnej vzdialenosti. „Dobrý večer, Taylor,“ zdraví ho Christian prívetivo.    „Pán Grey, slečna Steelová.“   „Včera som bola pani Taylorová,“ usmejem sa naňho a on sa mierne začervená.   „To znie pekne, slečna Steelová,“ zhodnotí Taylor vecne.   „Tiež si myslím.“   Zamračený Christian mi stlačí ruku. „Ak ste vy dvaja spolu skončili, rád by som dostal hlásenie.“ Očami zlostne prebodáva Taylora, ktorý zrazu vyzerá veľmi nesvoj, a ja sa vnútri celá scvrkávam. Práve som prekročila hranicu prípustnosti.   „Ospravedlňujem sa,“ naznačím Taylorovi, ktorý skôr, než sa obrátim, aby som nasledovala Christiana, pokrčí plecami a láskavo sa na mňa usmeje.   „Hneď som pri vás. Len potrebujem prehodiť slovíčko so slečnou Steelovou!“ zahučí naňho Christian a ja viem, že mám problém.   Christian ma odvádza do spálne a zatvára za nami dvere.   „Buď taká láskavá a neflirtuj s personálom, Anastasia,“ vypáli na mňa.   Otváram ústa, aby som sa obhajovala. Potom zase zatváram – a znovu otváram. „Ja som neflirtovala. Správala som sa priateľsky – to je rozdiel.“   „Neflirtuj s personálom a nesprávaj sa k nemu priateľsky. Nepáči sa mi to.“   Ach, bože. Zbohom, bezstarostný Christian.   „Ospravedlňujem sa,“ zamumlem a skláňam pohľad k svojim prstom. A to som sa v jeho prítomnosti necítila ako malá celý deň. Vystrie ruku a zovrie mi v nej bradu, dvíha mi hlavu, aby som sa mu pozrela do očí.   „Vieš, ako veľmi žiarlim,“ zašepká.   „Nemáš pre to žiadny dôvod, Christian. Vlastníš moje telo i moju dušu.“   Zarazene zažmurká, akoby bolo ťažké ten holý fakt spracovať. Nakláňa sa a dáva mi rýchly bozk, ale nie je v ňom ani stopy po vášni, ktorú sme pred chvíľou zažili vo výťahu.   „Nezdržím sa dlho. Správaj sa tu ako doma,“ zahundre, zvrtne sa na odchod a necháva ma stáť uprostred spálne, otrasenú a zmätenú.   Prečo, preboha, žiarli na Taylora? nechápavo krútim hlavou.   Kontrolujem čas na budíku. Je ešte len niečo po ôsmej. Mala by som si na zajtra pripraviť oblečenie do práce. Odchádzam hore do svojej izby a otváram dvere šatne. Je prázdna. Všetko oblečenie je preč. To nie! Christian ma vzal za slovo a všetkého sa zbavil. Dočerta.   Podvedomie ma uzemní pohľadom. To máš za ten svoj ostrý jazyk.   Prečo ma bral doslova? V tej chvíli sa mi hlavou rozoznejú matkine slová, aby ma ďalej prenasledovali: Muži sú takí priamočiari, zlatko. S rozmrzeným výrazom pozerám na ten prázdny priestor. Boli tu niektoré naozaj pekné šaty, napríklad tie strieborné, čo som mala na plese.   Nešťastná sa vraciam späť do izby. Tak počkať – čo sa to tu deje? Nie je tu iPad. A kde je môj Mac? To nie! Najskôr mi vzťahovačne napadá, že to možno ukradla Leila.   Schody dolu beriem po dvoch a letím späť do Christianovej spálne. A tam to všetko je. Na nočnom stolíku leží môj Mac, iPad aj aktovka.   Otváram dvere šatne. A vnútri je moje oblečenie – úplne všetko – delí sa o priestor s Christianovým šatstvom. Kedy sa to stalo? Prečo ma nikdy vopred nevaruje, než niečo také urobí?   Obraciam sa a zisťujem, že stojí vo dverách šatne.   „Pozrime sa, už to stihli presťahovať,“ poznamenáva neprítomne.   „Čo sa deje?“ pýtam sa ho. Tvári sa akosi pochmúrne.   „Taylor si myslí, že sem Leila chodila núdzovým schodiskom. Musela od neho mať kľúč. Všetky zámky už vymenili. Taylorov tím prehľadal celý byt. Nie je tu.“ Odmlčí sa a prehrabe si vlasy. „Chcel by som vedieť, kde teraz je. Odoláva všetkým našim pokusom nájsť ju, a pritom potrebuje pomoc.“ Na čele sa mu prehlbujú vrásky a môj predchádzajúci hnev sa kamsi rozplýva. Objímam ho. Zovrie ma v náručí a bozkáva ma do vlasov.   „Čo urobíš, až ju nájdeš?“ zaujímam sa.   „Doktor Flynn pre ňu má miesto.“   „A čo jej manžel?“   „Ten si nad ňou umyl ruky.“ Christianov hlas horkne. „Jej rodina žije až v Connecticute. Myslím, že sa v tom teraz potáca úplne sama.“   „To je smutné.“   „Nevadí ti, že máš svoje veci tu? Chcem sa s tebou o tú izbu podeliť,“ navrhuje mi ticho.   Tak to je rýchla zmena smeru. „Nevadí.“   „Chcem, aby si so mnou spala. Keď si so mnou, nemám nočné mory.“   „Ty máš nočné mory?“   „Áno.“   Zovrie ma ešte pevnejšie. Bože môj. Ďalšie závažie. Trhá mi to srdce.   „Práve si tu chystám veci na zajtra do práce,“ prehodím.   „Do práce?!“ vybafne, akoby som použila vulgárne slovo. Púšťa ma a opiera sa do mňa hrozivým pohľadom.   „No, áno, do práce,“ opakujem, zmätená jeho extrémnou reakciou.   Zíza na mňa s totálne nechápavým výrazom. „Ale Leila – ona je niekde vonku…“ odmlčí sa. „Nechcem, aby si chodila do práce.“   Čože? „To je smiešne, Christian. Ja musím do práce.“   „To teda nemusíš.“   „Mám novú prácu, ktorá ma veľmi baví. Samozrejme, že tam musím.“ O čom to hovorí?   „Nie, nemusíš,“ opakuje dôrazne.   „Ty si azda myslíš, že tu budem sedieť a krútiť palcami, zatiaľ čo ty sa budeš vonku hrať na vládcu vesmíru?“   „Aby som bol úprimný… tak áno.“    Ach, ty môj Tieň… daj mi silu. „Christian, ja potrebujem ísť do práce.“   „Nie, nepotrebuješ.“   „Samozrejme, že Á-N-O,“ vyslovím to pekne pomaly ako malému dieťaťu.   Zamračí sa na mňa. „Nie je to bezpečné.“   „Christian – musím pracovať, aby som sa uživila. Budem v poriadku.“   „Nie, ty nemusíš pracovať, aby si sa uživila – a ako vieš, že budeš v poriadku?“ Takmer na mňa kričí.   Čo si myslí? To si ma bude vydržiavať? To je predsa úplne absurdné – ako dlho ho poznám, päť týždňov?   Už je naštvaný, sivé oči po mne metajú blesky, ale ja na to kašlem.   „Prekristapána, Christian, Leila stála tesne pri mojej posteli, a neublížila mi, a áno, naozaj musím pracovať. Nechcem ti byť ničím zaviazaná. A musím splácať študentské pôžičky.“   Sťahuje pery do nekompromisnej priamky a ja si dávam ruky vbok. V tomto mu teda ustúpiť nehodlám. Kto si, dočerta, myslí, že je?   „Nechcem, aby si chodila do práce.“   „To nie je tvoja vec, Christian. O tom rozhodovať nebudeš.“ Zachádza si rukou do vlasov a prepaľuje ma pohľadom. Sekundy, minúty ubiehajú a my na seba zlostne hľadíme. „Pôjde s tebou Sawyer.“   „Christian, to nie je potrebné. Správaš sa iracionálne.“   „Iracionálne?!“ skríkne na mňa. „Buď s tebou pôjde, alebo sa fakt začnem správať iracionálne a zavriem ťa tu.“ To by predsa neurobil, alebo áno? „Ako to chceš urobiť?“   „Niečo už vymyslím, Anastasia. Nezahrávaj sa so mnou.“   „Tak fajn!“ podvoľujem sa a dvíham obidve ruky, aby som ho upokojila. Dofrasa – Tieň sa vrátil v plnej paráde. Ďalej stojíme a mračíme sa na seba.   „Fajn – Sawyer môže ísť so mnou, keď ti to urobí dobre,“ podriaďujem sa a čo najdôkladnejšie prevrátim oči. Christian privrie oči a výhražne vykročí mojím smerom. Okamžite o krok ustupujem. On sa zaráža a zhlboka nadychuje, zatvára oči a obe ruky si zatína do vlasov. Fíha, Tieň je naozaj riadne vytočený.   „Môžem ti to tu ukázať?“   Prehliadka? Teraz? Robí si zo mňa žarty?   „Tak dobre,“ súhlasím ostražito. Ďalšia zmena kurzu – pán Náladový je späť na scéne. Načiahne ku mne ruku, a keď mu ju chytím, ľahko mi ju stlačí.   „Nechcel som ťa vystrašiť.“   „Nevystrašil si ma. Až na to, že už som bola pomaly na úteku,“ zavtipkujem.   „Na úteku?!“ vydesí sa.    „Iba žartujem!“ Panebože…   Vedie ma von zo šatne a ja tú chvíľku využívam na upokojenie. Telom sa mi ešte stále valí adrenalín. Hádka s Tieňom nie je práve prechádzka ružovou záhradou.   Vodí ma po byte a ukazuje mi najrôznejšie miestnosti. Okrem herne sú hore ešte ďalšie tri samostatné spálne. Zaujme ma zistenie, že Taylor a pani Jonesová majú hore svoje zázemie – kuchyňu, rozľahlú obývačku a každý svoju izbu. Pani Jonesová sa ešte nevrátila z návštevy u svojej sestry, ktorá žije v Portlande.   Dole ma zvlášť zaujme miestnosť, ktorá sa nachádza oproti jeho pracovni – televízny salónik s obrovskou plazmou a najrôznejšími hernými konzolami. Je útulný.   „Takže ten Xbox nakoniec máš?“ zasmejem sa.   „Hej, ale som v tom nemožný. Elliot ma vždy rozseká. Bolo to vážne vtipné, keď si si myslela, že moja herňa vyzerá takto.“ Usmeje sa na mňa a jeho podráždenie sa stáva minulosťou. Vďakabohu, vrátila sa mu dobrá nálada.   „To ma teší, že sa vám zdám zábavná, pán Grey,“ poznamenávam upäto.   „Veď ste, slečna Steelová – ak sa práve nerozčuľujete, samozrejme.“   „Zvyčajne sa rozčuľujem, keď sa vy správate nerozumne.“   „Ja? A správať sa nerozumne?“   „Áno, pán Grey. Nerozum by mohlo byť vaše druhé meno.“   „Ja nemám druhé meno.“   „V tom prípade by Nerozum presne sedel.“   „Myslím, že to je vec názoru, slečna Steelová.“   „Zaujímal by ma profesionálny názor doktora Flynna.“   Christian sa na mňa zaškerí.   „Myslela som, že tvoje druhé meno je Trevelyan.“   „Nie. To je priezvisko.“   „Ale nepoužívaš ho.“   „Je príliš dlhé. Ide sa ďalej,“ zavelí.   Nasledujem ho z televízneho salónika cez obývačku do hlavnej chodby, okolo upratovacej miestnosti a pôsobivej vínnej pivnice až do Taylorovej rozľahlej, skvele vybavenej kancelárie. Keď vstupujeme, Taylor sa dvíha. Dokonca sa sem vojde zasadací stôl pre šesť ľudí. Nad iným pracovným stolom je rad monitorov. Nemala som tušenie, že má byt vlastný kamerový systém. Zrejme monitoruje balkón, schodisko, služobný výťah aj vstupnú halu.   „V poriadku, Taylor. Len to tu Anastasii ukazujem.“   Taylor prikývne, ale neusmeje sa. Zaujímalo by ma, či aj on dostal po prstoch a prečo ešte stále pracuje. Keď mu venujem plachý úsmev, zdvorilo mi kývne hlavou.   Nakoniec stojíme pred knižnicou.   „A tu už si, pravdaže, bola.“ Christian otvára dvere. Môj pohľad spočinie na zelenom plátne biliardového stola.   „Zahráme si?“ navrhujem. Christian sa s prekvapeným výrazom usmeje.   „Pokojne. Už si to niekedy hrala?“   „Párkrát,“ zaklamem a on podozrievavo privrie oči a skloní hlavu k plecu.   „Si beznádejná klamárka, Anastasia. Buď si to nikdy nehrala, alebo…“   Oliznem si pery. „Máš strach trochu si zasúťažiť?“   „Strach z malého dievčaťa, ako si ty?“ uťahuje si zo mňa laškovne.   „Tak uzavrieme stávku, pán Grey.“   „To ste si až taká istá, slečna Steelová?“ usmieva sa na mňa s neskrývaným pobavením. „A o čo sa chcete staviť?“   „Keď vyhrám, vezmeš ma znovu do herne.“   Zostáva na mňa začudovane hľadieť, akoby nedokázal tak celkom porozumieť tomu, čo som práve vyslovila.   „A keď vyhrám ja?“ chce vedieť, keď sa z toho otrasu spamätá.   „To už záleží na tebe.“   Zatiaľ čo si premýšľa odpoveď, špúli ústa. „Tak dobre, dohodnuté,“ zmraští sa. „Chceš hrať pool, anglický biliard alebo karambol?“   „Pool, prosím, tie ďalšie dva nepoznám.“   Zo skrinky pod jednou z knižníc vyberá veľký kožený kufrík. Vnútri si v zamate hovejú biliardové gule. Rýchlo a zručne ich vsadí do trojuholníka na súkno stola. Myslím, že som nikdy predtým nehrala biliard na takom veľkom stole. Podáva mi tágo a kriedu.   „Praješ si úvodný rozstrel?“ predstiera zdvorilosť. On sa v tom vyžíva – myslí si, že vyhrá.   „Áno.“ Koniec tága si potieram kriedou, ktorej zvyšky jemne sfúknem bez toho, aby som naňho prestala upierať pohľad spod mihalníc. Ten jeho pritom oťažieva.   Zamierim na bielu guľu a svižným čistým strkom ju vystrelím ku guli na hrote trojuholníka takou silou, že jedna z pruhovaných zachádza do pravého horného vrecka ako po masle. Ostatné gule sa rozprsknú všade okolo.   „Beriem si polovičky,“ vyhlasujem nevinne a striedmo sa naňho usmejem. Pobavene sa mu zavlnia pery.   „Poslúž si,“ reaguje uhladene.   V rýchlom slede sa mi darí umiestniť ďalšie tri gule. Vo vnútri radostne tancujem. V túto chvíľu som Josému nanajvýš vďačná za to, že ma naučil biliard hrať – a to tak, že som dobrá. Christian ma ľahostajne sleduje, nedáva najavo vôbec nič – ale zdá sa, že jeho pobavený výraz vädne. O vlások míňa zelenú polovičku.   „Vieš, Anastasia, mohol by som tu stáť celý deň a pozorovať, ako sa nad tým stolom skláňaš a pozeráš,“ pochvaľuje si uznanlivo.   Červenám sa. Vďakabohu, že mám na sebe džínsy. Spokojne sa škerí. Pokúša sa ma rozptyľovať, bezočivec jeden. Vyzlieka si krémový sveter cez hlavu, prehadzuje ho cez operadlo stoličky a s úsmevom lenivo pristupuje k svojmu prvému strku.   Skláňa sa nízko nad stôl a mne vysychá v ústach. Och, už vidím, čo tým myslel. Christian v dobre padnúcich rifliach a bielom tričku, ohnutý, takto… naozaj sa je na čo pozerať. Vôbec sa nemôžem koncentrovať. Rýchlo za sebou potápa štyri gule, ale potom pochybí umiestnením bielej.   „Veľmi elementárna chyba, pán Grey,“ doberám si ho.   Vytiahne jeden kútik úst. „Ach, slečna Steelová, som obyčajný chybujúci smrteľník. Verím, že vy si s tým poradíte.“   Naznačuje mi rukou, aby som podišla k stolu. „Nesnažíš sa schválne prehrať, však nie?“   „Ale nie. S tým, na čo myslím, keď vyhrám, chcem rozhodne vyhrať, Anastasia.“ Potom nonšalantne pokrčí plecami. „Vlastne, ja chcem vyhrať vždy.“   Zúžim na neho oči. Keď myslíš… Práve teraz som taká šťastná, že mám tú modrú blúzku so sexi hlbokým výstrihom. Obchádzam stôl a nakláňam sa nad ním nízko pri každej príležitosti, ktorá sa ponúkne – poskytujem tak Christianovi plný výhľad na svoj zadok či prsia, kedykoľvek je to možné. Túto hru môžu hrať dvaja.   Hodím po ňom kútikom oka.   „Viem, o čo sa tu snažíš,“ zašepká so zastretým pohľadom.   Koketné nakláňam hlavu a maznám sa s tágom, zľahka ho triem v zovretej dlani hore a dolu. „Hm. Len sa rozhodujem, kam povediem ďalší strk,“ prehodím akoby mimovoľne.   Naťahujem sa cez stôl, aby som strčila do oranžovej polovičky a dostala ju tak do lepšej pozície. Potom sa postavím priamo pred Christiana a zohnem sa pod stôl po bielu guľu. Pripravujem si ďalší strk, pritlačená tesne k stolu.   Počujem Christianov ostrý nádych – a, samozrejme, miniem. Dofrasa.   Zatiaľ čo som stále ohnutá cez stôl, postaví sa tesne za mňa a položí mi ruku na zadok.   „Vrtíte mi tu s týmto pred nosom, aby ste ma rozptyľovali, slečna Steelová?“ tvrdo ma capne.   Vykríknem. „Presne tak,“ odpovedám, pretože je to pravda.   „Rozmysli si, čo si praješ, miláčik.“   Premasírujem si zadok a on sa odoberá na druhý koniec stola, kde sa predkláňa, aby pokračoval v hre. Prepána, mohla by som sa na neho pozerať celý deň. Trafí červenú a tá padá do ľavého vrecka. Smeruje tágo na žltú – do pravej hornej – a tesne míňa. Zaškerím sa.   „Červená mučiareň, už idem,“ hnevám ho.   Len zdvihne jedno obočie a ukazuje mi, aby som pokračovala. Rýchlo sa vyrovnám so zelenou polovicou a s kľučkou sa mi darí umiestniť poslednú – oranžovú.   „Vyber si vrecko,“ zavrní Christian. Hlas mu znie, akoby hovoril o niečom inom, o niečom temnom a neviazanom.   „Ľavá horná.“ Zacielim na čiernu, strčím do nej, ale miniem. Odstrelí úplne inam. Dočerta.   Christian vystrúha zlomyseľnú grimasu, skláňa sa nad stôl a rýchlo sa zbavuje svojich posledných dvoch plných. Takmer počujem svoj zhrubnutý dych, keď ho pritom sledujem – jeho pružné telo napnuté nad stolom. Narovnáva sa a maže si tágo kriedou, prepaľuje ma pritom pohľadom.   „Keď vyhrám…“   Ach, áno?   „Ohnem ťa cez tento stôl, vyplatím ťa na ňom a potom ťa na ňom pretiahnem.“   Doparoma. Každučký sval pod úrovňou môjho pása sa kŕčovito napína.   „Pravá horná,“ zapradie, namieri na čiernu a zohne sa, aby do nej strčil.      
Kapitola 11               Christian s ľahkosťou a eleganciou strčí tágom do bielej gule, ktorá ladne prepláva naprieč stolom, pobozká čiernu a tá sa pomaličky, potichu rozkotúľa, na kraji jamky sa zachveje a nakoniec sa do nej pomaly prepadne. Došľaka.   Christian sa dvíha, po tvári sa mu pomaly rozlieva víťazoslávny úsmev a-teraz-mi-patríš-Steelová. Odkladá tágo, kradmo sa ku mne blíži a s ním aj jeho strapaté hniezdo na hlave, džínsy a biele tričko. Teraz vôbec nevyzerá ako výkonný riaditeľ – vyzerá ako nejaký zlý chlapec z geta. To ma podrž. A je taký sexi…   „Nehodláš sa zrútiť z tej porážky, však?“ utrúsi a ťažko pritom udrží kútiky úst v pokoji.   „To záleží na tom, ako veľmi ma vyplatíš,“ zašepkám a v snahe nestratiť rovnováhu sa opieram o tágo. Berie mi ho z ruky a dáva nabok. S prstom za mojím výstrihom si ma ťahá k sebe.   „No tak si tie vaše priestupky pekne spočítame, slečna Steelová.“ Nastavuje mi k tvári svoje dlhé prsty. „Po prvé, nechávate ma žiarliť na môjho vlastného zamestnanca. Po druhé, hádate sa so mnou kvôli práci. A po tretie, posledných dvadsať minút na mňa provokatívne vrtíte rozkošným zadočkom.“   V očiach mu vzrušene zahorí, nakloní sa a otrie sa nosom o môj. „Chcem, aby si si vyzliekla džínsy a túto báječnú blúzku. Hneď.“ Vtlačí mi ľahučký bozk na pery a nonšalantne odkráča ku dverám, aby ich zamkol.   Keď sa obzrie a ukotví na mňa pohľad, oči mu už doslova blčia. Strnulo stojím, paralyzovaná, ako prikovaná, srdce mi divo búcha a prudko pumpuje krv do žíl, lenže nie som schopná pohnúť žiadnym svalom. Jediná vec, na ktorú sa dokážem sústrediť, je: Toto robíš pre neho. Znie mi to v hlave stále dookola ako nejaká mantra.   „To oblečenie, Anastasia. Zdá sa, že ho máš stále na sebe. Vyzleč si ho, alebo to urobím za teba.“   „Tak to urob.“ Konečne nachádzam hlas, znie hlboko a intenzívne.   Christian vycerí zuby a nasadí svoj dračí úsmev.   „Ó, slečna Steelová. To je podradná práca, ale myslím, že by som tú výzvu mohol prijať.“   „Vy zvyčajne prijímate väčšinu výziev, pán Grey.“ Dvíham obočie a on sa na mňa zaškerí.   „Vôbec nechápem, čo tým myslíte, slečna Steelová.“ Cestou ku mne zastane pri malom stolíku vstavanom do jednej z knižníc a berie z neho tridsaťcentimetrové plexisklové pravítko. Pridrží ho za oba konce, a keď sa na mňa znova pozrie, ohne ho do oblúka.   Pri všetkých svätých – on si vybral nástroj!   Odrazu pocítim nával horúčavy a chvenie na všetkých správnych miestach. Iba Christian ma dokáže vzrušiť len pohľadom a ohnutím pravítka. Zasúva si ho do vrecka nohavíc a lenivo sa vydáva mojím smerom, oči zastreté a plné vecí budúcich. Bez slova si predo mnou kľakne a rýchlo a zručne mi rozväzuje šnúrky, potom mi vyzúva conversky a sťahuje ponožky. Opieram sa o biliardový stôl, aby som to ustala. Uprene naňho hľadím a žasnem nad hĺbkou citov, ktoré k tomuto nádhernému zničenému mužovi cítim. Milujem ho.   Chytá ma za boky, prsty strká za pás mojich džínsov a rozopína mi gombík aj zips. Pozerá sa na mňa spod dlhých rias, na perách ten najsmilnejší úsmev, a pomaly mi tie nohavice sťahuje dole. Vystupujem z nich, šťastná, že mám na sebe tie pekné nohavičky, a on ma chytá vzadu za stehná a smeruje svoj nos hore až do môjho lona. Prakticky na mieste sublimujem.   „Chcem ti to urobiť celkom drsne, Ana. Budeš ma musieť zaraziť, keď toho na teba bude priveľa,“ vydýchne.   Bože môj! A bozkáva ma tam. Ticho zakňučím.   „Únikové slovo?“ dostanem zo seba.   „Nie, žiadne únikové slovo, jednoducho mi povieš, aby som prestal. Rozumieš?“ Znova ma bozkáva, mazná sa so mnou. To je ale pocit! Vstáva a spútava ma intenzívnym pohľadom. „Odpovedz,“ prikazuje mi mierne.   „Áno… áno, rozumiem.“ Som zmätená z toho, že na tom tak trvá.   „Celý deň okolo seba trúsiš narážky a dávaš mi zmätené signály, Anastasia,“ šepká. „Vraj máš strach, že sa mi obrusujú hrany. Nie som si istý, čo si tým myslela, ani ako vážne si to myslela, ale veď už na to prídeme. Ešte sa nechcem vracať do herne, ale môžeme niečo skúsiť aj tu. Len – ak sa ti to nebude páčiť, musíš mi sľúbiť, že mi to povieš.“ Jeho predošlá suverénnosť sa pretavila do pálčivej naliehavosti.   Nie, prosím, nemaj strach, Christian.   „Poviem ti, aby si prestal. Žiadne únikové slovo,“ opakujem po ňom, aby som ho upokojila.   „Sme milenci, Anastasia. A milenci žiadne únikové slová nepotrebujú.“ Zamračí sa. „Alebo hádam áno?“   „Myslím, že nie,“ zamumlem. Ten je vážne dobrý – ako to mám vedieť? „Sľubujem.“   Ešte raz sa na mňa sústredene zahľadí, pátra v mojom výraze po akomkoľvek náznaku, že by som mohla stratiť odvahu. Som nervózna, ale aj vzrušená. Budem to robiť oveľa radšej, teraz keď viem, že ma miluje. Je to také jednoduché, a práve teraz o tom jednoducho nechcem nijako zvlášť premýšľať.   V tvári sa mu pomaly usadzuje úsmev. Začína mi rozopínať blúzku, jeho šikovné prsty si s ňou poradia raz-dva, ale nedáva mi ju dolu. Naťahuje sa cezo mňa a berie do ruky tágo.   Doparoma, čo s ním chce robiť? Pocítim nepatrný záchvev strachu.   „Hráte veľmi dobre, slečna Steelová. Musím priznať, že som prekvapený. Čo keby ste umiestnili čiernu?“   Zabúdam na strach a s úškrnom premýšľam, prečo by ho to malo prekvapovať – sexi arogantného blázna. Moja vnútorná bohyňa sa v zákulisí rozcvičuje a trénuje prostné – s úsmevom mačky Škľabky.   Nastavím si bielu guľu. Christian obchádza stôl, a keď sa zohnem, aby som na ňu zamierila, postaví sa rovno za mňa. Položí ruku na moje pravé stehno, dlaňou mi po ňom prechádza hore a dolu, pod zadok a zase späť a jemne ma pritom láska.   „Ak v tom budeš pokračovať, netrafím sa,“ zašepkám. Zatváram oči a vychutnávam si ten pocit, ktorý vo mne dotyk jeho ruky vyvoláva.   „Je mi úplne jedno, či sa trafíš, alebo nie, miláčik. Len som ťa chcel vidieť takto – natiahnutú cez biliardový stôl, prakticky bez šiat. Máš vôbec tušenie, ako veľmi zvodne práve teraz vyzeráš?“   Cítim, ako sa červenám, a vnútorná bohyňa si vráža medzi zuby ružu a začína sa vlniť v rytme tanga. Zhlboka sa nadýchnem, snažím sa ho ignorovať a zamieriť tágom na guľu. Nemožné. Neprestáva ma totiž hladkať.   „Ľavá horná,“ vydýchnem. Udriem do bielej gule a on ma v tom momente silne capne, rovno cez zadok.   Je to také nečakané, že vykríknem. Biela guľa triafa čiernu, ktorá naráža do mantinelu pekný kus od jamky. Christian ma znovu láska na zadku.   „Ach, myslím, že to budeš musieť skúsiť znova,“ zašepká. „Musíš sa sústrediť, Anastasia.“   Už som celá zadychčaná, vzrušená hrou. Christian prechádza na druhý koniec stola, kde mi stavia čiernu guľu, a potom mi posiela bielu. Vyzerá tak nemravne, ťažký pohľad, chlipný úsmev. Ako mu mám asi odolať? Chytám ju, kladiem na miesto a chystám sa na ďalší pokus.   „O-ou,“ napomína ma. „Len vydrž.“ On jednoducho miluje, keď môže predlžovať moju agóniu. Pomaly sa vráti naspäť a zase sa postaví za mňa. Znovu zatváram oči, tentoraz ma začína hladkať na ľavom stehne, stúpa po ňom hore, aby v dlani poláskal môj zadok.   „Páľ,“ sotva hlesne.   Uniká mi tichý ston, svaly v podbrušku sa mi už od samej túžby krútia. Snažím sa – naozaj usilovne – sústrediť na to, ako mám bielou guľou trafiť čiernu. Presúvam sa o kúsok vpravo a on ma nasleduje. Znovu sa zohnem nízko nad stôl. S poslednými zvyškami duševných síl – ktorých mi znateľne ubudlo, pretože viem, čo sa stane, keď zahrám – zamierim a opäť udriem do bielej. Christian ma zase plesne, a to poriadne.   Au! A ja znovu míňam. „Ale nie!“ zaúpiem.   „Ešte raz, miláčik. A keď minieš aj tentoraz, tak naozaj dostaneš, čo si zaslúžiš.“   Čo, čo si zaslúžim?   Naposledy stavia čiernu na miesto a zúfalo pomaly sa vracia späť, a už zase stojí za mnou a znova ma láska na zadku. „Dokážeš to,“ presviedča ma.   Ale nie, nie, keď ma budeš takto rozptyľovať. Natlačím sa mu do dlane a on ma zľahka capne.   „Nedočkavá, slečna Steelová?“ zapradie.    Jasne. Pretože ta chcem.   „Tak to aby sme sa ich zbavili.“ Zľahka mi ťahá nohavičky dole po stehnách a vyzlieka mi ich. Nevidím, čo s nimi robí, ale cítim sa strašne obnažená, keď mi potom vtlačí po jednom jemnom bozku na obidve polovičky.   „Môžeš hrať, miláčik.“   Mám chuť zúfalo vyť. To nezvládnem, viem, že miniem. Zacielim na bielu, udriem do nej, ale tá sa vinou mojej nervozity čiernej ani nedotkne. Čakám na ranu, no žiadna neprichádza. Namiesto toho sa nado mnou skláňa a tlačí ma k stolu, z ruky mi berie tágo a zakotúľa ho k mantinelu. Cítim ho za sebou, pripraveného, ako sa ku mne zozadu tlačí.   „Netrafila si,“ hlesne mi do ucha. Tvár mám pritlačenú k mäkkému plátnu. „Polož si ruky dlaňami na stôl.“   Poslúchnem ho.   „Dobre. A teraz ťa vyplieskam. Nabudúce hádam trafíš.“ Presúva sa tak, že stojí po mojej ľavej strane a tvrdo sa mi opiera o bok.   Vzdychnem, srdce sa mi derie až do úst. Môj dych sa mení na sériu nepravidelných plytkých pohybov a žilami sa mi valí žeravé ťažké vzrušenie. Nežne ma hladí na odhalenom pozadí, druhú ruku mi kladie do tyla, kde si berie plnú hrsť mojich vlasov. Lakeť mi opiera o chrbát a tlačí ma ním dolu. Som úplne bezmocná.   „Roztiahni nohy,“ zašepká. Na okamih zaváham a on ma silno udrie – tým pravítkom! Ten zvuk je ostrejší než jeho uštipnutie. Prekvapene zalapám po dychu a on ma plesne ešte raz.   „Nohy!“ zahučí na mňa.   Dávam ich od seba, celá bez dychu. A pravítko dopadá znovu. Páli to, ale ten zvuk, ktorý spôsobí úder pravítka o nahú kožu, znie horšie.   Zatváram oči a vstrebávam tú bolesť. Nie je to také zlé, navyše počujem, ako Christianovi hrubne dych. Švihá ma znova a znova a znova a ja pritom stonám. Nie som si istá, koľko ďalších úderov ešte vydržím, ale počuť ho takého vzrušeného vo mne živí moje vlastné vzrušenie i vôľu pokračovať ďalej. Vstupujem do temného zákutia svojej duše, do tých miest vo svojom vnútri, ktoré nepoznám veľmi dobre, ale ktoré som už raz navštívila – v herni, s Tallisom. Prichádza ďalšia z rán a mne sa z hrdla derie hlasitý ston, na ktorý Christian zareaguje svojím vlastným. Znovu ma plesne, a ešte raz – tentoraz silnejšie. To už sa mi od bolesti stiahne tvár.   „Dosť.“ To slovo mi splynie z pier skôr, než si vôbec uvedomím, že som ho vyslovila. Christian okamžite púšťa pravítko a uvoľňuje svoje zovretie.   „Koniec?“ zašepká.   „Hej.“   „A teraz ťa chcem pretiahnuť,“ zachraptí.   „Tak to urob,“ vzdychnem roztúžene. Zatiaľ čo ležím na stole a sťažka oddychujem, rozopína si zips. A ja viem, že aj teraz bude drsný.   Znovu žasnem nad tým, čo som mu dovolila – a áno, že som si to vychutnala. To, čo mi až doteraz robil. Je to také temné, ale taký je on.   Preniká do mňa dvoma prstami a zakrúži nimi. Ten pocit je zvláštny. So zavretými viečkami sa tomu poddávam. Vnímam známy zvuk trhanej fólie a potom už stojí za mnou, medzi mojimi nohami, a roztvára ich ešte viac.   Ponára sa do mňa, pomaly ma napĺňa. Počujem, ako od samého uspokojenia zavzdychá a mne pritom od radosti poskočí srdce. Pevne ma chytá za boky, ustupuje späť a tentoraz do mňa vráža tak prudko, až vykríknem. Na chvíľu ustrnie.   „Ešte?“ spýta sa ticho.   „Áno, som v poriadku. Len pokračuj… zober ma so sebou,“ šepkám zadychčané.   Zhlboka zastoná, urobí pohyb naspäť a znovu sa živelne vrhá mojím smerom. A takto to opakuje stále dokola, zámerne pomaly – drsný, surový nebeský rytmus.   Cítim, ako sa začínam chvieť. A on to cíti tiež, zvyšuje tempo a ženie ma ďalej, vyššie, drsnejšie, rýchlejšie. Až pod ním kapitulujem, explodujem v pustošiacom a zároveň povznášajúcom orgazme, ktorý ma vyvrhne úplne zničenú a vyčerpanú.   Iba hmlisto vnímam, ako sa tomu tiež odovzdáva. Vykríkne moje meno, zarýva mi prsty do bokov a prestáva sa hýbať. Nakoniec sa na mňa zrúti. Obaja sa zosúvame na podlahu a on si ma priťahuje k sebe do náručia.   „Ďakujem, miláčik,“ vydáva zo seba a pokrýva moju zdvihnutú tvár ľahučkými bozkmi. Otváram oči, aby som sa naňho pozrela, a on si ma priťahuje pevnejšie.   „Máš odretú tvár od súkna,“ poznamenáva a jemne mi ju hladí. „Aké to bolo?“ pýta sa a upiera na mňa obozretný pohľad.   „Absolútne skvelé,“ ubezpečujem ho. „Páči sa mi, keď si drsný, Christian, a tiež sa mi páči, keď si nežný. Pretože si to ty.“   Zatvára oči a tlačí ma k sebe ešte väčšmi.   Som taká strašne unavená…   „Ty nikdy nesklameš, Ana. Si krásna, múdra, vyzývavá, vtipná, chodiaca bohyňa sexu a ja každý deň ďakujem Božej prozreteľnosti, že si na to interview dorazila ty, a nie Katherine Kavanaghová.“ Pobozká ma na vlasy. S úsmevom na perách mu zívam na hrudi. „Už ťa unavujem,“ skonštatuje. „Poď. Vaňa a potom posteľ.“      Ležíme oproti sebe v Christianovej vani, ponorení v pene až po bradu a obklopení sladkou vôňou jazmínu. Christian mi masíruje nohy, pekne jednu po druhej. Je to také skvelé, že by to malo byť dokonca nezákonné.   „Môžem sa ťa na niečo spýtať?“ prehodím.   „Samozrejme. Na čokoľvek, Ana, veď to vieš.“   S dôkladným nádychom si sadám a trochu mi pritom šklbne tvárou.   „Zajtra, až pôjdem do práce, mohol by ma Sawyer len odprevadiť ku vchodu a potom ma zase vyzdvihnúť na konci dňa? Prosím, Christian. Prosím,“ modlikám.   Ruka mu ustrnie v polovici pohybu a zmraští sa mu obočie. „Myslel som, že sme sa dohodli,“ utrúsi prísne.   „Prosím,“ žobroním ďalej.   „A čo obed?“   „Pripravím si niečo so sebou, aby som nikam nemusela. Prosím.“   Dáva mi bozk na členok. „Zisťujem, že je naozaj ťažké hovoriť ti nie,“ zahundre, ako keby priznával nejakú slabosť. „Takže von nepôjdeš?“   „Nie.“   „Tak dobre.“   Žiarivo sa na neho usmejem. „Ďakujem.“ Kľaknem si tak prudko, až voda vyšplechne všade okolo, a vlepím mu bozk.   „Nemáte vôbec za čo, slečna Steelová. Čo robí tvoj zadok?“   „Bolí, ale nie je to také zlé. Tá voda to upokojuje.“   „Som rád, že si mi povedala, aby som prestal,“ povie a uprie na mňa prenikavý pohľad.    „To môj zadok tiež.“ Zasmeje sa.      Preťahujem sa v posteli… som taká unavená. Ešte je len pol jedenástej, ale ja mám pocit, akoby boli tri ráno. Toto musí byť jeden z najvyčerpávajúcejších víkendov môjho života.   „To ti pani Actonová nedala žiadne pyžamo?“ mľaskne Christian nespokojne, keď sa na mňa pozrie.   „Netuším. Nosím tvoje tričká rada,“ zamumlem ospalo.   Jeho výraz sa vyhladzuje, keď sa predkláňa, aby ma pobozkal na čelo.   „Musím ešte pracovať, ale nechcem ťa tu nechávať samotnú. Môžem použiť tvoj notebook a prihlásiť sa cezeň k sebe? Nebudem ťa rušiť, keď budem pracovať odtiaľto?“   „T‘ nie môj noubuk…“ huhlem a zaspávam.   Rádio na budíku sa zapína a prebúdza ma dopravným spravodajstvom. Christian vedľa mňa ešte spí. Pretieram si oči a zaostrujem na hodiny. Pol siedmej – príliš skoro.   Vonku prší, azda prvýkrát za celé veky. Svetlo, ktoré odtiaľ prichádza, je tlmené a mäkké. Cítim sa tak útulne a pohodlne v tomto obrovskom modernom monolite s Christianom po boku! Naťahujem sa a obraciam k exkluzívnemu modelu chlapa, čo leží vedľa mňa. Otvára oči a ospalo zažmúri.   „Dobré ráno,“ usmejem sa, zľahka ho pohladím po tvári a nakláňam sa k jemnému bozku.   „Dobré ráno, miláčik. Zvyčajne sa budím skôr, než to začne jačať,“ povie prekvapene.   „Je nastavený na veľmi skorú hodinu.“   „To naozaj je, slečna Steelová,“ usmeje sa na mňa. „Musím vstávať.“ Dáva mi bozk a potom sa už dvíha z postele. Zvalím sa späť na vankúš. To je nádhera. Prebúdzať sa vo všedný deň vedľa Christiana Greya. Ako sa to stalo? Zatváram oči a znova zaspávam.   „No tak, spachtoš, vstávaj.“ Christian sa skláňa nado mnou. Oholený, vymydlený, svieži… Hmm, a tak skvele vonia! V nažehlenej bielej košeli a čiernom obleku, bez kravaty – výkonný riaditeľ je späť. No, márnosť šedivá, takto vyzerá tiež dobre.   „Čo?“ pýta sa.   „Priala by som si, aby si sa vrátil do postele.“   Ľahko roztvorí pery, prekvapený mojím neslušným návrhom, a usmeje sa, skoro placho. „Vy ste ale nenásytná, slečna Steelová. Aj keď je tá myšlienka lákavá, mám o pol deviatej schôdzku, takže musím o chvíľu vyraziť.“   Ale nie! Prespala som asi ďalšiu hodinu. Dočerta. Na Christianovo pobavenie vyskočím z postele ako strela.         Rýchlo sa osprchujem a obliekam si to, čo som si pripravila včera. Vypasovanú, sivú puzdrovú sukňu, svetlosivú hodvábnu blúzku a čierne lodičky na vysokých podpätkoch, všetko z môjho nového šatníka. Rozčesávam si vlasy a starostlivo si ich upravujem, potom sa odoberám do veľkej izby, bez toho aby som si bola úplne istá tým, čo bude nasledovať. Ako sa vôbec dostanem do práce?   Christian popíja kávu pri raňajkovom bare. Pani Jonesová je v kuchyni a pripravuje omeletu so slaninou.   „Vyzeráš nádherne,“ chváli ma Christian. Objíma ma jednou rukou a bozkáva ma pod ucho. Kútikom oka zazriem, ako sa pani Jonesová usmieva. A červenám sa.   „Dobré ráno, slečna Steelová,“ povie, keď predo mňa položí omeletu so slaninou.   „Ach, ďakujem. Dobré ráno,“ zašvitorím. Teda – na toto by som si asi zvykla.   „Pán Grey sa zmienil, že si prajete vziať obed so sebou do práce. Čo by ste si dali?“   Očami šľahnem po Christianovi, ktorý sa zo všetkých síl snaží udržať vážnu tvár. Zmrazím ho pohľadom popod prižmúrené viečka.   „Sendvič… šalát. Uspokojím sa s čímkoľvek,“ široko sa usmievam na pani Jonesovú.   „Jednoducho vám niečo pripravím, madam.“   „Prosím, pani Jonesová, hovorte mi Ana.“   „Tak teda, Ana.“ S úsmevom sa obracia, aby mi pripravila čaj.   To je nádhera… taká pohoda.   Zvrtnem sa ku Christianovi, hlavu vyzývavo sklonenú nabok. No tak, skús ma obviniť z toho, že flirtujem s pani Jonesovou.   „Už musím ísť, miláčik. Taylor sa vráti a hodí vás so Sawyerom do práce.“   „Iba ku dverám.“   „Iste. Len ku dverám,“ prevráti oči. „Aj tak buď opatrná.“ Obzriem sa dozadu a zisťujem, že Taylor už stojí na prahu. Christian sa dvíha, chytí ma za bradu a dáva mi bozk. „Neskôr, miláčik.“   „Maj sa v práci pekne,“ volám za ním. Obzerá sa, hádže po mne tým svojím oslnivým úsmevom, a potom už je preč.   Pani Jonesová mi podáva šálku čaju a ja sa zrazu cítim trápne, keď sme tu len samy dve.   „Ako dlho už pre Christiana pracujete?“ prehovorím, pretože mám pocit, že by som mala nadviazať nejakú konverzáciu.   „Zhruba štyri roky,“ odpovedá prívetivo, keď sa púšťa do prípravy môjho obeda.   „Viete, toto by som mohla urobiť sama,“ pípnem, zahanbená pocitom, že mi takto slúži.   „Vy si zjedzte svoje raňajky, Ana. Toto je moja práca. A robím ju rada. Je pekné starať sa o niekoho iného než o pána Taylora a pána Greya,“ obdarí ma láskavým úsmevom.   Od rozpakov mi ružovejú líca, zrazu mám plnú hlavu otázok, ktoré by som jej chcela položiť. Musí toho o Tieňoví vedieť toľko, ale aj keď ku mne pristupuje vrelo a priateľsky, je zároveň veľmi profesionálna. Viem, že by som nás obe akurát uviedla do rozpakov, keby som sa jej začala vypytovať, takže dojedám raňajky v rozumnom príjemnom tichu, prerušovanom iba jej otázkami ohľadom toho, čo by som rada obedovala.   O dvadsaťpäť minút neskôr sa vo dverách objavuje Sawyer. Už mám vyčistené zuby a som pripravená na odchod. Beriem hnedé papierové vrecko s obedom – nepamätám si, že by mi ho niekedy mama takto pripravovala – a spoločne sa Sawyerom vyrážam výťahom na prízemie. Je tiež veľmi uzavretý a nijako sa neprejavuje. Taylor už na nás čaká v audi, a keď mi Sawyer otvorí dvere, nasadnem na zadné sedadlo.   „Dobré ráno, Taylor,“ zdravím ho s úsmevom.   „Slečna Steelová,“ vracia mi ho.   „Taylor, ospravedlňujem sa za včerajšok, za tie nemiestne poznámky. Dúfam, že ste kvôli nim nemali problémy.“   Taylor sa na mňa v spätnom zrkadle nechápavo zamračí, zvraští čelo a zaradí sa do seattleskej premávky.   „Slečna Steelová, ja sa do problémov dostanem naozaj zriedka,“ ubezpečuje ma.   Uf, to je dobre, možno mu Christian nevynadal. Takže zvozil iba mňa, pomyslím si trpko.   „To rada počujem, Taylor,“ usmejem sa.      Keď prichádzam k svojmu stolu, prezerá si ma Jack ako nejaký exponát.   „Ránko, Ana. Víkend v pohode?“   „Áno, ďakujem. A ty?“   „Tiež. Kým sa usadíš, mám pre teba nejakú prácu.“   Prikývnem a sadám si k svojmu počítaču. Zdá sa mi to byť celú večnosť, čo som bola naposledy v práci. Zapínam počítač a otváram poštu. Samozrejme, mám e-mail od Christiana.         Od: Christian Grey Predmet: Šéf Dátum: 13.6.2011, 08:24 Komu: Anastasia Steelová   Dobré ráno, slečna Steelová,len som Vám chcel poďakovať za prekrásny víkend, napriek všetkým pohromám.Dúfam, že už neodídeš. Už nikdy.A ešte Ti pripomínam, že na novinky ohľadom SIP platí štvortýždňové embargo.Zmaž tento e-mail hneď, ako si ho prečítaš. TvojChristian GreyVýkonný riaditeľ Grey Enterprises Holdings, s. r. o. & Šéf šéfa, ktorý šéfuje šéfovi tvojho šéfa         Dúfa, že nikdy neodídem? To akože chce, aby som sa k nemu nasťahovala? Prebohaživého… veď ho sotva poznám. Stláčam „Zmazať“.         Od: Anastasia Steelová Predmet: Panovačný šéf Dátum: 13.6.2011, 09:03 Komu: Christian Grey   Drahý pán Grey,žiadate ma azda, aby som sa k Vám nasťahovala?A samozrejme si pamätám, že na všetky dôkazy Vašich pôsobivých prenasledovateľských schopností je uvalené štvortýždňové embargo. Mala by som urobiť tú platbu pre Spoločne to zvládneme a dať vedieť Tvojmu otcovi?Prosím, nemaž tento e-mail. Prosím, odpovedz mi. M.T. xxxAnastasia SteelováAsistentka pána Jacka Hyda, zodpovedného redaktora SIP   „Ana!“ Vinou Jacka od ľaknutia nadskočím.   „Prosím?“ začervenám sa a Jack pátravo zdvihne obočie.   „Všetko v poriadku?“   „Jasné.“ Dvíham sa od stola a beriem si notebook k nemu do kancelárie.   „Fajn. Ako si iste pamätáš, zúčastním sa vo štvrtok toho beletristického sympózia pre redaktorov v New Yorku. Letenky a rezervácie už mám, ale bol by som rád, keby si išla so mnou.“   „Do New Yorku?“   „Presne tam. Budeme musieť letieť už v stredu a prespať na mieste. Myslím, že by to pre teba mohla byť veľmi cenná skúsenosť.“ Keď mi to hovorí, oči mu nepatrne potemnejú, ale jeho úsmev zostáva zdvorilý. „Zariadila by si všetko, čo je potrebné na cestu? A objednáš si izbu v rovnakom hoteli, kde budem ja? Myslím, že Sabrina, moja predchádzajúca asistentka, niekde také užitočné detaily zhromažďovala.“   „Iste,“ usmievam sa naňho chabo.   Doparoma. Vlečiem sa späť k sebe. Toto asi Tieňoví radosť neurobí, ale faktom je, že tam ísť chcem. Vyzerá to ako ozajstná príležitosť a ja som si istá, že si dokážem Jacka udržať od tela, ak bol toto jeho vedľajší úmysel. Keď si sadám k stolu, nachádzam odpoveď od Christiana.         Od: Christian Grey Predmet: Ja, a panovačný?! Dátum: 13.6.2011, 09:07 Komu: Anastasia Steelová   To chcem. Prosím.Christian GreyVýkonný riaditeľ Grey Enterprises Holdings, s. r. o.         To nie je možné… On naozaj chce, aby som sa k nemu nasťahovala! Ach, Christian – na to je príliš skoro. Skladám si hlavu do dlaní a snažím sa prísť na niečo duchaplné. To je všetko, čo by som po takomto mimoriadnom víkende potrebovala. Nemala som ani chvíľku pre seba, aby som si mohla premyslieť a pochopiť všetko, čo som v uplynulých dvoch dňoch prežila a zistila.         Od: Anastasia Steelová Predmet: Flynnizmy Dátum: 13.6.2011, 09:20 Komu: Christian Grey   Christian,čo sa stalo s tým chodením, ktoré predchádza behu? Môžeme sa o tom porozprávať večer, prosím?Požiadali ma, aby som išla do NewYorku na akúsi štvrtkovú konferenciu. Bude to zahŕňať prenocovanie zo stredy na štvrtok. Len som si hovorila, že by si o tom mal vedieť. A xxxAnastasia SteelováAsistentka pána Jacka Hyda, zodpovedného redaktora SIP      Od: Christian Grey Predmet: ČOŽE?! Dátum: 13.6.2011, 09:21 Komu: Anastasia Steelová   Iste. Porozprávame sa o tom večer. Ideš tam sama?      Christian GreyVýkonný riaditeľ Grey Enterprises Holdings, s. r. o.   Od: Anastasia SteelováPredmet: Žiadne tučné jačiace písmená v pondelok ráno! Dátum: 13.6.2011, 09:30 Komu: Christian Grey   Môžeme sa o tom porozprávať večer? A xxx      Anastasia SteelováAsistentka pána Jacka Hyda, zodpovedného redaktora SIP      Od: Christian GreyPredmet: Ty ešte nevieš, ako vlastne jačiace písmená vyzerajú! Dátum: 13.6.2011, 09:35 Komu: Anastasia SteelováPovedz mi to.Ak ideš s tým mamľasom, s ktorým pracuješ, potom odpoveď znie: Len cez moju mŕtvolu.Christian GreyVýkonný riaditeľ Grey Enterprises Holdings, s. r. o.         Asi sa mi zastavilo srdce. Dočerta, správa sa, akoby bol môj otec.         Od: Anastasia SteelováPredmet: Nie, to Ty nevieš, ako vyzerajú!Dátum: 13.6.2011, 09:46Komu: Christian Grey   Áno, idem s Jackom.Chcem ísť. Je to pre mňa jedinečná príležitosť. A nikdy predtým som v NewYorku nebola. Pozor na zarezané spodky.      Anastasia SteelováAsistentka pána Jacka Hyda, zodpovedného redaktora SIP      Od: Christian GreyPredmet: Nie, to Ty nevieš, ako vyzerajú! Dátum: 13.6.2011, 09:50 Komu: Anastasia SteelováAnastasia,nie sú to moje spodky, o ktoré mám strach. Odpoveď znie NIE.Christian GreyVýkonný riaditeľ Grey Enterprises Holdings, s. r. o.            „Nie?!“ skríknem na svoj počítač, takže spôsobím, že všetci v miestnosti zmeravejú a pozerajú mojím smerom. Jack vykukne zo svojej kancelárie.   „Všetko v poriadku, Ana?“   „Jasné. Ospravedlňujem sa,“ zamumlem. „Ja… ehm… neuložila som si jeden dokument.“   Od rozpakov sa červenám až za ušami. Usmeje sa na mňa, ale s akýmsi neistým výrazom.   Párkrát sa zhlboka nadýchnem a rýchlo ťukám odpoveď. Som taká rozčúlená!         Od: Anastasia Steelová Predmet: Päťdesiat Odtieňov Dátum: 13.6.2011, 09:55 Komu: Christian GreyChristian, spamätaj sa.Nemám v úmysle sa s Jackom vyspať – za nič na svete.Ľúbim Teba. Už to tak chodí, že keď sa dvaja milujú, navzájom si dôverujú.Ja si tiež nemyslím, že budeš SPAŤ s nejakou inou, prípadne, že ju ZMLÁTIŠ alebo PRETIAHNEŠ, alebo ju budeš BIČOVAŤ. Prosím, preukáž tú istú láskavosť aj Ty mne. Ana      Anastasia SteelováAsistentka pána Jacka Hyda, zodpovedného redaktora SIP         Sedím a čakám na odpoveď. Nič neprichádza. Volám na aerolinky a rezervujem si letenku, ubezpečujem sa, že poletím rovnakým lietadlom ako Jack. A počujem pípnutie prichádzajúceho e-mailu.         Od: Lincolnová Elena Predmet: Spoločný obed Dátum: 13.6.2011, 10:15 Komu: Anastasia SteelováDrahá Anastasia,veľmi rada by som s Tebou išla na obed. Myslím, že sme začali zo zlého konca a chcela by som to napraviť. Budeš mať niekedy v tomto týždni čas?   Elena Lincolnová            No, prepánajána! Azda nie pani Robinsonová?! Dočerta, ako prišla k mojej e-mailovej adrese? Dávam si hlavu do dlaní. Môže sa dnešok ešte viac pokaziť?   Zvoní mi telefón. Unavená zdvíham hlavu z dlaní a s pohľadom upretým na hodiny to dvíham. Je ešte len o desať minút pol jedenástej a ja už ľutujem, že som vôbec vyliezla z Christianovej postele.   „Kancelária Jacka Hyda, pri telefóne Ana Steelová.“   Bolestne známy hlas na mňa zavrčí:   „Bola by si taká láskavá a vymazala ten posledný mail, čo si mi poslala, a skúsila byť trochu uvážlivejšia, čo sa týka slovníka, ktorý používaš v pracovných mailoch? Hovoril som ti, že ich sledujú. Ja sa odtiaľto pokúsim aspoň o nejakú nápravu škôd.“ Položí.   Čo to, dočerta… Sedím a pozerám na telefón. Christian mi položil. Ten chlap vpochodoval do mojej začínajúcej sa kariéry vo svojich vojenských kanadách a potom to položil. Zlostne prevŕtavam očami slúchadlo a viem, že keby nebolo dočista neživé, práve by sa triaslo strachom pod mojím zničujúcim pohľadom.   Otváram poštu a mažem ten mail, čo som mu posielala. Nie je taký zlý. Len som sa v ňom zmienila o zmlátení… no, a ešte o bičovaní. Dofrasa, keď sa za to tak hanbí, tak to, doparoma, nemá robiť. Beriem si BlackBerry a vytáčam jeho číslo.   „Čo je?!“ vyštekne.   „Idem do New Yorku, či sa ti to páči, alebo nie!“ zasyčím.   „Nepočítaj…“   Zavesím a tým ho utnem v polovici vety. Adrenalín mi hučí celým telom. Tak – a má to. Ten ma ale vytočil!   Robím dôkladný nádych a usilujem sa dať dohromady. Zatváram oči a predstavujem si, že som na svojom šťastnom mieste. Hmm, v lodnej kajute, s Christianom. Rýchlo tú predstavu potlačím, pretože práve teraz som na Tieňa príliš naštvaná na to, aby bol kdekoľvek v blízkosti môjho šťastného miesta.   Otváram oči, so stoickým pokojom siaham po svoj notebook, aby som pozorne prešla svoje pracovné úlohy. Ešte raz sa dlho a zhlboka nadychujem, obnovuje sa mi rovnováha.   „Ana!“ vykríkne Jack a naľaká ma. „Tú letenku nerezervuj!“   „Ehm, neskoro. Už som to urobila,“ odpovedám a on sa hrnie zo svojej kancelárie ku mne. Vyzerá riadne nahnevane.   „Pozri, niečo sa deje. Z nejakého dôvodu je zrazu nutné, aby boli cestovné náklady a výdavky za ubytovanie schválené vyšším manažmentom. Teraz to prišlo priamo z vedenia. Idem hore za starým Roachom. Zrejme vydali moratórium na všetky výdavky, ktoré sa práve plánujú. Nerozumiem tomu.“ So zavretými očami si šúcha koreň nosa.   Z tváre mi mizne väčšina krvi a zrejme mi hrozí zauzlenie čriev. Tieň!   „Ber mi telefóny. Ja idem zistiť, čo mi na to povie Roach.“ Žmurkne na mňa a vykročí smerom k dvojitým dverám navštíviť svojho šéfa – nie toho šéfa, ktorý šéfuje šéfovi jeho šéfa.   Prekliaty Christian Grey… Znovu vo mne začína vrieť krv.         Od: Anastasia Steelová Predmet: Čo si to urobil? Dátum: 13.6.2011, 10:43 Komu: Christian Grey   Prosím, povedz mi, že sa nebudeš miešať do mojej práce. Naozaj chcem na tú konferenciu ísť. Nemala by som sa Ťa na to pýtať. Ten pohoršujúci mail som vymazala.Anastasia SteelováAsistentka pána Jacka Hyda, zodpovedného redaktora SIP   Od: Christian Grey Predmet: Čo si to urobil? Dátum: 13.6.2011, 10:46 Komu: Anastasia Steelová   Len chránim to, čo mi patrí.Ten e-mail, ktorý si tak unáhlene poslala, je už zmazaný zo servera SIP, rovnako ako všetky e-maily, ktoré som poslal ja Tebe. A, mimochodom, Tebe verím bezvýhradne. Je to on, komu neverím.      Christian GreyVýkonný riaditeľ Grey Enterprises Holdings, s. r. o.            Pátram v pošte, aby som zistila, či naozaj nemám jeho e-maily. Sú preč. Vplyv toho muža je nekonečný. Ako to len robí? Koho takého pozná, kto sa dokáže tajne nabúrať do hlbín serverov SIP a odstrániť odtiaľ e-maily? Toto už je vážne mimo môjho chápania.         Od: Anastasia Steelová Predmet: Dospej Dátum: 13.6.2011, 10:48 Komu: Christian GreyChristian,nepotrebujem, aby si ma chránil pred mojím vlastným šéfom.Môže ma pokojne skúšať zbaliť, poviem mu nie.Nemôžeš sa do toho miešať. Je to zlé, je to príliš veľká manipulácia.      Anastasia SteelováAsistentka pána Jacka Hyda, zodpovedného redaktora SIPOd: Christian Grey Predmet: Odpoveď znie NIE Dátum: 13.6.2011, 10:50 Komu: Anastasia Steelová   Ana,videl som, aká „účinná“ si pri odrážaní nechcenej pozornosti. Spomínam si, že to bol dôvod, prečo som mal tú česť stráviť s Tebou svoju prvú noc. Ten fotograf k Tebe aspoň prechováva nejaké city. Ale tento idiot nie. Je to rafinovaný sukničkár a pokúsi sa ťa dostať. Spýtaj sa ho, čo sa stalo s jeho predchádzajúcou asistentkou. A s tou pred ňou.Nechcem sa s Tebou preto hádať.Ak chceš ísť do New Yorku, vezmem Ťa tam. Môžeme ísť tento víkend. Mám tam byt.      Christian GreyVýkonný riaditeľ Grey Enterprises Holdings, s. r. o.            Ach, Christian! To predsa nič nerieši. Ach, bože, on ma tak ničí! No iste, že tam má byt. Kde všade ešte vlastní nehnuteľnosti? A už zase vytiahol Josého. Zbavím sa vôbec niekedy tej nálepky? Bola som opitá, panebože! S Jackom by som sa neopila.   Pri pohľade na monitor krútim hlavou a zisťujem, že sa s ním už nemôžem ďalej dohadovať prostredníctvom mailov. Budem musieť počkať do večera. Kontrolujem hodiny. Jack sa ešte nevrátil zo schôdzky s Jerrym a ja sa potrebujem vyrovnať s Elenou. Ešte raz si jej mail čítam a rozhodujem sa, že najlepší spôsob, ako s ním naložiť, je poslať ho Christianovi. Aspoň zameria pozornosť na ňu, a nie na mňa.         Od: Anastasia SteelováPredmet: Fwd: spoločný obed – alebo obťažujúci prídavok Dátum: 13.6.2011, 11:15 Komu: Christian Grey   Christian,kým si bol zaneprázdnený intervenciou do mojej kariéry a záchranou svojho zadku pred mojimi ľahkovážnymi listami, dostala som nasledujúci e-mail od pani Lincolnovej. Naozaj sa s ňou nechcem stretnúť – a aj keby som chcela, nemám dovolené opustiť túto budovu. Nemám tušenie, ako sa dostala k mojej e-mailovej adrese. Čo myslíš, ako sa mám zachovať? Obsahom jej mailu je:   Drahá Anastasia,veľmi rada by som s Tebou zašla na obed. Myslím, že sme to vzali zo zlého konca a chcela by som to napraviť. Budeš mať tento týždeň niekedy čas? Elena LincolnováAnastasia SteelováAsistentka pána Jacka Hyda, zodpovedného redaktora SIP   Od: Christian Grey Predmet: Obťažujúci prídavok Dátum: 13.6.2011, 11:23 Komu: Anastasia SteelováNehnevaj sa na mňa. Len konám v Tvojom najlepšom záujme. Keby sa Ti čokoľvek stalo, nikdy by som si to neodpustil. S pani Lincolnovou to vybavím sám.      Christian GreyVýkonný riaditeľ Grey Enterprises Holdings, s. r. o.      Od: Anastasia Steelová Predmet: Neskôr Dátum: 13.6.2011, 11:32 Komu: Christian Grey   Môžeme sa o tom, prosím, pozhovárať večer?Snažím sa pracovať a to Tvoje zasahovanie ma strašne rozptyľuje.      Anastasia SteelováAsistentka pána Jacka Hyda, zodpovedného redaktora SIP            Jack sa vracia na obed a hovorí mi, že New York je pre mňa pasé a že s politikou vyššieho manažmentu nič nenarobí. Zalieza do svojej kancelárie, a nie akurát potichu za sebou zatvára dvere, zjavne vytočený. Prečo je taký nahnevaný?   Hlboko vnútri viem, že jeho úmysly nie sú práve čisté, ale som si istá, že by som si s ním poradila. A zaujímalo by ma, čo Christian vie o jeho predchádzajúcich asistentkách. Odsúvam tie myšlienky nabok a pokračujem v práci, ale ešte si dávam predsavzatie, že sa pokúsim zmeniť Christianovo rozhodnutie, aj keď vyhliadky na to sú hmlisté.   O jednej vystrčí Jack hlavu z dverí svojej kancelárie. „Ana, prosím ťa, mohla by si mi priniesť nejaký obed?“   „Jasné. Čo by si chcel?“   „Pastrami s pečivom a k tomu horčicu. Peniaze ti dám, keď sa vrátiš.“   „Niečo na pitie?“   „Kolu, prosím. Vďaka, Ana.“ Beriem si peňaženku a on mizne späť vo svojej kancelárii.   Dočerta… Sľúbila som predsa Christianovi, že nepôjdem von. Povzdychnem si. On sa to nikdy nedozvie a ja budem rýchla.   Claire z recepcie mi požičiava dáždnik, pretože vonku stále leje ako z krhly. Keď vyjdem von z vchodových dverí, pritiahnem si sako viac k telu a ukradomky sa spod toho obrieho golfového dáždnika rozhliadam na obe strany. Nezdá sa, že by bolo niečo v neporiadku. Nikde ani pamiatky po prízraku tej dievčiny.   Rázne, a dúfam, že aj nenápadne šliapem smerom k bistru. Čím viac sa však k nemu blížim, tým mám intenzívnejší pocit, že ma niekto sleduje, a neviem, či je to nejaká silnejúca paranoja, alebo realita. Len dúfam, že to nie je Leila so zbraňou v ruke.   Je to len tvoja bujná fantázia, okríkne ma podvedomie. Kto by chcel práve po tebe strieľať?   Po pätnástich minútach som naspäť – živá a zdravá, ale s pocitom nesmiernej úľavy. Mám dojem, že ma tie Christianove utkvelé predstavy a prehnane opatrné reakcie na čokoľvek začínajú pekne štvať.   Keď prinášam obed Jackovi do kancelárie, pozrie na mňa spoza okuliarov s telefónom na uchu.   „Vďaka, Ana. Budem potrebovať, aby si pracovala dlhšie, keď so mnou nejdeš. Musíme pripraviť tie výťahy. Dúfam, že nemáš nejaké plány,“ vrelo sa na mňa usmeje a ja cítim, ako sa červenám.   „Nie, to je v poriadku,“ utrúsim s milým úsmevom a so srdcom v nohavičkách. Och, toto nedopadne dobre. Christian sa zblázni, to viem určite.   Cestou ku stolu sa rozhodnem, že mu o tom nepoviem hneď, pretože inak by mal dostatok času na nejakú intervenciu. Sedím a žujem kurací sendvič so šalátom, ktorý mi pripravila pani Jonesová. Je vynikajúci. Pani Jonesová robí naozaj zázračné sendviče.   Ale keby som sa nasťahovala ku Christianovi, mohla by mi ich pripravovať každý všedný deň. Tá myšlienka je znepokojujúca. Nikdy som nesnívala o moci a bohatstve, len o láske. Nájsť niekoho, kto by ma miloval. A kto by nekontroloval každý môj krok.   Zvoní mi telefón.   „Kancelária pána Jacka Hyda…“   „Uisťovala si ma, že nepôjdeš von,“ preruší ma Christianov chladný a tvrdý hlas.   Azda po miliónty raz mi dnes srdce prepadá hrudným košom až na dno žalúdka. Dofrasa. Ako o tom, doparoma, vie?!   „Jack ma poslal po obed. Nemohla som to odmietnuť. Ty ma dávaš sledovať?“ Pri tom pomyslení mi prebehne mráz po chrbte. Tak to nebola paranoja – skutočne ma niekto sledoval. A tá myšlienka ma pekne vytočí.   „To je dôvod, prečo som nechcel, aby si sa vracala do práce,“ vyštekne na mňa.   „Christian, prosím. Ty si tak,“ plný Tieňov, „tak strašne ma dusíš.“   „Ja ťa dusím?“ zašepká prekvapene.   „Hej. Musíš s tým prestať. Porozprávame sa o tom večer. Bohužiaľ, dnes musím pracovať dlho, pretože nemôžem ísť do toho New Yorku.“   „Anastasia, ja ťa nechcem dusiť,“ hovorí ticho a ja z jeho hlasu poznávam, že ho tá myšlienka desí.   „Ale robíš to. Musím pracovať. Porozprávame sa neskôr.“ Položím a cítim sa vyčerpaná a skutočne deprimovaná.   Po víkende snov na nás útočí všedná realita. Nikdy predtým som nemala väčšiu chuť utiecť. Vyhľadať nejaké pokojne útočisko, kde by som o tomto mužovi mohla premýšľať, o tom, aký je a ako s ním mám vychádzať. Jedna jeho časť je úplne zničená – to už teraz vidím celkom zreteľne. A je to pre mňa zároveň vyčerpávajúce aj srdcervúce. Na základe tých malých čriepkov informácií, ktoré mi o svojom živote poskytol, už chápem, prečo je to tak. Nemilované dieťa, čo vyrastalo v otrasných podmienkach plných násilia. Matka, ktorá ho nedokázala ochrániť a ktorú nedokázal ochrániť on… a ktorá mu zomrela pred očami.   Zachvejem sa. Môj úbohý Tieň! Patrím mu, ale nie preto, aby ma choval v zlatej klietke. Ako ho len prinútiť, aby si to uvedomil?   S ťažkým srdcom siaham po jednom z rukopisov, z ktorého mám pre Jacka urobiť výťah do počítača, a pokračujem v čítaní. Žiadne jednoduché riešenie tých Christianových prekliatych problémov s kontrolou mi nenapadá. Jednoducho sa s ním musím porozprávať večer, z očí do očí.   O pol hodiny neskôr mi Jack posiela mailom dokument, ktorý je potrebné prejsť a upraviť tak, aby bol na zajtra pripravený do tlače a mal ho včas hotový na tú konferenciu. Toto mi nezaberie len zvyšok popoludnia, pretiahne sa to zrejme až do večera. Púšťam sa do práce.   Keď konečne zdvihnem hlavu, je po siedmej a kancelária je vyľudnená. Len u Jacka sa ešte svieti. Ani som nepostrehla, kedy všetci odišli, ale aj ja už to budem mať skoro hotové. Posielam to Jackovi späť na schválenie a kontrolujem si poštu. Od Christiana tam nie je nič nové, tak sa rýchlo pozriem do BlackBerry… ktorý ma vyľaká tým, že práve zazvoní – Christian.   „Ahoj,“ zamumlem.   „Ahoj, kedy končíš?“   „Tak okolo pol, myslím.“   „Počkám na teba vonku.“   „Fajn.“   Jeho hlas znie tak ticho. Dokonca nervózne. Prečo? Bojí sa mojej reakcie?   „Ešte stále sa na teba hnevám,“ zašepkám. „Musíme spolu prebrať veľa vecí.“   „Ja viem. Uvidíme sa o pol ôsmej.“   Jack vychádza zo svojej kancelárie.   „Už musím končiť. Zatiaľ.“ Položím.   Sledujem Jacka, ako sa ku mne nenútene blíži.   „Ešte je nutné to trochu doladiť. Poslal som ti to naspäť.“   Kým dokument prijímam, skláňa sa nado mnou, celkom blízko – nepríjemne blízko. Otiera sa rukou o moju. Náhodne? Strhnem sa, ale on robí, že si to nevšimol. Druhú ruku si položí na operadlo mojej stoličky a pritom sa letmo dotkne môjho chrbta. Narovnávam sa, aby som nebola v kontakte s opierkou.   „Stránky 16 a 23, a malo by to byť hotové,“ pradie mi niekoľko centimetrov od ucha.   Cítim, ako mi vplyvom jeho prílišnej blízkosti vstávajú chĺpky v zátylku, ale som odhodlaná to ignorovať. Otváram ten dokument a celá roztrasená v ňom začínam robiť úpravy. Stále sa nado mnou nakláňa a všetky moje zmysly sú napnuté na prasknutie. Je to rušivé, je to nepríjemné a vnútri mňa všetko kričí: Odpáľ!   „Keď sa toto doladí, bude to pripravené do tlače. Môžeš to zajtra zariadiť. Ďakujem, že si tu zostala dlhšie a dokončila to, Ana.“ Hovorí ku mne veľavravne a vľúdne ako k nejakému zranenému zvieratku. Dvíha sa mi z toho žalúdok.   „Myslím, že to najmenšie, čo môžem urobiť, je odmeniť ťa rýchlym drinkom. Zaslúžiš si ho.“ Strká mi pramienok vlasov, ktorý sa mi uvoľnil zo sponky, za ucho a zľahka mi pritom prejde po uchu.   Stuhnem, mimovoľne zatnem zuby a potom myknem hlavou. Dočerta! Christian mal pravdu. Nedotýkaj sa ma!   „Vlastne, dnes večer nemôžem.“ Takisto ako akýkoľvek iný večer, Jack.   „Iba na chvíľu,“ snaží sa ma presvedčiť.   „Nie, naozaj nemôžem. Ale ďakujem.“   Jack si sadá na okraj môjho stola a sústredene sa na mňa zahľadí. V hlave mi nahlas zaznie poplašný signál. Som v celej kancelárii úplne sama a nemôžem odísť. Nervózne pozriem na hodiny. Päť minút do príchodu Christiana.   „Ana, myslím, že tvoríme skvelý tím. Je mi ľúto, že sa mi nepodarilo pretlačiť ten kongres v New Yorku. Bez teba to tam nebude ono.“   To teda nebude. Chabo sa naňho usmejem, pretože mi nenapadá, čo by som povedala. A prvýkrát za celý deň pocítim miniatúrny náznak úľavy, že tam nejdem.   „Takže, aký bol víkend?“ pýta sa medovým lasom.   „Dobrý, ďakujem.“ Kam tým mieri?    „Bola si so svojím priateľom?“   „Áno.“   „Čo vlastne robí?“   Vlastní tvoj zadok… „Podniká.“   „To je zaujímavé. A v čom?“   „Má prsty tak nejako vo všetkom.“   Jack dáva hlavu nabok a nakláňa sa ku mne, čím opäť vstupuje do môjho osobného priestoru.   „Ty s tým narobíš tajností, Ana.“   „No, robí v telekomunikáciách, výrobe a poľnohospodárstve.“ Jack vytiahne obočie.    „Toľko odborov. A pre koho robí?“   „Pre seba. Pokiaľ si spokojný s tým dokumentom, rada by som šla. Môžem?“   Znovu sa narovnáva. Môj osobný priestor je zasa v bezpečí.   „No iste. Prepáč, nechcel som ťa zdržiavať,“ zapradie falošne.   „O koľkej sa zatvára budova?“   „Ochranka je tu do jedenástej.“   „Dobre,“ usmejem sa zdržanlivo a moje podvedomie sa zrúti na stoličku s pocitom úľavy, že nie sme v celej budove sami. Vypínam počítač, beriem si kabelku a vstávam, pripravená odísť.   „Takže ho máš rada? Toho tvojho chlapca…“   „Milujem ho,“ odpovedám s pohľadom upretým priamo do jeho očí.   „Aha.“ Zamračí sa a vstáva od môjho stola. „Ako sa vlastne volá ďalej?“   Očerveniem.   „Grey. Christian Grey,“ vytlačím zo seba.   Jackovi klesne sánka. „Najbohatší slobodný mládenec v Seattli? Ten Christian Grey?“   „Áno. Presne ten.“ Áno, ten Christian Grey, tvoj budúci šéf, ktorý si ťa dá na raňajky, ak ešte raz prekročíš hranicu môjho osobného priestoru.   „Hovoril som si, že je mi povedomý,“ prehodí temne so stiahnutým obočím. „No, je to šťastný muž.“   Prekvapene zažmurkám. Čo mám na to povedať?   „Uži si večer, Ana,“ usmeje sa na mňa, ale ten úsmev mu do očí nevstúpi. Rázne sa odoberá do svojej kancelárie, bez toho aby sa obzrel.   Od úľavy si pomaly vydýchnem. Tak, tento problém mám azda z krku. Tieňovo čaro opäť zafungovalo. Stačilo použiť jeho meno ako nejaký môj talizman, a tento chlap sťahuje chvost a vyprázdňuje pole. Neubránim sa malému víťazoslávnemu úsmevu. Vidíš, Christian? Dokonca aj tvoje meno ma chráni – mohol si si celé to divadlo s uťahovaním kohútikov odpustiť. Upracem si stôl a kontrolujem hodinky. Christian by už mal byť vonku.      Audi parkuje pri chodníku a Taylor z neho vyskakuje, aby mi otvoril zadné dvere. Nikdy predtým som nebola taká šťastná, že ho vidím. Sadám do auta, preč z dažďa.   Christian sedí vzadu, pozerá sa na mňa s očami doširoka otvorenými… ostražitými. Pripravuje sa na môj hnev, čeľuste napäté, pevne zaťaté.   „Ahoj,“ utrúsim.   „Ahoj,“ odpovedá mi obozretne. Naťahuje sa, chytá ma za ruku a pevne ju zovrie vo svojej – ľadová škrupina na mojom srdci pomaly povoľuje. Som taká zmätená! Ani som si nestihla premyslieť, čo mu chcem vlastne povedať.   „Stále sa hneváš?“ pýta sa.   „Ja neviem,“ odpoviem. Dvíha mi ruku a zahŕňa mi hánky prstov drobnučkými jemnými bozkmi.   „To bol ale príšerný deň,“ skonštatuje.   „To teda bol.“ A ja sa prvýkrát odvtedy, čo ráno odišiel do práce, začínam uvoľňovať. Len jeho prítomnosť na mňa pôsobí ako upokojujúci balzam a všetok ten hnus s Jackom, všetky tie nepríjemné maily a Elenina otravná vytrvalosť sa niekde rozplývajú. Sme tu na zadnom sedadle auta sami, len ja a môj maniak posadnutý kontrolou.   „Teraz, keď si tu, je to hneď lepšie,“ zavrní. Taylor sa zvoľna prepletá večerným mestom a my za ním sedíme v tichosti, obaja hlboko pohrúžení vo svojich myšlienkach. Napriek tomu vnímam, ako sa Christianovo napätie postupne vytráca – aj on sa uvoľňuje a pritom mi palcom jemne masíruje prsty v pravidelnom, upokojujúcom rytme.   Taylor nás vysádza pred Escalou a my sa rýchlo bežíme skryť pred dažďom dovnútra. Kým čakáme na výťah, Christian ma chytá za ruku a očami skenuje dianie pred budovou.   „Predpokladám, že si ešte Leilu nenašiel.“   „Nie. Ale Welch po nej stále pátra,“ zabručí skleslo.   Výťah prichádza a my nastupujeme. Christian sa na mňa pozrie a v očiach má niečo nečitateľné. Vyzerá jednoducho úžasne – s tými strapatými vlasmi, v bielej košeli a tmavom obleku. A zrazu je to tu, z ničoho nič, ten pocit. Bože môj… nápor čírej túžby a vášne. Keby ho bolo vidieť, tvoril by všade okolo nás intenzívnu modrú auru, taký je silný. Christian roztvára pery.   „Cítiš to?“ zašepká.   „Hej.“   „Ach, Ana,“ zavzdychá. Objíme ma a privinie si ma k sebe. Jednu ruku mi kladie do tyla, zakláňa mi hlavu a svojimi perami nájde moje. Prsty mám v jeho vlasoch, v dlaniach mu zvieram tvár a on ma tlačí na stenu výťahu.   „Neznášam, keď sa s tebou hádam,“ dýchne mi do tváre a potom už zúfalá, spaľujúca vášeň jeho bozku zrkadlí tú moju. V tele mi exploduje túžba, všetko to napätie nahromadené za celý deň hľadá, kadiaľ by zo mňa uniklo, a vzpína sa jeho smerom… hľadá viac. Všetko splýva v jeden intenzívny vzrušujúci vnem – naše zápasiace jazyky, náš ťažký dych, vzájomne prepletené ruky, vášnivé dotyky. Dlaňou mi skĺzne na bok a nečakane mi vyhŕňa sukňu, prstami mi hladí stehná.   „To hádam nie je pravda, ty máš podväzky!“ Zavyje v úžase a ja cítim, ako mi palcom hladká obnaženú pokožku nad pančuchou. „To musím vidieť,“ vydýchne a vyťahuje mi sukňu úplne, takže odhaľuje celé moje nohy. Ustupuje a naťahuje sa, aby stlačil STOP, a výťah plynulé zastavuje medzi dvadsiatym druhým a dvadsiatym tretím poschodím. Jeho oči sú temné, pery otvorené, dych prerývaný, rovnako ako ten môj. Hľadíme na seba, nedotýkame sa. Som vďačná za stenu za mojím chrbtom, že ma podopiera, zatiaľ čo ja sa roztápam v zmyselne hriešnom pohľade tohto muža.   „Rozpusti si vlasy,“ nariaďuje mi chrapľavo. Dvíham ruky, rozopínam si sponu a uvoľňujem z nej vlasy, ktoré mi v hustých prameňoch splývajú po pleciach až na prsia. „Rozopni si dva vrchné gombíky blúzky,“ šepká s rozšírenými zorničkami.   Cítim sa kvôli nemu tak perverzne! Moja vnútorná bohyňa sa zvíja na pohovke, v očakávaní, celá roztúžená. Siaham si na blúzku a postupne tie gombíky rozopínam… veľmi, veľmi pomaly, takže končím s provokatívne odhaleným výstrihom.   Sťažka preglgne. „Máš vôbec predstavu, ako úžasne teraz vyzeráš?“   Úmyselne si zahryznem do pery a zavrtím hlavou. Na malý okamih zatvára oči, a keď ich otvorí, doslova blčia. Pristupuje ku mne tak blízko, ako len môže, bez toho aby sa ma dotkol. Rukami sa zaprie o stenu výťahu po oboch stranách mojej tváre.   Dvíham hlavu a Christian sa skloní, aby sa špičkou nosa dotkol toho môjho – to je náš jediný vzájomný kontakt. Je mi s ním v tom tesnom priestore odrazu tak horúco. A chcem ho – hneď.   „Myslím, že ma máte, slečna Steelová. Myslím, že ma rada doháňate k šialenstvu.“   „Ja ťa doháňam k šialenstvu?“ zašepkám.   „Všetkým, čo robíš, Anastasia. Si ako siréna, bohyňa.“ Chmatne po mne, zovrie mi jednu nohu nad kolenom a zachytí si ju okolo pása, takže stojím na tej druhej, tesne k nemu primknutá. Vnímam ho v lone, pevného, a keď kĺže perami dole po mojom krku, cítim, ako veľmi je pripravený a roztúžený. S hlasným vzdychnutím mu ovíjam paže okolo krku.   „Teraz si ťa vezmem, Anastasia,“ povie zastrene a ja sa v reakcii na to napnem v bokoch a natlačím sa k nemu ešte viac, celá lačná sa o neho trieť. Z hrdla sa mu derie hlboké zamumlanie, dvíha ma o niečo vyššie a rozopína si zips.   „Poriadne sa chyť, miláčik,“ povie. Ako nejakým kúzlom odniekiaľ vyčaruje plastový balíček a podrží mi ho pred ústami. Chytím ho medzi zuby a on zatiahne, takže ho spoločne trháme.   „Poslušné dievča.“ Kúsok ustúpi, aby si nasadil kondóm. „Bože, nemôžem sa dočkať, až tých šesť dní uplynie,“ precedí a uprie na mňa zmyselný pohľad. „Dúfam, že nemáš k týmto nohavičkám osobný vzťah.“ Cítim, ako ich svojimi obratnými prstami napína a trhá, až mu jednoducho zmiznú pod rukami. Krv mi divoko klokoče v žilách. Nemôžem chytiť dych, dusí ma číra žiadostivosť.   Jeho slová sú ako droga, všetka moja úzkosť, nahromadená počas dňa, je momentálne zabudnutá. Sme tu len my dvaja a robíme to, čo nám ide najlepšie. Bez toho aby uhol pohľadom z mojich očí, pomaly do mňa vniká. Telo sa mi napína do luku, hlava sa zakláňa a ja zatváram oči, aby som si vychutnala ten pocit – mať ho vo vnútri. Sťahuje sa späť a potom sa znovu vracia, tak pomaly, tak znamenite. Zavzdychám.   „Si moja, Anastasia,“ šepká mi do pokožky na krku.   „Som. Iba tvoja. Kedy to už konečne pochopíš?“ dostávam zo seba.   Hlasno zavzdychá a začína sa hýbať, naozaj hýbať. A ja sa poddávam jeho neúprosnému rytmu, vychutnávam si každý jeho pohyb, tam i späť, jeho prerývaný dych a aj to, že ma potrebuje – tak ako ja jeho.   Vďaka tomu sa cítim mocná a silná, chcená a milovaná – milovaná tým očarujúcim komplikovaným mužom, ktorého na revanš tiež milujem, celým svojím srdcom. Pohybuje sa s rastúcou intenzitou, prerývaný dych mu hrubne, pre neho som len ja, pre mňa len on.   „Ach, miláčik!“ zastoná. Jeho zuby ma škriabu po hrane sánky a ja sa mu od rozkoše rozplývam v náručí. Mocne ma zovrie a znehybnie. Nasleduje ma a šepká pritom moje meno.      Teraz, keď je unavený a upokojený, zľahka ma bozkáva a dych sa mu spomaľuje. Zapretý o stenu výťahu ma podopiera a naše čelá sú vzájomne pritlačené k sebe. Telo mám ako z gumy, zoslabnuté a príjemne uspokojené predchádzajúcim vyvrcholením.   „Och, Ana,“ prehovorí. „Ja ťa tak strašne potrebujem!“ Vtlačí mi bozk na čelo.   „Aj ja teba, Christian.“   Púšťa ma, upravuje mi sukňu a zapína dva gombíky na mojej blúzke. Potom vyťukáva na klávesnici číselný kód a výťah sa znovu dáva do pohybu. Trhne ním a ja ho inštinktívne chytím za plece.   „Taylor sa bude čudovať, kde sme,“ pôžitkársky sa na mňa škerí.   Uhládzam si prstami vlasy v márnej snahe upraviť ich práve osúložený zjav, potom to však vzdávam a viažem si ich do chvosta.   „To je dobré,“ usmeje sa na mňa, keď si zapína zips a vkladá kondóm do vrecka nohavíc.   Už zase vyzerá ako stelesnenie amerického podnikateľa, a pretože jeho vlasy pôsobia práve osúloženým dojmom väčšinu času, nepoznať na ňom nič. Okrem toho, ako sa usmieva – uvoľnene, s očami iskriacimi chlapčenským šarmom. To sa dajú všetci muži tak ľahko udobriť?   Keď sa dvere otvoria, zisťujeme, že Taylor už na nás skutočne čaká.   „Problém s výťahom,“ prehodí Christian, keď vystupujeme, a ja sa nedokážem ani jednému z nich pozrieť do očí. Len chvatne prechádzam cez dvojkrídlové dvere a potom hneď do jeho spálne, aby som si našla novú bielizeň.      Keď sa vrátim, Christian má vyzlečené sako, sedí pri raňajkovom bare a rozpráva sa s pani Jonesovou. Tá sa na mňa vľúdne usmeje a položí pred nás dva taniere vriaceho jedla. Hmm, vonia to úžasne – coq au vin, ak sa nemýlim.   „Dobrú chuť, pán Grey, Ana,“ popraje nám a necháva nás s tou dobrotou osamote.   Christian vyloví z chladničky fľašu bieleho a pri jedle mi rozpráva o tom, ako veľmi pokročil vo vylepšovaní solárneho telefónu. Pútavo a vzrušene mi opisuje celý ten projekt a ja si uvedomujem, že jeho deň nebol zasa taký úplne beznádejný.   Pýtam sa ho na jeho nehnuteľnosti. S úškrnom mi prezrádza, že jediné, ktoré vlastní, sú tie v New Yorku a Aspene… a v Escale. Nič iné.   Po jedle odkladám jeho aj svoj tanier do drezu.   „Nechaj to tak. Gail to urobí,“ zarazí ma. Obzerám sa a zisťujem, že na mňa upiera sústredený pohľad. Zvyknem si vôbec, že po mne niekto upratuje?   „Tak, teraz, keď ste trochu povoľnejšia, slečna Steelová, mohli by sme si pohovoriť o tom dnešku?“   „Mám dojem, že ste to vy, kto je povoľnejší. A myslím, že sa mi ako vašej krotiteľke darí celkom dobre.“   „Mojej krotiteľke?“ odfrkne si pobavene. Keď prikývnem, zamyslene zmraští čelo. „Áno. Tou pravdepodobne si, Anastasia.“   „S Jackom si mal pravdu,“ priznávam, teraz už vážne, a nakláňam sa nad kuchynskú linku. Pokúšam sa odhadnúť jeho reakciu. Christianovi hrubne výraz a tvrdne pohľad.   „Skúsil na teba niečo?“ zašepká smrteľne pokojne.   Zavrtím hlavou, aby som ho uspokojila. „Nie, a ani neskúsi, Christian. Dnes som mu povedala, že si môj priateľ, a on sa hneď stiahol.“   „Vieš to iste? Mohol by som toho kreténa vykopnúť.“ Mračí sa na mňa.   Povzdychnem si, povzbudená pohárom vína. „Christian, musíš ma nechať vybojovať moje vlastné bitky. Nemôžeš sa sústavne snažiť predvídať, čo urobím, a potom ma pred tým chrániť. To je hrozne zväzujúce. Ak sa mi budeš neustále miešať do takých vecí, nikdy sa nepoučím, nezískam žiadne skúsenosti. Potrebujem trochu slobody. Mne by napríklad nikdy ani nenapadlo, aby som sa plietla do tvojich záležitostí.“   Zmätene zažmurká. „Ja iba chcem, aby si bola v bezpečí, Anastasia. Keby sa ti niečo stalo, tak…“ stíchne.   „Viem, chápem, prečo ti toľko záleží na tom, aby si ma ochránil. A časť môjho ja to miluje. Viem, že keby som ťa niekedy potrebovala, budeš tu pre mňa, rovnako ako ja pre teba. Ale ak máme mať nádej na nejakú spoločnú budúcnosť, musíš mi dôverovať a veriť môjmu úsudku. Áno, niekedy sa pomýlim, budem robiť chyby, ale tým sa budem učiť.“   Sústredene ma sleduje. Jeho výraz je taký znepokojený, že ma prinúti obísť solitér, ktorý nás delí, a vkliniť sa mu medzi nohy zapreté dolu o barovú stoličku. Chytím ho za ruky, položím si ich okolo pása a objímem ho okolo krku.   „Nesmieš sa mi miešať do kariéry, Christian. To nie je správne. Nepotrebujem, aby si sa zjavoval ako rytier na bielom koní a zachraňoval ma pred zlým drakom. Viem, že chceš mať všetko pod kontrolou a chápem prečo, ale toto jednoducho robiť nemôžeš. Je to nesplniteľná úloha – a ty sa musíš naučiť nechať to tak.“ Dvíham ruku a hladkám ho po tvári, zatiaľ čo on na mňa upiera ten svoj vydesený pohľad. „A ak to dokážeš – ak mi to dopraješ – nasťahujem sa k tebe,“ dodávam zmierlivo.   Od prekvapenia sa prudko nadýchne. „To by si urobila?!“ ubezpečuje sa v úžase.   „Ako vravím.“   „Ale ty o mne nič nevieš,“ zachmúri sa a odrazu mu hlas znie stiesnene až panicky. Vôbec nie je sám sebou.   „Viem o tebe dosť, Christian. Nič, čo by si mi o sebe povedal, ma už neodradí.“ Zľahka mu prejdem hánkami prstov po tvári. Jeho výraz sa z úzkostlivého mení na neistý. „Len keby si mi dal trochu viac voľnosti,“ prosíkam.   „Ja sa snažím, Anastasia. Jednoducho som sa nemohol len tak nečinne prizerať a nechať ťa odísť do New Yorku s tým… idiotom. Má šialenú povesť. Žiadna z jeho stážistiek nevydržala viac ako dva mesiace a nikdy vo firme dlhšie nezostali. Toto pre teba nechcem, miláčik,“ vzdychne si. „Nechcem, aby sa ti čokoľvek stalo. Už len tá predstava ma desí. Nemôžem ti sľúbiť, že nebudem zasahovať, najmä keď si budem myslieť, že si v ohrození.“ Odmlčí sa a naberá si dôkladnú porciu vzduchu do pľúc.   „Milujem ťa, Anastasia. A urobím všetko, čo je v mojich silách, aby som ťa ochránil. Už si bez teba svoj život nedokážem predstaviť.“   Môj ty bože! Ohromene na neho zízam – ja, moja vnútorná bohyňa aj moje podvedomie.   Tie dve malé slovíčka. Môj svet ustáva v pohybe, vychyľuje sa zo svojej osi a začína sa otáčať okolo novej. A ja si ten okamih vychutnávam, vpíjam sa do tých nádherných, úprimných sivých očí.   „A ja milujem teba, Christian.“ Načahujem sa k nemu, aby som ho pobozkala, a náš bozk postupne naberá na intenzite.   Taylor nikým nepozorovaný vchádza a odkašle si. Christian sa odo mňa odpútava, zostáva mi však uprene hľadieť do očí. Postaví sa a ruku necháva položenú okolo môjho pása.   „Počúvam!“ vyštekne na Taylora.   „Pani Lincolnová je na ceste hore, pane.“   „Čože?!“   Taylor ospravedlňujúco pokrčí plecami. Christian s povzdychom zakrúti hlavou.   „Tak to ešte bude zaujímavé,“ poznamená a venuje mi odovzdaný, pokrivený úsmev.   Dočerta! Prečo nás tá mizerná ženská nemôže nechať na pokoji?!      
Kapitola 12              „Ty si s ňou dnes hovoril?“ pýtam sa Christiana, keď čakáme, pokiaľ spomínaná vystúpi hore.    „Áno.“   „A čo si jej povedal?“   „Povedal som, že sa s ňou nechceš stretnúť a že tvojim dôvodom rozumiem. Aj to, že sa mi nepáči, keď niečo robí za mojím chrbtom.“ Jeho pohľad je nečitateľný, nedáva najavo vôbec nič.   To áno. „A čo ona na to?“   „V podstate to zmietla zo stola tak, ako to vie len ona.“ V grimase skriví pery.   „Prečo teda myslíš, že je teraz tu?“   „Nemám najmenšie tušenie,“ mykne plecami.   Taylor znovu vstupuje do veľkej izby. „Pani Lincolnová,“ ohlasuje ju.   A ona vchádza… Prečo len je taká sakramentsky atraktívna? Je celá v čiernom, vypasované džínsy, tričko, ktoré podčiarkuje jej perfektnú postavu, a hriva svetlých lesklých vlasov.   Christian si ma pritiahne bližšie k sebe. „Elena,“ zdraví ju tak akosi neurčito.   Ona v šoku hľadí na mňa, úplne ohromená. Zažmurká a potom odniekiaľ vyloví svoj príjemný hlas: „Ospravedlňujem sa. Neuvedomila som si, že by si mohol mať spoločnosť, Christian. Je pondelok,“ hovorí, akoby to objasňovalo, prečo je tu.   „Priateľka,“ upozorňuje ju Christian na vysvetlenie a s úškrnom skláňa hlavu k plecu.   A ona pomaly rozťahuje pery v oslňujúcom, láskyplnom úsmeve, mierenom priamo na neho. Tak to mi na pokoji práve nepridáva.   „No iste. Ahoj, Anastasia. Naozaj som netušila, že tu budeš. Viem, že so mnou nechceš hovoriť. A akceptujem to.“   „Skutočne?“ poviem ticho a vyzývavo si ju zmeriam, čím oboch prekvapím.   S ľahko zachmúreným výrazom postupuje ďalej do izby.   „Skutočne, už mi to došlo. A nie som tu, aby som sa stretla s tebou. Ako som už povedala, Christian nemáva spoločnosť cez týždeň,“ odmlčí sa. „Mám nejaký problém a potrebujem sa s ním o tom porozprávať.“   „Vážne?“ Christian sa vystiera. „Dáš si niečo na pitie?“   „Ak môžem prosiť,“ prijíma s vďakou.   Christian odchádza po pohárik, my dve stojíme a rozpačito na seba pozeráme. Ona sa pohráva s veľkým strieborným prsteňom na prostredníku a ja premýšľam, kam s očami. Nakoniec mi venuje malý upätý úsmev a ide si sadnúť na jednu z barových stoličiek na samom konci kuchynského ostrovčeka. Očividne to tu pozná veľmi dobre a pohybuje sa tu až priveľmi uvoľnene.   Mám zostať? Mám odísť? Prečo je to také komplikované? Moje podvedomie predvádza tej ženskej svoj najagresívnejší výraz rozzúrenej harpye.   Je toho toľko, čo by som jej chcela povedať, a nič z toho by nebolo pekné. Lenže ona je Christianova kamarátka, jeho jediná kamarátka. A tak, napriek všetkej nenávisti, ktorú k nej cítim, sa jednoducho správam slušne. Christian nalieva víno do našich pohárov a sadá si k baru medzi nás. Vari on necíti, ako zvláštne to celé pôsobí?   „Čo sa deje?“ pýta sa jej.   Elena po mne strelí nervóznym pohľadom a Christian ma chytí za ruku.   „Anastasia je teraz súčasťou môjho života,“ odpovedá mäkko na jej tichú otázku a zľahka mi stisne dlaň. Ja sa červenám a moje podvedomie sa na Christiana žiarivo usmieva. Grimasa harpye upadla do zabudnutia.   Jej výraz sa vyhladzuje, akoby sa s ním o ten pocit delila. Akoby ju to tešilo. To hádam nie je pravda, ja tej ženskej nerozumiem a cítim sa v jej blízkosti podráždene a nepohodlne.   S povzdychom sa zahniezdi a posunie sa na kraj barovej stoličky, vyzerá pritom napäto. Nervózne sa zahľadí na svoje ruky a začne znovu zúrivo krútiť strieborným prstienkom na prostredníku, stále dookola.   Bože, čo to s ňou je? Je to mojou prítomnosťou? To na ňu mám až taký vplyv? Pretože – ja sa cítim rovnako, nechcem, aby tu bola. Zhlboka sa nadýchne, a potom sa vzpriamene zahľadí Christianovi do očí.   „Niekto ma vydiera.“   No, dofrasa. Toto som z jej úst teda nečakala. Christian stuhne. Žeby niekto na tú jej záľubu v bití a trtkaní nedospelých chlapcov prišiel? Musím zápasiť s vlnou zhnusenia a hlavou mi blesne príslovie o džbáne a uchu. Moje podvedomie si v škodoradostnom geste mädlí ruky. Dobre jej tak!   „Ako?!“ zhrozí sa Christian.   Ona siahne do svojej obrovskej značkovej kabelky z lakovanej kože, vyťahuje z nej akýsi papier a podáva mu ho.   „Polož to a rozlož,“ ukáže Christian bradou na roh barovej dosky. „Ty sa toho nechceš dotýkať?“   „Nie. Odtlačky.“   „Christian, veď vieš, že s tým nemôžem ísť na políciu.“   Prečo to ešte počúvam? Kurví azda ďalšieho mladého chudáčika?   Ona mu ten papier rozkladá a on sa nakláňa, aby si ho prečítal.   „Chcú len päťtisíc dolárov,“ poznamenáva Christian skoro neprítomne. „Máš nejakú predstavu, od koho to môže byť? Niekto z komunity?“   „Nie,“ povzdychne si ona tým svojím mäkkým príjemným hlasom. „Linc?“   Linc? Kto je Linc?   „Čo? Po takom dlhom čase? To si nemyslím,“ zahundre ona.    „Vie o tom Isaac?“   „Nezverila som sa mu.“    Kto je Isaac?!   „Myslím, že by o tom mal vedieť,“ radí jej Christian ticho. Ona zavrtí hlavou, a ja zrazu viem, že ruším. A že už to ďalej nechcem počúvať. Pokúšam sa vyvliecť dlaň z Christianovho zovretia, ale on ma stlačí ešte pevnejšie a obracia sa, aby sa na mňa pozrel.   „Čo je?“ zisťuje.   „Som unavená. Myslím, že pôjdem do postele.“ Pátravo sa mi zahľadí do očí, hľadá v nich… čo? Nesúhlas? Súhlas? Odpor? Zachovávam si taký neutrálny výraz, aký len dokážem udržať. „Tak fajn,“ povie. „Nezdržím sa dlho.“   Púšťa ma a ja sa postavím. Ona ma ostražito sleduje. S pevne zovretými perami jej pohľad vrátim, snažím sa vyzerať nezúčastnene.   „Dobrú noc, Anastasia,“ pousmeje sa.   „Dobrú noc,“ utrúsim a z môjho hlasu sa šíri chlad. Zvrtnem sa na odchod. Je to pre mňa príliš napätá situácia. Kým opúšťam miestnosť, oni pokračujú v konverzácii.   „Myslím, že toho nie je veľa, čo by som mohol urobiť, Elena,“ prehovorí Christian. „Ak je to otázka peňazí,“ odmlčí sa. „Mohol by som požiadať Welcha, aby trochu pátral.“   „To nie, Christian, len som sa potrebovala niekomu zveriť,“ odmieta.   Len čo som preč z miestnosti, počujem, ako hovorí: „Vyzeráš veľmi šťastný.“   „To aj som,“ odpovedá Christian.   „Zaslúžiš si to.“   „Prial by som si, aby to tak bolo.“   „Christian,“ napomína ho.   Na mieste skameniem a nastražím uši. Nemôžem si pomôcť. „Vie, ako negatívne o sebe zmýšľaš? Pozná všetky tvoje problémy?“   „Pozná ma lepšie než ktokoľvek iný.“   „Au! To bolelo.“   „Je to pravda, Elena. S ňou sa nemusím na nič hrať. A myslím to vážne, nechaj ju na pokoji.“   „Čo má za problém?“   „Teba… To, čo sme robili. Čo medzi nami bolo. Nerozumie tomu.“   „Tak jej to vysvetli.“   „Je to minulosť, Elena, prečo by som ju mal zaťažovať podrobnosťami o našom zbabranom vzťahu? Ona je taká dobrá a láskavá a nevinná a nejakým zázrakom ma miluje.“   „To nie je žiadny zázrak, Christian,“ podpichuje ho priateľsky. „Ver si trochu. Ty si terno. Koľkokrát už som ti to hovorila? A ona sa zdá byť sympatická, okrem iného. A silná. Ako niekto, kto ťa zvládne.“   Christianovu odpoveď nepočujem. Takže som silná, hej? Určite sa tak necítim.   „Nechýba ti to?“ nadhodí ona.    „Čo?“   „Tvoja herňa.“ Prestávam dýchať.   „Do toho ti, dočerta, nič nie je!“ oborí sa na ňu Christian. No teda…   „Tak prepáč,“ odfrkne ona.   „Myslím, že už by si mala radšej ísť. A prosím ťa, nabudúce zavolaj, skôr než sa objavíš.“   „Christian, naozaj ma to mrzí,“ upokojuje ho a tentoraz poznať, že to myslí vážne. „Odkedy si taký citlivý?“ rypne si doňho.   „Elena, my dvaja máme obchodný vzťah, z ktorého obaja neuveriteľne profitujeme. Nechajme to tak. To, čo medzi nami bolo, je súčasťou minulosti. Anastasia je moja budúcnosť a tú ja nehodlám akýmkoľvek spôsobom ohrozovať, takže sa na to vykašli.“   Jeho budúcnosť!   „Iste.“   „Pozri, je mi vážne ľúto, že máš problémy. Možno by si to mohla jednoducho ignorovať a počkať, či nefabulujú,“ pokračuje Christian o niečo miernejšie.   „Nechcem ťa stratiť, Christian.“   „Nepatrím ti, aby si ma mohla stratiť,“ štartuje po nej znova.    „Tak som to nemyslela.“   „A ako si to teda myslela?“ Je odmeraný a hnevá sa.   „Počuj, ja sa s tebou nechcem hádať. Tvoje priateľstvo pre mňa znamená veľa. Budem sa od Anastasie držať ďalej. Ale som tu, keby si ma potreboval. Vždy budem.“   „Anastasia si myslí, že si ma minulú sobotu videla. Ale ty si mi iba volala a to je všetko. Prečo si jej tvrdila opak?“   „Chcela som, aby vedela, ako biedne si na tom bol, keď ťa opustila. Nechcem, aby ti ublížila.“   „Ona to vie. Sám som jej to povedal. Prestaň sa do toho pliesť. Úprimne, správaš sa ako nejaká sliepka,“ vyčíta jej skoro rezignovane a ona sa zasmeje, ale tak akosi smutne.   „Viem. Ospravedlňujem sa. Ty vieš, že mi na tebe záleží. Nikdy by som si nepomyslela, že sa nakoniec zamiluješ, Christian. A naozaj ma to teší. Lenže neznesiem pomyslenie na to, že by ti mohla ublížiť.“   „Ja to risknem,“ vyhlási Christian stroho. „Si naozaj presvedčená o tom, že nechceš, aby si na to Welch posvietil?“   Ona si sťažka povzdychne. „Vlastne by to nemuselo byť na škodu.“   „Fajn. Ráno mu zavolám.“   Stojím a počúvam to ich hašterenie a usilujem sa urovnať si to v hlave. Vyzerá to, že sú priatelia, ako tvrdí Christian. Len priatelia. A jej na ňom záleží, možno až priveľmi. Ale komu by na ňom nezáležalo, z tých, čo ho naozaj poznajú?   „Ďakujem, Christian. A prepáč. Nechcela som vás obťažovať. Už pôjdem. A nabudúce zavolám.“   „Dobre.“   Ona odchádza! Dofrasa! Prudko cupitám halou do Christianovej spálne a sadám si na posteľ. Christian vstupuje o pár minút neskôr.   „Už odišla,“ hlási opatrne a pritom odhaduje, ako zareagujem.   Pozriem naňho a snažím sa nejako sformulovať to, čo poviem. „Povieš mi o nej všetko? Usilujem sa pochopiť, prečo si myslíš, že ti pomohla.“ Odmlčím sa, aby som si poriadne premyslela ďalšiu vetu. „Ja ju neznášam, Christian. Myslím si, že sa na tebe pekne podpísala. Veď ani nemáš žiadnych priateľov. To ti ich zakazovala?“   Vzdychne si a prehrabe si rukou vlasy.   „Čo o nej, doparoma, ešte chceš vedieť? Mali sme dlhodobý pomer, dosť často zo mňa vymlátila to svinstvo a ja som ju trtkal všetkými možnými spôsobmi, aké si ani nedokážeš predstaviť. Koniec príbehu.“   Blednem. Dopekla, on je vytočený – kvôli mne. Vydesene zažmurkám. „Prečo sa tak hneváš?“   „Pretože všetky tie sračky sú PREČ!“ skríkne a zabodne sa do mňa pohľadom. Podráždene zafuní a zavrtí hlavou.   Krvi by sa vo mne nedorezal. Pozorujem si ruky zopnuté v lone. Veď ja tomu chcem len porozumieť.   Sadá si ku mne. „Čo chceš vedieť?“ pýta sa vyčerpane.   „Nemusíš mi to hovoriť. Nechcela som sa ti miešať do súkromia.“   „Anastasia, tak to nie je. Ja o tom svinstve jednoducho nerád hovorím. Celé roky som žil v bubline, nič sa ma nedotýkalo, nikomu som sa nemusel spovedať. Len ona tu pre mňa vždy bola. A teraz sa moja minulosť prelína s budúcnosťou takým spôsobom, aký by som nikdy nepovažoval za reálny.“   Zdvihnem k nemu zrak a on sa na mňa zahľadí s očami doširoka roztvorenými.   „Nikdy som si ani nepomyslel, že by som s niekým mohol mať nejakú budúcnosť, Anastasia. Dávaš mi nádej a nútiš ma premýšľať nad najrôznejšími scenármi.“ Stíchne.   „Počúvala som,“ zašepkám a znovu upriem pohľad na svoje ruky.   „Čo? Ten náš rozhovor?“   „Áno.“   „A?“ povie odovzdane.    „Záleží jej na tebe.“   „Hej, záleží. A mne na nej – svojím spôsobom, ale ani zďaleka sa to nepribližuje tomu, čo cítim k tebe. Ak ti ide o toto.“   „Ja nežiarlim!“ vyhŕknem, urazená tým, že si to myslí – alebo žiarlim? No, márnosť šedivá. Možno, že áno. „Takže ju nemiluješ,“ zahundrem.   Znovu zafuní. Je fakt vytočený. „Kedysi dávno som si myslel, že áno,“ precedí.   Aha. „Keď sme boli v Georgii… vravel si, že už nie.“   „To súhlasí.“ Zamračím sa.   „Vtedy som už miloval teba, Anastasia,“ zašepká. „Ty si jediná osoba, kvôli ktorej som precestoval tritisíc míľ, len aby som ju videl.“ Môj ty…   Ja tomu nerozumiem. Vtedy ma ešte stále chcel ako subku. Nechápavo sa zamračím.   „To, čo k tebe cítim, je veľmi odlišné od toho, čo som kedy cítil k Elene,“ dodáva na vysvetlenie.   „A kedy si to zistil?“   Mykne plecami. „Iróniou osudu to bola Elena, kto ma na to upozornil. To ona ma nabádala, aby som letel do Georgie.“   Ja som to vedela! Vedela som to už v Savannah. Nehybne naňho pozerám.   Čo si z toho mám vyvodiť? Možno, že ona je naozaj na mojej strane a len sa bojí, aby som mu neublížila. To pomyslenie ma skľučuje. Nikdy by som mu nechcela ublížiť. V tom má tá ženská pravdu – už sa mu ublížilo až dosť.   Možno nebude zase taká zlá. Potrasiem hlavou. Neschvaľujem ten ich vzťah. Nesúhlasím s ním. Áno, presne tak. Ona je pokrivená povaha, ktorá zneužila zraniteľného adolescenta a ukradla mu dospievanie, nech si Christian tvrdí, čo chce.   „Takže ty si po nej túžil. Keď si bol mladší.“   „Áno.“ Och.   „Veľa ma toho naučila. Naučila ma, že si mám veriť.“ Aha.   „Ale tiež z teba vytĺkala to svinstvo.“    Zasnene sa pousmeje. „Áno, to robila.“   „A tebe sa to páčilo.“   „Vtedy áno.“   „Tak veľmi, že si to potom chcel robiť ostatným?“   Jeho oči nadobúdajú vážnosť a rozširujú sa. „Presne tak.“   „A ona ti s tým pomohla?“   „Áno.“   „Robila ti subku?“   „Áno.“   Prepána. „A ty očakávaš, že ju budem mať rada?!“ Môj hlas je ako žiletka, tenký a ostrý.   „Nie. Aj keď by mi to sakramentsky uľahčilo život,“ prehodí opatrne. „Chápem tvoju rezervovanosť.“   „Rezervovanosť?! Ježiši, Christian – keby to bol tvoj syn, ako by si sa cítil?“   Zažmurká, akoby tak celkom nerozumel mojej otázke. A potom sa zamračí.   „Nemusel som s ňou byť. Bola to aj moja voľba, Anastasia,“ povie ticho.   Toto k ničomu nevedie. „Kto je Linc?“   „Jej exmanžel.“   „Lincoln Timber?“   „Presne tak.“   „A Isaac?“   „Jej súčasný submisív.“ Ale nie.   „Má okolo dvadsaťpäť, Anastasia. A vieš ako – je plnoletý, dávno dospelý,“ vysvetľuje rýchlo, pretože veľmi správne vyhodnotil môj znechutený výraz.   Začervenám sa. „Rovnako starý ako ty,“ poviem.   „Pozri, Anastasia, ako som už povedal aj jej, ona je súčasťou mojej minulosti. Ty si moja budúcnosť. Nenechaj ju, aby sa stavala medzi nás, prosím. A úprimne, táto téma ma už fakt unavuje. Idem niečo robiť.“ Postaví sa a znova sa na mňa zahľadí. „Už to nechaj tak. Prosím.“   Vzdorovito mu vraciam pohľad.   „A skoro by som zabudol,“ ešte dodáva. „Už ti priviezli auto. Je v garáži. Taylor má kľúče.“   To naozaj?… Ten saab? „Môžem si ho zajtra vziať?“   „Nie.“   „Prečo nie?“   „Ty vieš prečo. Iba ti chcem pripomenúť – ak zase mieniš opustiť kanceláriu, láskavo mi o tom povedz. Sawyer tam bol a sledoval ťa. Zdá sa, že ti nemôžem veriť, keď tvrdíš, že sa o seba postaráš.“ Mračí sa na mňa a ja sa kvôli nemu cítim ako rozmaznané dieťa – už zasa. Tak rada by som s ním práve toto chcela rozobrať, lenže on je teraz taký dopálený kvôli Elene, že ho nechcem nahnevať ešte viac. Ale aj tak si neodpustím jednu poznámku: „Zdá sa, že ani ja nemôžem veriť tebe,“ prsknem. „Mohol si mi povedať, že ma Sawyer sleduje.“   „Chceš sa azda pohádať aj pre toto?!“ oborí sa na mňa.   „Nevšimla som si, že by sme sa hádali. Bola som v tom, že spolu komunikujeme,“ precedím podráždene.   Na chvíľku zatvára oči, akoby sa usilovne snažil nadobudnúť pokoj. Preglgnem a znepokojene ho sledujem. Kriste, toto sa môže zvrhnúť kamkoľvek.   „Musím pracovať,“ povie potom potichu a opúšťa miestnosť.   Pomaly vydýchnem. Ani som si neuvedomila, že zadržiavam dych. Hodím sa do postele na chrbát a pozerám do stropu.   Mohli by sme spolu my dvaja niekedy viesť normálny dialóg, bez toho aby sa to skončilo hádkou? Je to vyčerpávajúce.   Skrátka, ešte sa málo poznáme. Naozaj sa k nemu chcem nasťahovať? Dokonca ani netuším, či by som mu mala k práci urobiť čaj alebo kávu. Mala by som ho pri nej vôbec rušiť? Nemám predstavu o tom, čo má rád a čo nie.   Celá tá záležitosť s Elenou už ho evidentne otravuje – a má pravdu, mala by som sa pohnúť z miesta. Nechať to plávať. No, aspoň nečaká, že z nás budú kamarátky, a ona už na mňa hádam prestane naliehať kvôli tej schôdzke.   Vstanem z postele a podídem ku oknu. Odomknem balkónové dvere, otvorím ich a pomaly kráčam k zasklenému zábradliu. Tá jeho transparentnosť je znepokojujúca. Vzduch tu hore je veľmi chladný a svieži.   Pozorujem, ako sa v ňom mihotajú svetlá Seattlu. Christian je tu od všetkého taký odtrhnutý, v tej svojej pevnosti. Nikomu sa tu nezodpovedá. To je ako naschvál, práve keď mi povie, že ma ľúbi, musíme preberať všetky tie šialenosti ohľadom tej strašnej ženskej. Prevrátim nad tým oči. Jeho život je taký komplikovaný! On je komplikovaný.   S ťažkým povzdychom a posledným pohľadom na Seattle, ktorý je rozprestretý ako nejaké zlatisté rúcho pri mojich nohách, sa rozhodnem, že zavolám Rayovi. Už som s ním nehovorila celú večnosť.   Ako zvyčajne je to krátky rozhovor, pri ktorom ma ubezpečil, že je v poriadku a že ho ruším pri dôležitom zápase.   „Dúfam, že máte s Christianom pohodu,“ zaujíma sa akoby mimochodom. Viem, že sa pýta, aby prejavil záujem, ale naozaj sa o tom rozprávať nechce.   „Hej. Sme v pohode.“ Tak nejako. A navyše, sťahujem sa k nemu. Aj keď sme to ešte nenaplánovali.   „Mám ťa rada, ocko.“   „Aj ja teba, Annie.“   Položím a pozriem sa na hodinky. Ešte je len desať. Kvôli tej našej diskusii sa cítim taká zvláštne napätá a nepokojná.   Dám si rýchlu sprchu a v spálni sa potom rozhodnem, že si oblečiem jednu z nočných košieľok, ktoré pre mňa obstarala Caroline Actonová z Nieman Marcusa. Christian vždy frfle na tričká, čo mu vyťahujem na spanie. Celkovo sú tu tri nočné úbory. Vyberám si ružovkastú košieľku a prevliekam si ju cez hlavu. Keď mi schádza dolu po tele, jej látka mi kĺže po pokožke, láska ju a prilieha k nej. Je to luxusný pocit – najjemnejší a najtenší satén. No, pozrime sa! V zrkadle vyzerám ako nejaká filmová hviezda z tridsiatych rokov. Je to dlhé, elegantné a v mojom prípade veľmi nezvyčajné.   Ešte si vezmem vhodný župan a rozhodnem sa, že si pohľadám nejakú knihu v knižnici. Mohla by som si jednoducho vziať iPad – lenže práve teraz mám chuť na pohodlie a autenticitu skutočnej knihy. Christiana nechám na pokoji. Možno sa mu dobrá nálada vráti, až skončí s prácou.   Christianova knižnica oplýva nepreberným množstvom titulov. Len prejsť ich názvy by mi trvalo celé veky. Príležitostne pokukujem po biliardovom stole a do tváre sa mi ženie horúčava, keď si vybavujem náš predchádzajúci večer. S úsmevom zisťujem, že to pravítko ešte stále leží na podlahe. Zdvíham ho a skusmo sa ním plesnem do dlane. Au! To štípe.   Prečo preňho nie som schopná prijať viac bolesti? Skľúčene odkladám pravítko na stôl a pokračujem v hľadaní dobrého čítania.   Väčšina kníh sú prvé vydania. Ako len mohol zhromaždiť takú zbierku za taký krátky čas? Možno má Taylor v náplni práce aj nákup kníh. Vyberám si Rebeccu od Daphne Du Maurierovej. Už dlho som ju nečítala. Uvelebím sa v jednom z kresiel a už s prvým riadkom sa mi na tvári objavuje spokojný úsmev.         Včera v noci sa mi zdalo, že idem znovu do Manderlay…         Prebúdzam sa, keď ma Christian dvíha do náručia.   „Ahoj,“ zdraví ma ticho, „zaspala si. Nemohol som ťa nájsť.“ S tvárou zaborenou v mojich vlasoch ma odnáša späť do spálne. Ospalo mu dávam ruky okolo krku a vdychujem jeho vôňu – je taká príjemná. Ukladá ma do postele a prikrýva.   „Spi, miláčik,“ zavrní a pritlačí mi pery na čelo.      Precitám náhle, prebúdza ma znepokojujúci sen. Chvíľu som dezorientovaná a pristihnem sa, ako s úzkosťou kontrolujem priestor pri nohách postele, ale nikto tam nie je. Z veľkej izby ku mne doliehajú ladné tóny zložitej klavírnej skladby.   Koľko je hodín? Mrknem sa na budík na rádiu – dve ráno. Išiel vôbec Christian spať? Vymotám si nohy zo župana, ktorý mám ešte stále na sebe, a škriabem sa z postele.   Prichádzam do veľkej izby, kde zostávam v tieni a počúvam. Christian je úplne ponorený do hudby. Vyzerá v bezpečí, chránený vo svojej svetelnej bubline. A motív, ktorý práve hrá, je pekný, melodický – jeho pasáže znejú povedome a zároveň veľmi prepracovane. On je vážne dobrý. Prečo ma to zakaždým tak prekvapí?   Celý ten výjav však vyzerá trochu inak a ja si uvedomujem, že krídlo klavíra je zatvorené, takže vidím rovno na neho. Vzhliadne a naše oči sa stretávajú, v jeho sivých sa jemne odráža rozptýlené svetlo lampy. Hrá ďalej bez toho, že by sa akokoľvek zastavil, a ja pomaly kráčam jeho smerom. Jeho oči ma nasledujú, hltajú ma a ich žiara sa tým znásobuje. Keď som pri ňom, prestáva hrať.   „Prečo si prestal? Bolo to nádherné.“   „Tušíš vôbec, ako lákavo práve v tejto chvíli vyzeráš?“ pýta sa mäkko.   Aha, preto.   „Poď do postele,“ zašepkám. Oči sa mu rozsvietia ešte viac, keď ku mne načiahne ruku. Chytím sa jej a on ňou nečakane trhne, takže mu padám do lona. Ovíja okolo mňa ruky a túli sa mi ku krku za uchom, až ma z toho príjemne šteklí pozdĺž chrbtice.   „Prečo sa hádame?“ zašepká a škrabne ma zubami na lalôčiku.   Pri všetkých svätých. Srdce mi vynecháva jeden úder a potom začína splašene tĺcť, rozlieva mi horúčavu po celom tele.   „Pretože sa vzájomne spoznávame a ty si tvrdohlavý a popudlivý a náladový a komplikovaný,“ šepkám prerývane a skláňam hlavu, aby som mu poskytla lepší prístup ku krku. Prechádza mi po ňom nosom a ja cítim, ako sa pritom usmieva.   „Presne taký som, slečna Steelová. Je zázrak, že ma dokážeš vystáť.“ Začína mi jemne hryzkať ucho a mne pritom uniká tichý ston. „Je to vždy také?“ vzdychne si.   „Nemám najmenšie tušenie.“   „Ja tiež nie.“ Potiahne za opasok župana, ktorý sa otvára, a on mi rukou schádza po tele dolu, cez prsia. Vnímam, ako mi vďaka jeho jemným dotykom a pnutiu saténu tvrdnú bradavky. Pokračuje ďalej, k môjmu pásu a ďalej, na bok.   „Dotýkať sa ťa cez túto látku je luxus, dokonca všetko vidím – aj toto.“ Zalapám po dychu, keď ma cez košieľku jemne zaťahá za chĺpky. Do druhej ruky si v mojom zátylku naberá hrsť vlasov. Ťahom mi zakláňa hlavu a bozkáva ma… Jeho jazyk mi preniká do úst s naliehavou neústupnou potrebou. Ja v reakcii na to zastonám a v dlani láskam tú milovanú tvár. Rukou mi pomaly sunie košieľku hore, mučivo pomaly, až kým v nej nezovrie môj zadok, a potom schádza nechtom palca po vnútornej strane môjho stehna.   A zrazu ma prekvapuje tým, že sa zodvihne a vysadí ma na klavír. Chodidlá mi pristávajú na klávesoch a vylúdia z nich neharmonické drsné tóny. Christian stúpa rukami po mojich nohách až ku kolenám, ktoré vzápätí roztvára. Potom ma chytí za ruky.   „Polož sa,“ prikáže mi a pridrží ma za ne, kým si neľahnem na vrchnú dosku klavíra. Je tvrdá a nekompromisne ma tlačí do chrbta. Christian ma púšťa a otvára mi nohy ešte viac, moje prsty pritom zatancujú po klávesoch smerom k nižším i vyšším tónom.   Bože! Viem, čo sa chystá urobiť, a to očakávanie je… Hlasno zavzdychám, keď ma pobozká na vnútornú stranu kolena, odkiaľ si bozkávaním a jemným hryzkaním razí cestičku nahor. A potom vnímam, ako mi hebký satén kĺže po citlivej pokožke, keď mi vyhŕňa košieľku hore. Zapiera sa nohami a struny sa znovu rozoznejú. Keď jeho ústa doputujú až do môjho lona, zatváram oči a odovzdávam sa mu.   A on ma pobozká… práve tam… potom jemne fukne, a keď mi naplno roztiahne stehná, zacítim skúšobné zakrúženie jazyka. Pripadám si taká otvorená – taká vystavená. Drží si ma na mieste, ruky tesne nad mojimi kolenami a jeho jazyk ma neľútostne trýzni, bez zmilovania, nepretržite, neúnavne. Prepínam sa a pohybujem bokmi v rytme, ktorý udáva môj uchvatiteľ. „Ach, Christian, prosím,“ zakvílim.   „Ale nie, miláčik, ešte nie,“ brzdí ma schválne. Už cítim, ako sa vo mne to napätie zbiera, lenže to on takisto a prestáva. „Nie…“ zafňukám.   „Toto je moja odplata, Ana,“ zahundre. „Keď sa budeš so mnou hádať, ja to tvojmu telu nejako vrátim.“ Jemnými bozkmi mi posieva brucho, jeho dlane putujú vyššie po mojich stehnách, hladia, hnetú, mučia. Jazykom krúži okolo môjho pupka, a jeho ruky – a jeho palce… jeho palce… sa ocitajú v mojich slabinách.   „Ach!“ vykríknem, keď do mňa jeden z nich vtlačí. Tým druhým ma začína znova trýzniť, pohybuje ním dookola, zúfalo pomaly. Zvíjam sa pod jeho dotykmi a zdvíham chrbát z klavíra. Je to skoro na nevydržanie.   „Christian!“ zvolám a požieraná vášňou sa vymykám spod vlastnej kontroly.   Zmiluje sa a prestáva. Dvíha mi nohy z klávesov a zatlačí na ne. Zrazu ľahko kĺže ďalej po hladkom veku klavíra a on ma tam hore nasleduje, rýchlo si kľakne medzi moje nohy, aby si nasadil kondóm. Vzoprie sa nado mnou, ja prerývane oddychujem, túžobne naňho hľadím a zisťujem, že je úplne nahý. Kedy sa vlastne vyzliekol?   Opätuje môj uprený pohľad a ja v jeho očiach poznávam úžas, lásku i vášeň. Je to fascinujúce.   „Tak šialene ťa chcem!“ vydýchne. A potom do mňa veľmi pomaly, nádherne vstupuje.      Ležím na ňom, úplne vyčerpaná, rozhodené končatiny mám ťažké a ochabnuté. Panebože. Je oveľa pohodlnejší, než to obrovské piano pod nami. Opatrne, tak aby som sa ho tam inak nedotkla, si opieram tvár o jeho hruď. Nijako neprotestuje, a tak načúvam, ako sa mu upokojuje dych, rovnako ako ten môj. Nežne mi íska vo vlasoch.   „Piješ večer čaj alebo kávu?“ pýtam sa ospanlivo.   „Čo je to za čudnú otázku?“ spýta sa unavene.   „Napadlo mi, že by som ti doniesla do pracovne čaj, ale potom som si uvedomila, že vlastne neviem, čo by si chcel.“   „Aha tak. Večer vodu alebo víno, Ana. Aj keď, možno by som mal skúsiť ten čaj.“   Dlaňou mi teraz rytmicky prechádza hore a dolu po chrbte, láskyplne ma hladí.   „Naozaj sa poznáme veľmi málo,“ zamumlem.   „Ja viem,“ povie a vyznie to pritom tak smutne, že si sadám, aby som naňho videla.   „Čo je?“ zisťujem. Zavrtí hlavou, akoby sa chcel zbaviť nejakej nepríjemnej myšlienky, a vystrie ruku, aby ma pohladil po tvári. Oči má pritom jasné a vážne.   „Ja ťa milujem, Ana Steelová,“ vyzná sa.      Budík sa rozreve ranným dopravným spravodajstvom o šiestej a ja som ním surovo vytrhnutá zo znepokojujúceho sna o plavých a tmavovlasých ženách. Nemôžem si spomenúť, o čom vlastne bol, a ja som aj tak ihneď rozptýlená jednoduchou skutočnosťou, že sa okolo mňa ako hodvábny šál vinie Christian Grey. Rozstrapatenou hlavou spočíva na mojej hrudi, ruku má opretú o moje prsia, nohu prehodenú cezo mňa a tlačí ma nadol. Stále spí a mne je príliš teplo. Ale ja to nepohodlie ignorujem a váhavo naťahujem ruku, aby som si nechala pretiecť jeho vlasy medzi prstami. Pohne sa. Otvára oči a rozťahuje pery do ospanlivého úsmevu. To nie je možné… aj teraz je očarujúci.   „Dobré ráno, kráska,“ zašepká.   „Dobré ráno, krásavec,“ opätujem mu úsmev. Letmo ma pobozká a vypletá sa zo mňa, dvíha sa na lakťoch a skúma ma pátravým pohľadom.   „Ako si sa vyspala?“ pýta sa.   „Výborne, aj napriek tomu nočnému vyrušeniu.“   Jeho úsmev sa rozširuje. „Hmm. Mňa takto môžeš vyrušiť kedykoľvek.“ Dostávam ďalší ranný bozk.   „A čo ty? Ty si sa vyspal dobre?“   „S tebou vždy spím dobre, Anastasia.“   „Už žiadne nočné mory?“   „Nie.“   Pokrčím čelo a risknem otázku: „O čom sú?“ Mraští obočie a z tváre mu mizne úsmev. Dofrasa – tá moja hlúpa zvedavosť.   „Sú to jednoducho flashbacky z môjho raného detstva, aspoň tak to nazýva doktor Flynn. Niektoré sú veľmi živé, iné menej.“ Klesá mu hlas a tvárou mu preletí neprítomný bolestný výraz. Bezmyšlienkovite mi začína prechádzať prstom po kľúčnej kosti, čím rozptyľuje moju pozornosť.   „Budíš sa s plačom a krikom?“ Hlúpy pokus o zľahčenie situácie.   Obracia ku mne zmätený pohľad. „To nie, Anastasia. V živote som neplakal. Aspoň, čo si pamätám.“ Nasadzuje si sústredený výraz, akoby sa snažil preniknúť do hlbín svojich spomienok. Ale nie – to je na tento ranný čas príliš temné miesto, celkom určite.   „A pamätáš si zo svojho detstva niečo pekné?“ pýtam sa náhlivo, len aby som ho vytiahla späť. Chvíľu sa tvári zamyslene, pritom mi stále kĺže prstom po pokožke.   „Spomínam si, ako tá závislá suka piekla. Pamätám si na tú vôňu. Myslím, že to bola narodeninová torta. Pre mňa. A potom, keď mama s otcom priviezli Miu. A to, ako sa mama bála mojej reakcie, lenže ja som si malú Miu okamžite obľúbil. Moje prvé slovo bolo Mia. A potom si pamätám na svoju prvú hodinu klavíra. Slečna Kathie, moja učiteľka, bola úžasná. A mala koňa.“ Zasnene sa usmeje.   „Povedal si, že ťa tvoja mama zachránila. Ako?“   Vytrhnutý zo zamyslenia sa ku mne vracia pohľadom, sleduje ma ako niekoho, kto nechápe, že jeden a jeden sú dva.   „Osvojila si ma,“ povie jednoducho. „Myslel som si, že je anjel, keď som ju prvýkrát uvidel. Bola celá v bielom a bola taká pokojná a láskavá, keď ma vyšetrovala. Nikdy na to nezabudnem. Keby vtedy povedala nie, alebo Carrick…“ pokrčí plecami a letmo skontroluje čas na budíku. „Toto je trochu ťažká téma na také skoré ráno,“ skonštatuje.   „Len som sľúbila, že sa pokúsim spoznať ťa bližšie.“   „Naozaj, slečna Steelová? Myslel som si, že ste chceli vedieť, či večer pijem kávu alebo čaj,“ zamračí sa. „Keď už sme pri tom, napadá mi jeden spôsob, ako by ste ma mohli spoznať lepšie.“ Veľavravne sa ku mne zdola pritlačí.   „Myslím, že v tomto smere už vás poznám až veľmi dobre.“ Môj hlas znie bohorovne a káravo, čo ho prinúti ten úsmev rozšíriť.   „Vidíš, a ja si zase myslím, že v tomto smere ťa nikdy dosť dobre nepoznám,“ zavrní. „Prebúdzať sa vedľa teba má isté výhody.“ Jeho hlas je ako zamat a sexi až do špiku kostí.   „Vari ty nemusíš vstávať?“ vyletí zo mňa. Ako to robí?   „Dnes ráno nie. A vstávať tu bude len jeden z nás, slečna Steelová.“ Oči sa mu žiadostivo zalesknú.   „Christian!“ V šoku zalapám po dychu. Zrazu vyskočí a ľahne si na mňa. Tlačí ma k posteli, chytá za ruky, dvíha mi ich nad hlavu a začína ma bozkávať na krku.   „Ach, slečna Steelová,“ usmeje sa mi do pokožky, čím mi vysiela po tele slastné brnenie. Rukou putuje dolu po mojom tele a cestou naspäť mi pomaly vyhŕňa nočnú košieľku. „Čo všetko by som s vami chcel robiť,“ zapradie.   A ja som stratená, koniec výsluchu.      Pani Jonesová servíruje raňajky skladajúce sa z omelety so slaninou pre mňa a šunkovej omelety pre Christiana. Sedíme v družnom tichu, bok po boku, pri raňajkovom bare.   „Tak kedy sa stretnem s tým tvojím trénerom Claudom, aby som ho preklepla?“ prehodím. S úsmevom sa na mňa pozrie.   „To záleží na tom, či chceš ísť cez víkend do New Yorku, alebo nie. Ak ho teda nechceš vidieť niektorý deň v týždni skoro ráno. Poviem Andrei, aby prešla jeho rozvrh a dala ti vedieť.“   „Andrei?“   „Mojej asistentke.“   No jasné. „Jedna z tých tvojich mnohých blondín,“ podpichnem ho.   „Nie je moja. Jednoducho pre mňa pracuje. To ty si moja.“   „Aj ja pre teba pracujem,“ utrúsim.   Zasmeje sa, akoby na to zabudol. „No hej, vlastne áno.“ Ten jeho žiarivý, široký úsmev je nákazlivý.   „Možno by ma mohol Claude naučiť kickbox,“ varujem ho posmešne.   „Vážne? Až tak si proti mne veríš?“ pobavene dvíha obočie. „Prijímam výzvu, slečna Steelová.“ Je taký sakramentsky šťastný v porovnaní s tým, akú zlú náladu mal včera po Eleninom odchode. Je to absolútne odzbrojujúce. Možno je to tým sexom… možno, že práve ten mu vlieva optimizmus do žíl.   Kútikom oka mrknem za seba smerom ku klavíru, oživujem si spomienku na minulú noc.   „Zase si otvoril veko klavíra.“   „V noci som ho zavrel, aby som ťa nerušil. Asi to nepomohlo, ale som tomu rád.“ Dvíha kútiky úst v lascívnom úsmeve a zároveň sa púšťa do omelety. Rozpačito mu ten úsmev vraciam.   No, zábavky na klavíri.   Pani Jonesová sa nakláňa a položí predo mňa papierové vrecúško s mojím obedom – takže sa previnilo začervenám. „Na neskôr, Ana. Jete tuniaka?“   „Ale iste. Ďakujem, pani Jonesová,“ venujem jej nesmelý úsmev, ktorý mi zdvorilo vráti a následne odíde z veľkej izby. Mám podozrenie, že preto, aby nám dopriala súkromie.   „Môžem sa ťa na niečo spýtať?“ obraciam sa späť k Christianovi.   Jeho rozjarený výraz ľahko poľavuje. „Samozrejme.“   „A nebudeš sa hnevať?“   „Bude sa to týkať Eleny?“   „Nie.“   „Potom sa hnevať nebudem.“   „Tak, ale teraz mám jednu doplňujúcu otázku.“   „Aha…“   „Ktorá sa jej týka.“   Zagúľa očami. „A akú?“ precedí, teraz už podráždene.   „Prečo sa vždy tak naježíš, keď sa ťa na ňu pýtam?“   „Úprimne?“   Zaškerím sa naňho. „Myslela som, že so mnou vždy hovoríš úprimne.“   „Snažím sa.“   Privriem naňho oči. „To znie ako veľmi vyhýbavá odpoveď.“   „Vždy sa k tebe správam úprimne, Ana. Nechcem hrať žiadne hry. Teda nie tento druh hier,“ poopraví sa a zablysne sa mu v očiach.    „A aký druh hier chceš hrať?“   S naklonenou hlavou sa na mňa usmeje. „Slečna Steelová, je také ľahké odviesť vašu pozornosť.“   Zachichocem sa. Veď má pravdu. „Keď vy tú pozornosť odvádzate toľkými smermi, pán Grey.“ Pozerám sa, ako mu sivé oči ožívajú humorom.   „Tento tvoj smiech je mojím najobľúbenejším zvukom na svete, Anastasia. A teraz – ako znela tvoja pôvodná otázka?“ pýta sa medovým hlasom a ja mám dojem, že sa mi posmieva. Pokúšam sa skriviť pery do nepríjemnej grimasy, lenže tento hravý Tieň sa mi páči – je s ním zábava. Niet nad ranné prekáranie. A tak krčím čelo, čo sa snažím vybaviť si tú moju otázku.   „No, jasné. Ty si svoje subky vídal len cez víkendy?“   „Tak je,“ pripúšťa a nervózne čaká, čo bude ďalej.   Zazubím sa na neho. „Takže cez týždeň žiadny sex.“   Zasmeje sa. „Aha, tak týmto smerom mierime.“ Zdá sa, že sa mu uľavilo. „A prečo si myslíš, že každý všedný deň cvičím?“ Teraz sa mi už smeje neskrývane do očí, ale mne je to jedno. Mám chuť sa od samej radosti potľapkať po pleci. To je ďalšie prvýkrát – teda, hneď niekoľko prvýkrát.   „Vyzeráte, že ste sama so sebou náramne spokojná, slečna Steelová.“   „To teda som, pán Grey.“   „To by ste veru mali,“ smeje sa ďalej. „A teraz dojedz tie raňajky.“ Och, panovačný Tieň… Nikdy sa nenachádza priveľmi ďaleko.      Sedíme na zadných sedačkách audi. Taylor šoféruje a má v úmysle najskôr vysadiť v práci mňa a potom Christiana. Sawyer sedí vedľa neho.   „Nevravela si náhodou, že sa dnes vracia ten brat tvojej spolubývajúcej?“ pýta sa ma Christian skoro nenútene. Z jeho hlasu ani výrazu sa nedá nič vyčítať.   „No hej, vlastne, Ethan,“ zalapám po dychu. „Zabudla som. Teda, Christian, vďaka, že si mi to pripomenul. Budem sa musieť vrátiť domov.“   Ľahko mu stuhne výraz. „A kedy?“   „Nie som si istá, kedy priletí.“   „Nechcem, aby si kamkoľvek chodila sama,“ hovorí ostro.   „Ja viem,“ súhlasím a odolávam chuti na pána Prehnaná Reakcia prevrátiť oči. „Bude ma dnes Sawyer špehovať… ehm… strážiť?“ zdráhavo sa pozriem Sawyerovým smerom a zisťujem, že sa mu červenajú uši.   „Samozrejme,“ uzemňuje ma Christian a oči má ako arktický ľadovec.   „Keby som išla saabom, bolo by to jednoduchšie,“ obhajujem sa naštvane.   „Sawyer bude mať auto a môže ťa do tvojho bytu odviezť, ale záleží o koľkej.“   „Pozri, myslím, že sa mi Ethan určite v priebehu dňa ozve. A potom ti dám vedieť, čo je v pláne.“   Len na mňa pozerá a mlčí. O čom premýšľa?   „Tak dobre,“ prijíma. „Sama ani na krok. Rozumieš?“ pohrozí mi svojím dlhým ukazovákom.   „Iste, drahý,“ zavrčím.   V tvári sa mu mihne nepatrná stopa úsmevu. „A mohla by si tiež raz použiť BlackBerry – pošlem ti naň mail. Možno to uchráni môjho IT špecialistu pred veľmi zaujímavo stráveným predpoludním, čo ty na to?“ zaznie sarkasticky.   „Samozrejme, Christian.“ Neodolám a prevrátim naňho oči a on sa na mňa zamračí.   „Ale, ale, slečna Steelová, nejako ma z vás začína svrbieť dlaň.“   „Ach, pán Grey, tá vaša permanentne svrbiaca dlaň. Čo si s ňou len počneme?“   Zasmeje sa, ale zarazí ho prichádzajúci hovor na mobil, na ktorom má určite zapnuté vibračné zvonenie, pretože som nič nepočula. Keď zazrie, kto mu volá, zamračí sa.   „Čo je?“ vyštekne do telefónu, ale potom sa pozorne započúva. Nemôžem si pomôcť, využívam tú chvíľku a kochám sa jeho bezchybným profilom: skúmam jeho rovný nos, vlasy, ktoré mu bez ladu a skladu padajú do čela… Vytrhne ma z neokrôchaného zízania a jeho výraz sa mení z neveriaceho na pobavený. Spozorniem.   „To myslíš vážne… Na scénku… A kedy ti to povedal?“ Pokúša sa potlačiť smiech. „Nie, s tým si nerob starosti. Nemusíš sa ospravedlňovať. Som rád, že sa to logicky vysvetlilo. Fakt to bolo až smiešne málo peňazí… Vôbec nepochybujem o tom, že máš v pláne niečo veľmi škaredé. Chudák Isaac,“ zasmeje sa. „Dobre… Ahoj.“ Zaklapne mobil a pozrie sa na mňa. Zrazu má ostražitý výraz, ale zároveň taký zvláštny, plný úľavy.   „Kto to bol?“ vyzvedám.   „Naozaj to chceš vedieť?“ ticho opáči.   Aj tak to už viem. Zavrtím hlavou a zadívam sa von z okna do seattleského pochmúrneho dňa. Prečo mu len nemôže dať pokoj?   „No tak.“ Naťahuje sa za mojou rukou a postupne prikladá pery ku každému jednému kĺbu. A zrazu mám malíček v jeho ústach… tvrdo ho saje. Potom jemne zahryzne.   Tak počkať! Je to ako nejaká horúca linka do môjho lona. Prudko zalapám po vzduchu a nervózne kontrolujem očami Taylora, Sawyera a nakoniec aj Christiana, ktorému medzitým oťažel pohľad. Pomaly rozťahuje pery do zmyselného úsmevu.   „Nelám si s tým hlavu, Anastasia,“ upokojuje ma. „Ona je minulosť.“ Zľahka ma bozkáva do stredu dlane, čím ma rozochveje – úplne všade – a moja chvíľková urazenosť upadá do zabudnutia.      „Ránko, Ana,“ zahučí Jack, keď prichádzam k svojmu stolu. „Pekné šaty.“   Začervenám sa. Tie šaty sú súčasťou môjho nového šatníka, pozornosť môjho neskutočne bohatého priateľa. Sú to svetlomodré ľanové puzdrové šaty bez rukávov, celkom vypasované. A k nim mám krémové remienkové topánky na podpätku. Christianovi sa podpätky páčia, aspoň myslím. Potajomky sa tej myšlienke pousmejem, ale rýchlo si znovu nalepím taký ten neutrálny, profesionálne pracovný úsmev určený môjmu šéfovi.   „Dobré, Jack.“   Začínam tým, že objednávam poslíčka, aby doručil tú Jackovu brožúru do tlačiarne. Menovaný vzápätí vystrkuje hlavu z dverí svojej kancelárie.   „Mohol by som, prosím ťa, dostať kávu, Ana?“   „Iste.“ Odchádzam do kuchynky, kde stretávam Claire z recepcie, ktorá tam tiež varí kávu.   „Ahoj, Ana,“ pozdraví ma rozjarene.   „Ahoj, Claire.“   Krátko si porozprávame o víkendovom stretnutí jej rozvetvenej rodiny, ktoré si ohromne užila, a ja sa jej zmienim o plavbe s Christianom.   „Ten tvoj priateľ je vysnívaný, Ana,“ vydýchne so zahmleným pohľadom.   Mám sto chutí na ňu prevrátiť oči.   „No, nevyzerá tak zle,“ usmejem sa, načo sa obe rozosmejeme.      „To ti teda trvalo!“ hromží Jack, keď mu prinášam kávu.   Uf! „Ospravedlňujem sa.“ Očerveniem, ale potom sa zamračím. Trvalo mi to rovnako dlho ako zvyčajne. Čo má za problém? Možno je pre niečo nervózny.   Zakrúti hlavou. „Prepáč, Ana. Nechcel som po tebe vyštartovať, zlatko.“   Zlatko?!   „Na úrovni stredného manažmentu sa niečo deje a ja netuším, o čo ide. Poriadne nastraž uši, áno? Keby si niečo začula… Viem, ako spolu vy dievčatá klebetíte.“ Vyškerí sa na mňa a mne sa ľahko dvíha žalúdok. On nemá ani potuchy o tom, ako spolu „my dievčatá“ klebetíme. A navyše ja viem, čo sa deje.   „Dala by si mi vedieť, však?“   „Jasné,“ zamumlem. „Poslala som tú brožúru do tlačiarne. Bude tu okolo druhej.“   „Skvelé. Toto si zober.“ Podáva mi štós rukopisov. „Tieto všetky treba zaevidovať a urobiť výťah z prvých kapitol.“   „Hneď sa do toho pustím.“   Uľaví sa mi, keď môžem opustiť jeho kanceláriu a sadnúť si k svojmu stolu. Je také ťažké byť stále v obraze! Čo asi urobí, až to zistí? V žilách mi tuhne krv. Niečo mi hovorí, že bude fakt naštvaný. Rýchlo sa pozriem na BlackBerry a rozžiarim sa. Prišiel mi mail od Christiana.         Od: Christian Grey Predmet: SvitanieDátum: 14.6.2011, 09:23 Komu: Anastasia Steelová   Milujem, keď sa ráno budím vedľa Teba.      Christian GreyÚplne & Beznádejne Zabuchnutý výkonný riaditeľ Grey Enterprises Holdings, s. r. o.            Myslím, že mi úsmev práve roztrhol tvár na dve časti a moja vnútorná bohyňa metá na svojej pohovke salta vzad.         Od: Anastasia Steelová Predmet: Súmrak Dátum: 14.6.201 1, 09:35 Komu: Christian Grey   Drahý Úplne a Beznádejne zabuchnutý,milujem, keď sa vedľa Teba prebúdzam. Ale čo priamo zbožňujem, je byť s Tebou v posteli a vo výťahoch a na klavíroch a na biliardových stoloch a na pracovných stoloch a v sprchách a vo vaniach a na divných drevených krížoch s putami a v posteliach s nebesami a červenými saténovými obliečkami a v lodeniciach a v detských izbách.      TvojaSexom Posadnutá a Neukojiteľná xxxOd: Christian Grey Predmet: Vlhká Dátum: 14.6.2011, 09:37 Komu: Anastasia Steelová   Drahá Sexom posadnutá a neukojiteľná, práve som si vyprskol kávu na celú klávesnicu. Nemyslím, že by sa mi niečo také niekedy predtým stalo. Naozaj obdivujem ženy, ktoré sa zameriavajú na geografiu. Mám z toho teraz usúdiť, že ma chceš len kvôli môjmu telu?      Christian GreyÚplne & Dočista Šokovaný výkonný riaditeľ Grey Enterprises Holdings, s. r. o.      Od: Anastasia SteelováPredmet: Rozchichotaná – a tiež vlhká...Dátum: 14.6.2011, 09:42Komu: Christian Grey   Drahý Dočista šokovaný, presne tak. Mám tu nejakú prácu. Prestaň ma rozptyľovať. S. P. & N. xxx      Od: Christian Grey Predmet: A to musím? Dátum: 14.6.2011, 09:50 Komu: Anastasia Steelová   Drahá S. P. & N.,ako vždy, Vaše prianie je mi rozkazom. Milujem, keď si rozchichotaná a navyše vlhká. Neskôr, miláčik.XChristian GreyÚplne & Beznádejne zabuchnutý, Šokovaný a urieknutý výkonný riaditeľ Grey Enterprises Holdings, s. r. o.         Odkladám mobil a púšťam sa do práce.   Okolo obeda ma Jack žiada, aby som mu skočila do bistra po jedlo. Hneď ako vyjdem z jeho kancelárie, volám Christianovi.   „Anastasia,“ ozýva sa takmer okamžite, hrejivým a láskavým hlasom. Ako je možné, že ma tento človek dokáže rozohriať aj cez telefón?   „Christian, Jack ma poprosil, aby som mu zašla po obed.“   „Bastard lenivý,“ uľaví si.   Ja to ignorujem a pokračujem: „Takže mu poň idem. Možno by sa hodilo, keby si mi dal číslo na Sawyera, aby som ťa nemusela obťažovať.“   „Ale to nie je žiadne obťažovanie, miláčik.“   „Si tam sám?“   „Nie. Práve teraz tu na mňa zíza celkom šesť ľudí a všetci si lámu hlavu nad tým, s kým to, dočerta, hovorím.“   Doparoma… „To ako vážne?“ vyjachcem v panike.   „Áno. Fakt. To je moje dievča,“ oznamuje niekam do priestoru mimo slúchadla.   Do horúceho pekla! „Tí všetci si určite mysleli, že si gay, vieš to?“   Zasmeje sa. „Hej, pravdepodobne.“ Počujem, ako sa pritom usmieva.   „Ehm – tak ja už radšej idem.“ Som si istá, že presne vie, ako veľmi trápne sa cítim, keď ho takto vyrušujem.   „Dám Sawyerovi vedieť,“ zasmeje sa znova. „Už sa ti ozval ten tvoj kamarát?“   „Ešte nie. Budete prvý, kto sa o tom dozvie, pán Grey.“   „Dobre. Tak neskôr, miláčik.“   „Ahoj, Christian,“ usmievam sa, vlastne ako vždy, keď to slovo použije. Nehodí sa to k nemu, ale zároveň to k nemu patrí.      Chvíľu nato vychádzam von a Sawyer už čaká pri vchode do budovy. „Slečna Steelová,“ zdraví ma formálne.   „Sawyer,“ kývnem na odpoveď, načo spoločne zamierime do lahôdkarstva.   So Sawyerom sa necítim tak uvoľnene ako s Taylorom. Keď prechádzame blokom budov, nepretržite skenuje ulicu. Som preto ešte viac nervózna a pristihnem sa, že ho napodobňujem.   Je možné, že by bola Leila niekde tu? Alebo už sme sa všetci nakazili Christianovou paranojou? Je azda tiež súčasťou jeho päťdesiatich odtieňov sivej? Čo by som ja len dala za pol hodiny otvoreného hovoru s doktorom Flynnom, aby som to zistila.   Všetko sa zdá byť v poriadku, jednoducho Seattle v poludňajšom čase – ľudia sa ponáhľajú na obed, nakupujú, stretávajú sa s priateľmi. Vidím dve mladé ženy, ktoré sa vzájomne objímajú, keď sa stretli.   Chýba mi Kate. Sú to ešte len dva týždne, čo odišla na dovolenku, ale zdá sa, akoby to bolo najdlhších štrnásť dní v mojom živote. Toľko sa toho prihodilo, nikdy mi neuverí, keď jej to budem rozprávať. Teda, keď jej budem rozprávať verziu skrátenú o informácie zahrnuté v dohode o mlčanlivosti. Mračím sa. O tom sa budem musieť s Christianom pozhovárať. Čo by na to asi Kate povedala? Len na to pomyslím a blednem. Možno sa vráti s Ethanom. Pri tom pomyslení ma zalieva vlna radosti, ale hneď sa spamätám. Určite príde až s Elliotom.   „Kde stojíte, keď čakáte a hliadkujete vonku?“ pýtam sa Sawyera, keď sa postavím do radu na obed. Sawyer stojí predo mnou, čelom ku dverám, a priebežne monitoruje ulicu a každého, kto vchádza dovnútra. Je to znepokojujúce.   „Sedím v kaviarni hneď cez ulicu, slečna Steelová.“   „A nie je to priveľká nuda?“   „Pre mňa nie, madam. Je to moja práca,“ povie upäto.   Zalieva ma červeň. „Prepáčte, nemyslela som to…“ môj hlas sa vytráca do ticha, keď uvidím jeho láskavý, chápavý výraz.   „Prosím, slečna Steelová. Mojou prácou je chrániť vás. A presne to budem robiť.“   „Takže, žiadna stopa po Leile.“   „Nie, madam.“   Zamyslene zmraštím čelo. „Ako vlastne viete, ako vyzerá?“   „Videl som jej fotografiu.“   „Aha, a máte ju so sebou?“   „Nie, madam.“ Poklepe si na hlavu. „Spolieham sa na svoju pamäť.“   No jasné. Fotografiu Leily by som preskúmala naozaj rada. Vidieť ju tak, ako vyzerala predtým, než sa z nej stal Prízrak. Zaujímalo by ma, či by mi Christian poskytol kópiu. Áno, pravdepodobne poskytol – kvôli môjmu bezpečiu. V hlave sa mi rodí plán a moje podvedomie sa samoľúbo usmeje a pochvalne prikývne.      Do kancelárie prichádzajú tie brožúry a ja musím povedať, že vyzerajú naozaj skvele. Jednu hneď beriem Jackovi. Zasvietia mu pritom oči a ja si nie som istá, či kvôli mne, alebo tej brožúre. Verím v to druhé.   „Vyzerajú parádne, Ana.“ Zbežne v nej listuje. „Hej, dobrá práca. Tak čo, zídeš sa dnes večer so svojím priateľom?“ skriví hornú peru pri slove priateľ.   „Áno. Žijeme spolu.“ Čo je v podstate pravda. No, práve teraz spolu bývame. A ja som oficiálne súhlasila, že sa k nemu nasťahujem, takže to nie je len taká nejaká milosrdná lož. Dúfam, že ho to odradí.   „Mal by niečo proti tomu, keby si išla na rýchly drink? Na oslavu tvojej dobre odvedenej práce?“   „Dnes za mnou príde kamarát a všetci ideme na večeru.“ Skrátka mi do toho niečo príde každý večer, Jack.   „Chápem,“ ľahko si povzdychne a ja vnímam, aký je rozladený. „Tak možno, až sa vrátim z New Yorku, čo hovoríš?“ V očakávaní dvíha obočie, pohľad mu významne stemnie.   No to hádam nie. Venujem mu nič nehovoriaci úsmev a potláčam viditeľný záchvev zhnusenia.   „Dal by si si čaj alebo kávu?“ mením tému.   „Kávu, prosím.“ Jeho hlas je teraz hlboký a znie chrapľavo, akoby ma žiadal o niečo iné. Doparoma. On sa nemieni stiahnuť, teraz je mi to už jasné. Čo s tým?   Keď som preč z jeho kancelárie, dlho a s uvoľnením si vydýchnem. Som z neho taká nervózna. Christian ho odhadol dobre a to ma v podstate vytáča.   Kým si sadám k stolu, zvoní mi BlackBerry – číslo, ktoré nepoznám.   „Ana Steelová.“   „Čau, Steelová,“ Ethanov predĺžený pozdrav ma zaskočí nepripravenú.   „Ethan! Ako sa máš?“ skoro zjačím od radosti.   „Som šťastný, že som späť. Už som fakt otrávený zo všetkého toho slnka a rumového punču a toho, že moja sestra je bezhlavo zamilovaná do toho veľkého chlapa. Niečo ti poviem, Ana, bolo to peklo.“   „Áno! More, piesok, slnko a rumový punč… To znie ako Peklo od Danteho,“ zasmejem sa. „Kde si?“   „Na Sea-Tac, čakám na tašku. Čo robíš ty?“   „Som v práci. No, áno, som zárobkovo činná,“ reagujem na jeho prudký nádych. „Tak čo, nechceš si sem prísť po kľúče? Môžem sa potom u teba zastaviť doma.“   „To znie skvele. Uvidíme sa tak o trištvrte hodiny, možno hodinu? Na akej si adrese?“   Rýchlo mu diktujem adresu SIP.   „Tak o chvíľu, Ethan.“   „Neskôr,“ zanôti a zavesí. Čože? Už aj Ethan? A potom mi dochádza, že práve strávil týždeň s Elliotom. Rýchlo píšem e-mail Christianovi.         Od: Anastasia Steelová Predmet: Návšteva z teplých krajínDátum: 14.6.2011, 14:55 Komu: Christian Grey   Najdrahší Úplne a Beznádejne Z., Š & U.,Ethan je späť a príde si sem po kľúče od bytu.Naozaj by som sa rada uistila, že sa v pohode zabýva.Čo keby si ma vyzdvihol po práci? Mohli by sme zájsť ku mne a potom, možno, VŠETCI vyraziť na večeru.Na môj účet?TvojaAna xStále S. P. & N. Anastasia SteelováAsistentka pána Jacka Hyda, zodpovedného redaktora SIP      Od: Christian Grey Predmet: Večera Dátum: 14.6.2011, 15:05 Komu: Anastasia Steelová   Tvoj plán schvaľujem. Až na tú časť s platením! Na môj účet. Vyzdvihnem Ťa o šiestej. XP.S.: Prečo nepoužívaš BlackBerry?! Christian GreyÚplne & Beznádejne Vytočený výkonný riaditeľ Grey Enterprises Holdings, s. r. o.Od: Anastasia Steelová Predmet: Panovačnosť Dátum: 14.6.2011, 15:11 Komu: Christian GreyNo tak, nebuď taký strašne zviazaný a upätý. Všetko je to zakódované. Uvidíme sa o šiestej. Ana xAnastasia SteelováAsistentka pána Jacka Hyda, zodpovedného redaktora SIP      Od: Christian GreyPredmet: Ženská, čo jedného doženie k šialenstvu Dátum: 14.6.2011, 15:18 Komu: Anastasia Steelová   Zviazaný a upätý?!Ja Ti ukážem, čo je to byť zviazaná a upätá… A veľmi sa na to teším.Christian GreyÚplne & Ešte Oveľa Viac Vytočený, ale z nejakého neznámeho dôvodu zrazu vysmiaty výkonný riaditeľ Grey Enterprises Holdings, s. r. o.   Od: Anastasia Steelová Predmet: Sľuby, chyby Dátum: 14.6.2011, 15:23 Komu: Christian Grey   Tak sa ukážte, pán Grey… Aj ja sa na to teším ☺Ana x      Anastasia SteelováAsistentka pána Jacka Hyda, zodpovedného redaktora SIP            Už neodpovedá, ale ja to ani neočakávam. Dokážem si ho predstaviť, ako trpí nad zmätenými signálmi, a tá úvaha mi vyvoláva úsmev na tvári. Na okamih sa s otvorenými očami zasnívam nad tým, čo všetko by mi mohol urobiť, ale vzápätí zisťujem, že nepokojne posedávam na stoličke. Moje podvedomie na mňa nesúhlasne gáni cez obrúčky svojich polmesiačikových okuliarov – vráť sa k práci.      O chvíľu neskôr mi zvoní telefón. Je to Claire z recepcie.   „Na recepcii na teba čaká nejaký fešák. Niekedy si spolu musíme zájsť na drink, Ana. Veď ty poznáš samých krásnych chlapov,“ sykne sprisahanecky do slúchadla.   Ethan! Lovím kľúče z kabelky a ponáhľam sa do vstupnej haly.   No nie – plavé vlasy so slnečným melírom, opálenie, kvôli ktorému by sa dalo zabíjať, a iskrivé orieškové oči, ktoré sa na mňa upierajú zo zelenej pohovky. Len čo ma zbadá, mierne mu klesne brada, vyskakuje na nohy a vydáva sa mojím smerom.   „Dočerta, Ana,“ trochu sa mračí, keď sa zohýna, aby ma objal.    „Vyzeráš dobre,“ usmievam sa naňho.   „A ty vyzeráš… akosi – inak. Staršie, sofistikovanejšie. Čo sa stalo? Máš iný účes? Šaty? Neviem, Steelová, ale vyzeráš úžasne!“   Očerveniem. „Ale, Ethan. Jednoducho som v pracovnom,“ sťažujem sa mu, zatiaľ čo Claire nás sleduje s vyklenutým obočím a zamrznutým úsmevom. „Ako bolo na Barbadose?“   „Zábava,“ odpovedá.   „Kedy sa vracia Kate?“   „Ona a Elliot sa vrátia v piatok. Tí dvaja to teda berú vážne,“ zagúľa očami.   „Cnie sa mi po nej.“   „Fakt? A ako ti to ide s pánom magnátom?“   „Pán magnát?“ rozosmejem sa. „No, je to zaujímavé. Dnes večer nás berie na večeru.“   „Super.“ Ethan vyzerá skutočne nadšene. No teda!   „Tu,“ podávam mu kľúče. „Adresu máš?“   „Mám. Tak neskôr.“ Skláňa sa a bozkáva ma na tvár.   „Elliotova hláška?“   „No hej, tak nejako s tebou zrastie.“   „To fakt. Tak neskôr.“ Usmejem sa naňho a on sa načiahne po veľkú tašku vedľa pohovky, hodí si ju cez plece a odchádza.   Keď sa zvrtnem, uvidím Jacka, ako ma s nečitateľným výrazom pozoruje zo vzdialeného konca haly. Široko sa naňho usmejem a odchádzam naspäť k svojmu stolu. Celý čas na sebe cítim jeho pohľad. Začína mi to už brnkať na nervy. Čo s tým? Netuším. Budem musieť počkať, až sa vráti Kate. Veď tá už vymyslí nejaký plán. Tá myšlienka dvíha moju pochmúrnu náladu a ja otváram ďalší rukopis.   O päť minút šesť mi zvoní mobil. Je to Christian.   „Tu Zviazaný a Upätý,“ ohlasuje sa a ja sa usmejem. Tieň má ešte stále hravú náladu. Moja vnútorná bohyňa rozjarene zatlieska ako malé dieťa.   „A tu je Sexom Posadnutá a Neukojiteľná. Vychádza mi z toho, že si vonku,“ pokračujem vecne.   „To naozaj som, slečna Steelová. A už sa na vás teším.“ Stačí mi počuť ten podmanivý tón v jeho hlase a rozbúši sa mi srdce.   „Podobne, pán Grey. Hneď som tam,“ položím to.   Vypínam počítač a beriem si kabelku a krémový svetrík.   „Už končím, Jack,“ zavolám cez dvere.   „Fajn, Ana. Vďaka za dnešok, zlatko! Uži si večer.“   „Ty tiež.“   Prečo sa nemôže správať takto stále? Jednoducho mu nerozumiem.      Audi parkuje pri chodníku, a keď sa k nemu blížim, Christian vystupuje. Vyzliekol si sako a na sebe má tie sivé nohavice, moje obľúbené, tie, čo mu splývajú z bokov – tým spôsobom. Ako je možné, že bol tento grécky boh stvorený pre mňa? Zisťujem, že si vzájomne vraciame idiotský úsmev.   Celý dlhý deň sa správal ako zamilovaný, zamilovaný do mňa. Tento nádherný, komplikovaný, zakomplexovaný muž je do mňa zaľúbený. A ja doňho. Neočakávane vo mne vybuchuje nálož radosti a ja ten okamih naplno prežívam, na chvíľku mám pocit, že by som mohla dobyť celý svet.   „Slečna Steelová, vyzeráte rovnako úchvatne ako dnes ráno.“ Christian si ma pritiahne do náručia a dáva mi mľaskavý bozk.   „Podobne, pán Grey.“   „Tak poďme vyzdvihnúť toho tvojho kamaráta.“ S úsmevom mi otvára dvere.   Kým Taylor uteká smerom k nášmu bytu, Christian mi rozpráva o prežitom dni – zrejme oveľa lepšom, než bol ten včerajší. Počas toho, ako sa mi pokúša priblížiť nejaký prelom, ktorý sa udial na Katedre životného prostredia na Washingtonskej štátnej vo Vancouveri, na neho oddane pozerám. Veľmi tomu jeho výkladu nerozumiem, ale nedokážem odolať vášni a skutočnému záujmu, ako mi celú tú vec opisuje. Takto to možno bude, dobré a zlé dni, a ak budú tie dobré vyzerať ako tento, tak sa nemám na čo sťažovať. Nakoniec mi podáva list papiera.   „To je čas, keď má Claude v tomto týždni voľno,“ povie.   No hej, jasné!   A už aj zastavujeme pred naším domom a on loví z vrecka BlackBerry.   „Grey,“ ohlasuje sa. „Čo sa deje, Ros?“ Pozorne načúva a ja vidím, že to bude dlhší hovor.   „Skočím po Ethana. Budú to dve minútky,“ artikulujem smerom k nemu a ukazujem mu dva prsty.   Prikývne, očividne zabratý do telefonátu. Taylor mi s hrejivým úsmevom otvára dvere. Vraciam mu úsmev. Pozrime sa, dokonca aj Taylor tú atmosféru vníma. Tlačím tlačidlo domového telefónu a radostne doň volám:   „Ahoj, Ethan, to som ja. Pusť ma dnu.“   Dvere zabzučia a ja vyrážam hore do bytu. Napadne mi pritom, že som tu nebola od sobotňajšieho rána. Zdá sa to tak dávno. Ethan mi pozorne nechal otvorené dvere. Vstupujem dovnútra a netuším prečo, ale vzápätí inštinktívne zmeraviem. A potom si uvedomujem, že dôvodom je tá bledá, strhaná postava, ktorá stojí pri kuchynskom ostrovčeku. V ruke zviera malý revolver a ľahostajne na mňa zíza. Je to Leila.      
Kapitola 13            Dočerta.   Ona je tu. Pozerá sa na mňa, v tvári znepokojivo prázdny výraz a v ruke zbraň. Moje podvedomie padá na zem a nepreberie ho asi ani vonná soľ.   Opakovane na Leilu žmurkám a mozog mi pracuje vo vysokých obrátkach. Ako sa dostala dovnútra?! Kde je Ethan? Dofrasa! Čo je s Ethanom?   Ľadový chlad mi zviera srdce a trpne mi koža na hlave, ako sa na nej každučký vlások stavia od hrôzy do pozoru. Čo keď mu ublížila? Keď sa mi adrenalín a paralyzujúci des rozlievajú celým telom, začínam zrýchlene dýchať. Upokoj sa, upokoj sa – opakujem si v duchu stále dookola.   Nakláňa hlavu nabok a pozorne si ma prezerá, akoby som bola exponát vystavený v nejakom obludáriu. Tak moment, práve ja tou obludou nie som.   Zdá sa mi, akoby uplynuli celé veky, než sa tým všetkým v mysli prehryziem, ale v skutočnosti uplynul sotva zlomok sekundy. Leilin výraz zostáva ľahostajný, jej vzhľad je taký zanedbaný a neupravený, ako si ho pamätám. Stále má na sebe ten zafúľaný plášť a vyzerá, že nutne potrebuje kúpeľ. Vlasy má mastné a spľasnuté, prilepené ku hlave, a jej hnedé oči sú apatické, zakalené a akoby dezorientované.   Napriek tomu, že nemám v ústach zrejme žiadnu vlhkosť, pokúšam sa prehovoriť. „Ahoj. Ty si Leila, však?“ sotva vysúkam zo seba.   Usmeje sa, ale je to skôr znepokojujúci pohyb pier ako skutočný úsmev.   „Ona hovorí,“ zašepká a jej hlas znie zároveň mäkko aj zlomene, strašidelný zvuk.   „Áno, hovorím,“ poviem mierne, akoby som sa prihovárala dieťaťu. „Si tu sama?“ Kde je Ethan?! Srdce mi v hrudi urobí salto, keď si pomyslím, že by sa mu niečo stalo.   Skriví tvár tak veľmi, až sa mi zdá, že sa rozplače. Vyzerá skutočne nešťastne.   „Sama,“ vydýchne. „Sama.“ Taký hlboký zármutok vtlačený do jediného slova je doslova drvivý. Čo tým myslí? Ja som sama? Ona je sama? Je sama, pretože ublížila Ethanovi? Ale… to nie… Bojujem s úzkosťou, so stiahnutým hrdlom a nutkaním rozplakať sa.   „Čo tu robíš? Môžem ti nejako pomôcť?“ Napriek tomu, že mi strach dočista upchal priedušnicu, znejú moje slová ako nenútený pokojná otázka. Ľahko dvíha obočie, akoby ju moja reakcia úplne vyviedla z miery. Ale nerobí žiadny náhly agresívny pohyb mojím smerom. Tú zbraň drží stále uvoľnene. Idem na to z inej strany, snažím sa ignorovať fakt, že sa mi koža na hlave čím ďalej väčšmi sťahuje.   „Nedala by si si čaj?“ Prečo sa jej pýtam, či nechce čaj? Pretože je to Rayova reakcia na akúkoľvek vypätú situáciu a teraz sa mi nevhodne vyrojila v mysli. Kristepane, asi by ho kleplo, keby ma tu takto videl. K slovu by prišla jeho armádna minulosť a ona by bola o takomto čase dávno odzbrojená. Vlastne na mňa tou zbraňou nemieri, možno by som sa mohla pohnúť.   Krúti hlavou a potom ju striedavo nakláňa na obe strany, akoby si preťahovala krk.   Naberám si plné pľúca drahocenného vzduchu, pokúšam sa tým skrotiť svoj panický dych. Robím prvý krôčik smerom ku kuchynskému ostrovčeku. So zamračeným čelom, akoby celkom nechápala, čo to robím, sa posúva, aby bola stále tvárou ku mne. Beriem kanvicu a roztrasenou rukou ju plním vodou z kohútika. Ako sa pohybujem, upokojuje sa mi dych. Áno, keby chcela, aby som bola mŕtva, už by ma zastrelila. Stále ma sleduje tým neprítomným, teraz nepatrne zvedavým pohľadom. Keď zapájam kanvicu do zásuvky, znovu sa v myšlienkach zatúlam k Ethanovi. Je zranený? Zviazaný?   „Je tu v byte ešte niekto?“ pýtam sa váhavo.   Preklopí hlavu k druhému plecu a pravou rukou – tou, v ktorej nedrží revolver – si berie prameň svojich dlhých mastných vlasov. Začína s ním krútiť a pohrávať sa, rôzne ho poťahuje a točí ním, očividne je to jej zlozvyk. Ako ju tak pozorujem, znovu mi udrie do očí naša neuveriteľná podoba. So zadržaným dychom čakám na jej odpoveď a obavy vo mne narastajú, až dosahujú takmer neúnosnú mieru.   „Sama. Úplne sama,“ zamumle. Vnímam, ako ma to upokojilo. Možno tu Ethan nie je. Tá úľava ma posilňuje.   „Určite si nedáš čaj alebo kávu?“   „Nie som smädná,“ odmietne mäkko a urobí neistý krok smerom ku mne. Hustá a lepkavá krv mi zaplavuje krvné riečisko. Napriek tomu sa s pocitom nadľudskej odvahy obraciam a načahujem do skrinky po dva hrnčeky.   „Čo máš ty – čo ja nemám?“ premýšľa nahlas a jej hlas tou spevavou intonáciou pripomína detský.   „Ako to myslíš, Leila?“ pýtam sa tak mierne, ako len dokážem.   „Pán – pán Grey – necháva ťa, aby si mu hovorila menom.“   „Pretože nie som jeho subka, Leila. Ehm… Pánovi je jasné, že nedokážem… že nie som schopná tú úlohu plniť.“   Skloní hlavu na druhú stranu. To gesto pôsobí neprirodzene a veľmi znepokojujúco.   „Nie-je-schopná,“ skúša tie slová vysloviť, zisťuje, ako znejú, testuje ich na jazyku. „Ale Pán je šťastný. Videla som ho. Usmieva sa, dokonca smeje. Takéto reakcie sú preňho vzácne… veľmi zriedkavé.“   Ach!   „Vyzeráš ako ja,“ prekvapuje ma zmenou témy a jej oči sa na mňa azda prvýkrát poriadne zaostria. „Pán má rád také poslušné, čo vyzerajú ako ty a ja. Tie ostatné, všetky sme rovnaké… všetky rovnaké… a ty zrazu spíš v jeho posteli. Videla som ťa.“   Dočerta! Takže v tej izbe bola. Nesnívalo sa mi to.   „Ty si ma videla v jeho posteli?“ zašepkám.   „Nikdy som v Pánovej posteli nespala,“ zahundre. Pôsobí ako nejaká neskutočná éterická bytosť. Napoly človek. Vyzerá taká slabá a ja k nej znenazdania, napriek skutočnosti, že drží pištoľ, pocítim vlnu sympatie.   Lenže ona vzápätí stlačí prsty okolo rukoväte zbrane a ja vytreštím oči, až takmer hrozí, že mi vypadnú z jamôk.   „Prečo nás má Pán rád také? Je v tom niečo… niečo… Pán je temný… Pán je temný, ale ja ho milujem.“   Nie, nie… to teda nie je, naježím sa v duchu. Nie je temný. Je to dobrý človek a už nežije v temnote. Vyšiel za mnou na svetlo. A ona si sem príde a snaží sa ho stiahnuť späť, v hlave utkvelá pochabá myšlienka, že ho miluje.   „Leila, nechcela by si mi tú zbraň dať?“ skúšam to mierne. Zovrie ju ešte pevnejšie a pritisne si ju na hruď.   „Tá je moja. Je to všetko, čo mi zostalo.“ Nežne ju k sebe privinie. „A teraz sa pripojí k svojej láske.“   Doparoma! K akej láske? K Christianovi? Akoby mi vrazila päsťou do brucha. On príde, to určite viem, v jednej chvíli, v blízkom okamihu sa tu zjaví, aby zistil, čo ma zdržalo. Chce ho hádam zastreliť? To pomyslenie je také príšerné, že cítim, ako sa mi bolestivo sťahuje hrdlo, keď sa v ňom utvára obrovská hrča, ktorá ma chce udusiť rovnako ako ten škrtič, čo sa mi usídlil v bruchu.   V tej chvíli sa ako na povel rozrazia dvere, v nich sa zjavuje Christian s Taylorom za chrbtom. Letmo ma kontroluje zrakom, očami ma skenuje od hlavy k päte a ja v nich zaznamenávam iskierku úľavy. Lenže tá zhasne v okamihu, keď jeho pohľad preletí k Leile a tam zamrzne, pevne ho na ňu prilepí a ani v najmenšom pritom nezaváha. Pozrie na ňu s takou intenzitou, akú som nikdy predtým nevidela, oči divoko roztvorené, rozhnevané a plné obáv.   Ale nie… to nie.   Leile sa oči tiež rozširujú a na okamih sa zdá, akoby si uvedomila, prečo tu vlastne je. Prudko zažmurká, prsty sa jej znovu pevne zatnú do zbrane.   Dych mi viazne v hrdle a srdce mi začína pumpovať tak hlasno, že počujem, ako mi hučí krv v ušiach. Nie, nie, nie!   Celý môj svet sa vratko kníše v rukách tej úbohej pomätenej ženy. Bude strieľať? Zastrelí nás oboch? Christiana?! Tá predstava je paralyzujúca.   Po chvíli, ktorá sa zdá byť nekonečnou, pretože čas okolo nás sa skrátka zastavil, jej ľahko klesá hlava, takže naňho zostáva hľadieť spod mihalníc a pritom sa tvári skrúšene.   Christian dvíha ruku a dáva Taylorovi znamenie, aby zostal, kde je. Za Taylorovou popolavou tvárou sa skrýva hnev. Takéhoto som ho ešte nevidela, napriek tomu zostáva stáť ako prikovaný, zatiaľ čo Christian s Leilou na seba ďalej hľadia.   Zisťujem, že som prestala dýchať. Čo teraz Leila urobí? Čo urobí Christian? Lenže oni sa na seba len pozerajú. Christianov pohľad je drsný, plný akejsi neznámej emócie. Mohla by to byť ľútosť, strach, náklonnosť… alebo azda láska? Nie, prosím, nech to nie je láska!   Christian ju prevŕtava očami a atmosféra v miestnosti sa pomaly, ale isto mení. Narastá v nej napätie a ja doslova cítim, ako sa na seba napájajú, cítim ten náboj, čo sa medzi nimi tvorí.   To nie! A zatiaľ čo oni stoja a vzájomne sa prepaľujú pohľadmi, ja mám zrazu pocit, že ruším. Cítim sa ako piate koleso na voze, špión, čo špehuje akúsi neprístupnú intímnu scénu, ktorá sa odohráva za stiahnutou oponou. Christianov uhrančivý pohľad sa zintenzívňuje a jeho pozícia sa nepatrne mení. Zrazu vyzerá vyšší, akýsi hranatejší, chladnejší a neprístupnejší. Tento jeho zjav spoznávam. Už som ho predtým videla – u neho v herni.   Znovu ma zamrazí v zátylku. Toto je dominantný Christian a zdá sa, že je vo svojej koži. Netuším, či sa pre tú rolu narodil, alebo mu bola pridelená neskôr, ale so zovretým srdcom a vzbúreným žalúdkom pozorujem, ako na to Leila reaguje. Zároveň s prvou farbou, ktorá jej stúpa do tváre, sa jej roztvárajú pery a zrýchľuje dych. Nie! Je to pre mňa veľmi nepríjemný pohľad do jeho minulosti – doslova mučivé divadlo.   A potom, konečne, Christian nemo zaartikuluje akési slovo. Nedarí sa mi rozoznať aké, ale jeho vplyv na Leilu je okamžitý. Klesá k zemi, padá na kolená a skláňa hlavu. Revolver pristáva na drevenej podlahe a bez úžitku na nej zarachotí.   Vďakabohu!   Christian s rozvahou prechádza k miestu, kde tá zbraň leží, a ľahko sa ohne, aby ju zodvihol. So znechuteným výrazom si ju strčí do vrecka saka. Znovu zapichuje oči do Leily, ako kľačí odovzdane pri kuchynskom ostrovčeku.   „Anastasia, odíď s Taylorom,“ inštruuje ma mrazivo. Taylor prekračuje prah a očami ma prehovára na odchod.   „Ethan,“ zašepkám.   „Dole,“ podotýka Christian akoby mimochodom, bez toho aby spustil zrak z Leily.   Dole. Nie tu. Ethan je v pohode. Môjho tela sa s ničivou intenzitou zmocňuje úľava, až mám na chvíľu pocit, že omdliem.   „Anastasia!“ varuje ma Christian.   Vraciam sa pohľadom k nemu a zrazu sa nedokážem pohnúť. Nechcem ho opustiť – nechať ho tu s ňou. On sa presúva a postaví sa vedľa nej, takže mu teraz kľačí rovno pri nohách. Týči sa nad ňou, ochraňujúco. A ona je úplne nehybná, tak neprirodzene. Nedokážem od nich odlepiť oči, od toho, ako sú… spolu.   „Pre lásku božiu, Anastasia, urobíš aspoň raz v živote, čo ti poviem, a pôjdeš?!“ Christianov zlostný pohľad sa zatína do môjho. Jeho hlas má účinok vražedného ľadového šrapnelu a hnev ukrytý v tých úmyselne ticho vyslovených slovách je takmer hmatateľný.   Hnevá sa na mňa? To určite nie. Prosím – to nie! Mám pocit, akoby mi vlepil poriadnu facku. Prečo tu s ňou chce zostať?   „Taylor. Odveďte slečnu Steelovú dolu. Hneď.“   Taylor prikývne.   Ale ja neprestávam pozerať na Christiana. „Prečo?“ vydýchnem.    „Choď. Vráť sa ku mne do bytu.“ Šľahne po mne mrazivým pohľadom. „Potrebujem byť s Leilou sám,“ dodáva naliehavo.   Mám pocit, že sa mi snaží niečo naznačiť, ale som taká rozhodená tým, čo sa stalo, že si nie som istá. Klesám pohľadom dole k Leile a na jej perách vidím viditeľný náznak úsmevu. Inak však zostáva úplne pasívna. Dokonalá subka. Dočerta! Srdce mi drvia ľadové kliešte.   Toto je to, čo Christian potrebuje. Toto má rád. Nie! Chce sa mi hlasno zavyť.   „Slečna Steelová. Ana.“ Taylor mi podáva ruku a naliehavo ma vyzýva na odchod. Lenže ja som dočista skamenená tým šialeným výjavom, čo sa odohráva pred mojimi očami. Potvrdzuje moje najhoršie obavy a hrá do kariet všetkým mojim pochybnostiam – Christian a Leila, spolu. Dominánt a jeho subka.   „Taylor,“ zavrčí Christian. A Taylor sa skloní a chytí ma do náručia. Posledná vec, ktorú vidím, keď opúšťame scénu, je, ako Christian nežne hladká Leilu po hlave a ticho sa jej prihovára.   To nie!   Zatiaľ čo ma Taylor znáša dolu zo schodov, ochabnuto spočívam v jeho náručí a pokúšam sa nejako pochopiť to, čo sa stalo počas posledných desiatich minút – alebo to bolo viac? Menej? Celkom som stratila pojem o čase.   Christian a Leila, Leila a Christian… spolu? Čo s ňou teraz robí?   „Ježiši, Ana! Čo sa to tu, doparoma, deje?!“   Padá mi kameň zo srdca, keď vidím Ethana, ako pochoduje po malom vestibule s taškou stále zavesenou na pleci. Ach, vďakabohu, je v poriadku! Taylor ma postaví na zem a ja sa na Ethana doslova vrhám, ruky mu hádžem okolo krku.   „Ethan. Bože, ďakujem!“ Objímam ho a pritláčam k sebe. Mala som o neho taký strach, že teraz na malý okamih zabúdam na svoju vzrastajúcu paniku ohľadom toho, čo sa deje hore v byte.   „O čo tu ide, Ana? Kto je ten chlapík?“   „Aha, prepáč, Ethan, to je Taylor. On pracuje s Christianom. Taylor, toto je Ethan, brat mojej spolubývajúcej.“ Obaja na seba kývnu.   „Počkaj, a čo sa deje hore? Práve som lovil kľúče od bytu, keď ku mne odniekiaľ priskočili títo chlapi a vytrhli mi ich. Jeden z nich bol Christian…“ Ethanov hlas ide dostratena.   „Prišiel si neskoro… Vďakabohu.“   „Hej. Stretol som kamaráta z Pullmana a zašli sme na pohárik. Čo sa teda hore deje?“   „Je tam jedno dievča, Christianova ex. V našom byte. Je trochu vyšinutá a Christian ju…“ láme sa mi hlas a do očí mi stúpajú slzy.   „No tak,“ zašepká Ethan a znova si ma k sebe privinie. „Už niekto volal políciu?“   „Ale nie, tak to nie je,“ vzlykám mu do hrude. Teraz, keď som sa rozplakala, už nedokážem prestať. Všetko to napätie z uplynulej udalosti sa vyplavuje von slzami. Vnímam na sebe Ethanove paže a tiež jeho rozpaky.   „No tak, Ana, poď, zájdeme si niečo vypiť.“ Váhavo ma potľapkáva po chrbte. Zrazu sa tiež cítim trápne a rozpačito, a pravdupovediac, chcela by som byť sama. Ale prikývnem a tú jeho ponuku prijímam. Chcem odtiaľto preč, preč od toho, čo sa odohráva hore, nech už je to čokoľvek.   Obraciam sa na Taylora.   „Kontrolovali ste ten byt?“ spovedám ho plačlivo a otieram si nos do chrbta ruky.   „Dnes popoludní.“ V ospravedlňujúcom geste dvíha plecia a pritom mi podáva vreckovku. Vyzerá naozaj zdrvené. „Je mi to ľúto, Ana,“ zamumle.   Zvraštím čelo. Kriste, vyzerá tak previnilo. Nechcem, aby sa cítil ešte horšie.   „Zdá sa, že má nejakú zázračnú schopnosť nám unikať,“ zamračene krúti hlavou.   „Zájdem si s Ethanom niečo vypiť a potom sa vrátim do Escaly.“ Utieram si oči.   Taylor neisto prestúpi z nohy na nohu.   „Pán Grey chcel, aby ste sa vrátili k nemu do bytu,“ pripomína mi ticho.   „Áno, ale teraz už predsa vieme, kde Leila je.“ Nedokážem potlačiť nádych horkosti v hlase. „Takže všetky tie bezpečnostné opatrenia už nie sú potrebné. Povedzte Christianovi, že sa k nemu pripojím neskôr.“   Taylor otvára ústa, aby niečo povedal, ale potom ich prezieravo zatvorí.   „Nechceš si u Taylora nechať tú tašku?“ pýtam sa Ethana. „Nie, vezmem si ju so sebou, vďaka.“   Ethan sa kývnutím hlavy lúči s Taylorom a potom už ma strká von z dverí. Príliš neskoro si uvedomujem, že som nechala kabelku na zadnom sedadle audi. Nemám pri sebe vôbec nič.   „Moja kabelka…“   „S tým si nelám hlavu,“ povie Ethan starostlivo. „To je v pohode, je to na mňa.“      Vyberáme si bar naproti v ulici a usadzujeme sa na vysokých stoličkách pri okne. Chcem mať prehľad, čo sa deje – kto prichádza a hlavne kto odchádza. Ethan mi podáva fľašu piva.   „Takže problémy s bývalou?“ nadnesie zľahka.   „Je to ešte o niečo komplikovanejšie,“ poznamenám, odrazu nejako viac odmeraná. O tomto nemôžem hovoriť – podpísala som tú dohodu. A prvýkrát naozaj ťažko nesiem ten fakt, že sa Christian vôbec nezmienil o tom, že by už neplatila.   „Ja mám času dosť,“ ubezpečí ma Ethan láskavo a poriadne si uhne zo svojej fľaše.   „No, je to jeho bývalá, skončili spolu pred rokmi. Ona opustila manžela kvôli nejakému chlapíkovi a potom, zhruba pred pár týždňami, sa ten jej milenec zabil pri autonehode a ona teraz ide po Christianovi,“ pokrčím plecami. Tak, tým som hádam nič nevyzradila.   „Ide po Christianovi?“   „Mala zbraň.“   „Nehovor, fakt?!“   „No, vlastne s ňou nikoho neohrozovala… Myslím, že skôr chcela ublížiť sebe. Ale práve preto som sa o teba tak bála. Nevedela som, či nie si niekde vnútri.“   „Tak to chápem. Zrejme jej poriadne preskakuje.“   „No, to teda áno.“   „A čo s ňou teraz Christian robí?“   Cítim, ako mi mizne krv z tváre a do krku mi stúpa žič. „Nemám tušenie,“ zašepkám.   Ethanove oči sa nepatrne rozširujú – aspoňže mu to došlo.   Toto je jadro môjho problému. Čo tam, dočerta, tí dvaja robia? Rozprávajú sa, dúfam. Len rozprávajú. A aj tak, všetko čo vo svojich predstavách vidím, je jeho ruka, ktorá ju jemne hladí po vlasoch.   Logicky si to zdôvodňujem tým, že ona je nevyrovnaná a Christian má o ňu starosť. Bodka. Ale niekde v kútiku mojej duše sedí podvedomie a smutne vrtí hlavou.   Je v tom viac než starosť.   Leila bola schopná napĺňať jeho potreby tak, ako ja nikdy nebudem môcť. Tá predstava je skľučujúca.   Snažím sa sústrediť na všetko, čo sa medzi nami dialo posledných niekoľko dní – jeho vyznanie, jeho vyzývavý humor, jeho hravosť. Lenže stále dokola sa mi vracajú Elenine slová, vysmievajú sa mi do očí. To, čo sa hovorí o špehovaní, je pravda.   Nechýba ti to… tvoja herňa?   Prvé pivo dopíjam v rekordnom čase a Ethan predo mňa postaví ďalšie. Nie som práve dobrá spoločníčka, ale jemu slúži ku cti, že so mnou zostáva, o niečom hovorí a snaží sa ma rozptýliť. Rozpráva mi o Barbadose a o tom, čo všetko Kate s Elliotom vyvádzali, čo je celkom príjemné. Ale o to vlastne ide – o odreagovanie sa.   Mysľou, srdcom aj dušou som stále v byte, so svojím Tieňom a ženou, ktorá bývala jeho subkou. So ženou, ktorá si myslí, že ho stále miluje. So ženou, ktorá vyzerá ako ja.   Počas tretieho piva zastavuje vedľa audi zaparkovaného pri vstupných dverách nášho domu veľký cruiser s tmavými sklami. Spoznávam doktora Flynna, ktorý z neho vystupuje spoločne s nejakou ženou oblečenou do niečoho, čo vyzerá ako bledomodrý doktorský úbor. Zazriem Taylora, ako ich púšťa vchodovými dverami dovnútra.   „Kto je to?“ zisťuje Ethan.   „To je doktor Flynn. Christian ho pozná.“   „Čo je to za doktora?“   „Psychiater.“   „Aha.“   Spoločne sledujeme, ako sa o pár minút neskôr všetci vracajú. Christian nesie Leilu zabalenú do deky. Čože?! Zdesene pozerám, ako nastupujú do cruisera, ktorý vzápätí vyráža preč.   Ethan na mňa vrhá súcitný pohľad a ja sa cítim zdevastovaná, totálne zdrvená.   „Môžem dostať niečo ostrejšie?“ požiadam ho skleslo.   „Jasné. Na čo máš chuť?“   „Brandy. Prosím.“   Ethan prikývne a odchádza k baru. Ja zízam cez okno na naše vchodové dvere. Za moment sa v nich objavuje Taylor, nasadá do audi a vyráža k Escale… za Christianom? Čo ja viem.   Ethan predo mňa postaví veľkého panáka.   „No tak, Steelová. Opijeme sa.“   Znie to ako tá najlepšia ponuka, ktorú som v poslednom čase dostala. Štrngáme si a ja si doprajem mohutný glg tej pálčivej jantárovej tekutiny. Ohnivá žiara je vítaným odpútaním sa od tej príšernej bolesti, ktorá sa mi rozpína v srdci.      Je neskoro a ja som akási vláčna. Ethan a ja stojíme pred Escalou. Trval na tom, že ma odprevadí, ale nezostane. Zavolal tomu kamarátovi, s ktorým išiel už predtým na drink, a dohodol si s ním ďalšie stretnutie.   „Tak tu pán magnát býva,“ piskne ohromene cez zuby.   Len prikývnem.   „Si si istá, že nechceš, aby som ťa odprevadil dnu?“ utvrdzuje sa. „Nie, toto musím zvládnuť sama… alebo sa jednoducho zvalím do postele.“   „Uvidíme sa zajtra?“   „Áno. Ďakujem, Ethan.“ Objímam ho.   „To zvládneš, Steelová,“ šepne mi do ucha. Púšťa ma a potom sa pozerá, ako mierim dovnútra.   „Neskôr,“ zavolá. Vraciam mu chabý úsmev a mávnem na rozlúčku. Stláčam tlačidlo a privolávam výťah.   Hore sa dvere výťahu roztvárajú a ja vstupujem do Christianovho bytu. Taylor tam nečaká, čo je nezvyčajné. Otváram dvojkrídlové dvere a mierim do veľkej izby. Christian s telefónom pri uchu pochoduje miestnosťou v blízkosti klavíra.   „Je tu,“ zavrčí do slúchadla. Zvrtne sa, aby ma prebodol tvrdým pohľadom, a vypína mobil. „Kde si, kurva, bola?!“ oborí sa na mňa, ale mojím smerom sa nepohne.   No, dofrasa, on sa hnevá na mňa?! Práve strávil bohvieaký dlhý čas so svojou bláznivou bývalou, a on sa hnevá na mňa?   „Ty si pila?“ pýta sa neveriacky.   „Trochu.“ Netušila som, že to tak vidieť.   Sťažka si vzdychne a hrabne si do vlasov. „Povedal som ti, aby si sa vrátila sem,“ pripomína mi hrozivo ticho. „Je štvrť na jedenásť. Mal som o teba strach.“   „Zašla som si na pohárik alebo na tri s Ethanom, zatiaľ čo ty si sa staral o svoju ex,“ zasyčím naňho. „Nevedela som, ako dlho budeš… s ňou.“   So zúženými očami pristupuje o niekoľko krokov bližšie, ale zastane. „Prečo to hovoríš takým tónom?“   Šklbnem plecom a skláňam pohľad k svojim prstom.   „Ana, čo sa deje?“ A vtedy prvýkrát počujem z jeho hlasu niečo iné ako zlobu. Ale čo? Strach?   Preglgnem. Snažím sa sformulovať to, čo mu vlastne chcem povedať. „Kde je Leila?“ pýtam sa a dvíham hlavu.   „V psychiatrickej liečebni vo Fremonte,“ odpovedá. Skúmavo ma pozoruje. „Ana, čo je?“ Prichádza až ku mne. „Čo sa deje?“ vydýchne.   Zavrtím hlavou. „Nie som pre teba dosť dobrá.“   „Čože?“ hlesne a oči sa mu poplašné rozširujú. „Prečo si to myslíš? Ako si vôbec môžeš niečo také myslieť?“   „Jednoducho ti nedokážem byť všetkým, čo potrebuješ.“   „Ty si všetko, čo potrebujem.“   „Stačilo, keď som ťa videla s ňou…“ Môj hlas sa vytráca do prázdna.   „Prečo mi to robíš? Toto nie je o tebe, Ana. Je to o nej.“ Ostro sa nadýchne a znovu si prehrabne vlasy. „V tejto chvíli to je iba veľmi choré dievča.“   „Ale ja som to cítila… to, čo medzi vami bolo.“   „Čože? Nie.“ Naťahuje sa za mnou, ale ja inštinktívne o krok cúvam. So zažmurkaním spúšťa ruku dole. Vyzerá, akoby prepadal panike.   „Ty utekáš?“ vytlačí zo seba s očami plnými strachu. Neodpovedám, pretože sa práve usilujem pozbierať svoje rozhádzané myšlienky.   „To nemôžeš,“ prehovára ma naliehavo.   „Christian… ja…“ pokúšam sa nejako vyjadriť. Čo to vlastne chcem povedať? Potrebujem čas, aby som si to premyslela. Daj mi čas.    „Nie. Nie!“ panikári.    „Ja…“   Horúčkovito sa rozhliada po izbe. Akoby hľadal inšpiráciu alebo čakal na Boží zásah.   „Ty nemôžeš odísť. Ana, ja ťa milujem!“   „Ja ťa tiež milujem, Christian, lenže…“   „Nie… nie!“ zahorekuje zúfalo a chytá si hlavu do dlaní.   „Christian…“   „Nie,“ vydýchne. V očiach sa mu zrkadlí číra hrôza. A zrazu priamo predo mnou klesá na kolená, hlavu sklonenú a ruky s dlhými prstami si kladie na stehná. Ešte vidím, ako sa zhlboka nadýchne, a potom sa už prestáva hýbať.   Čo to…? „Christian, čo to robíš?“   Ďalej zíza dole, ani sa na mňa nepozrie.   „Christian! Čo to robíš?“ Môj hlas vzlieta do vysokých tónin. A on sa ani nepohne. „Christian, pozri sa na mňa!“ kričím na neho.   Jeho hlava bez zaváhania vyletí nahor a on ku mne zdvíha pasívne sivý pohľad, skoro apatický… a vyčkávajúci.   Môj bože… Toto je submisívny Christian.      
Kapitola 14               Christian na kolenách pri mojich nohách, zaklesnutý nehybným pohľadom do môjho – to je ten najdesivejší a najmrazivejší výjav, aký som kedy videla. Nevyrovná sa mu ani Leila so zbraňou v ruke. Zahmlený, alkoholický opar, ktorý ma až doteraz zahaľoval, mizne v okamihu a nahrádza ho mrazenie v zátylku a dotieravý pocit beznádeje sprevádzaný prudkým odlevom krvi z tváre.   V šoku sa prudko nadychujem. Nie. Nie, toto je zlé, veľmi zlé a veľmi znepokojujúce.   „Christian, prosím, toto nerob. To nechcem.“   Ďalej na mňa ľahostajne hľadí, nehýbe sa, mlčí.   Môj úbohý Tieň! Srdce mi puká od žiaľu. Čo som mu to, preboha, urobila? Cítim, ako sa mi do očí tlačia slzy.   „Prečo to robíš? Hovor so mnou,“ zašepkám.   Raz žmurkne.   „Čo by si chcela, aby som povedal?“ povie mäkko, nevzrušene a ja pocítim chvíľkovú úľavu, že hovorí. Lenže nie takto. Nie. Nie!   Po lícach mi začínajú tiecť slzy. Zrazu je toho na mňa priveľa, vidieť ho v rovnakej podriadenej pozícii, v akej bola tá úbohá bytosť, čo zostala z Leily. Obrázok silného muža, ktorý je v skutočnosti stále tým malým chlapcom, čo bol takým šialeným spôsobom zneužívaný a zanedbávaný, ktorý sa necíti hoden lásky svojej dokonalej rodiny a svojej nie takej dokonalej priateľky… môj stratený chlapec… trhá mi to srdce.   Ľútosť, pocit straty, beznádej – to všetko mi ho teraz doslova trhá na kusy. A zároveň cítim ťaživý pocit márnosti. Ale hodlám bojovať, aby som ho priviedla späť. Aby som svojho Tieňa získala naspäť.   Predstava, že by som komukoľvek dominovala, je šialená. Predstava, že by som dominovala Christianovi, je príšerne nechutná. Bola by som potom ako ona – ako ženská, čo mu to vlastne spôsobila.   Pri tej myšlienke sa otrasiem a bojujem s hrčou, čo sa mi tlačí do krku. To nemôžem urobiť, ani náhodou. A ani náhodou to urobiť nechcem.   Potom, čo si takto utriedim myšlienky, vidím len jedinú možnú cestu. Bez toho aby som uhla pohľadom, klesám za ním na kolená. Zacítim v nich tvrdosť drevenej podlahy.   Chrbtom ruky si utieram slzy. Takto sme si rovní. Sme na rovnakej úrovni. Toto je jediný spôsob, akým ho chcem získať späť.   Pri pohľade na mňa sa mu rozširujú oči, ale okrem toho sa jeho výraz ani postoj nemení.   „Christian, toto nemusíš robiť,“ zaprosíkam. „Ja nikam neutekám. Veď som ti to hovorila, znovu a znovu, ja neutečiem. Všetko, čo sa stalo, je také… intenzívne. Len potrebujem čas, aby som o tom mohla premýšľať… byť nejaký ten čas osamote. Prečo vždy zo všetkého vyvodíš ten najhorší záver?“ A zase sa mi zovrie srdce, pretože ja viem prečo, to kvôli tomu, že o sebe toľko pochybuje, to preto, že sa tak nenávidí.   A znova ma dostihnú Elenine slová: „Vie, ako negatívne o sebe zmýšľaš? Pozná všetky tvoje problémy?“   Ach, Christian. Strach mi znova berie srdce do zveráka, a tak začínam prehnane zo seba sypať: „Len som chcela navrhnúť, že sa dnes večer vrátim späť do svojho bytu. Nikdy mi nedáš čas… čas, aby som to všetko vstrebala,“ vzlyknem a vidím, ako v zamyslení sťahuje čelo. „Jednoducho čas na premýšľanie. Veď sa sotva poznáme a všetku tú záťaž, čo so sebou ťaháš… potrebujem… potrebujem čas, aby som si to všetko mohla premyslieť. A teraz, keď je Leila… skrátka, nech už je to ktokoľvek… teraz, keď je preč z ulíc a už nie je hrozbou… myslela som… myslela…“ Môj hlas sa stráca do ticha, zostávam naňho bezradne civieť. Pozorne ma sleduje a počúva, aspoň dúfam.   „Keď som ťa videla s Leilou…“ Zatváram oči, pretože ma znovu pohlcuje bolestná spomienka na ich vzájomnú interakciu. „Bol to hrozný šok. Zbadala som, aký býval tvoj život… a…“ zadívam sa dolu na svoje prepletené prsty a slzy mi stále v tenkých pramienkoch stekajú po lícach. „Celé je to o tom, že pre teba nie som dosť dobrá. Nazrela som do tvojho života a mám strach, že sa so mnou začneš nudiť a potom odídeš… a ja skončím ako Leila… tiež zo mňa zostane len troska. Pretože ťa veľmi milujem, Christian, a keď ma opustíš, bude to ako deň bez svetla. Prepadla by som sa do temnoty. Ja nechcem utiecť, Christian. Len mám hrozný strach, že mi utečieš ty…“   Ako mu to tak rozprávam – a pritom dúfam, že ma počúva – uvedomujem si, čo je mojím skutočným problémom: jednoducho mi nie je jasné, čo na mne vidí. Nikdy som nepochopila, prečo práve ja.   „Nerozumiem tomu, čo ťa na mne priťahuje,“ dostanem zo seba. „Ty si, no… ty si jednoducho ty… a ja som…“ trhnem plecami a pozriem sa naňho. „Skrátka to nechápem. Ty si pekný a sexi a úspešný a dobrý a láskavý a starostlivý – toto všetko – a ja nie. A nedokážem robiť veci, ktoré ty robíš rád. Nemôžem ti dať to, čo potrebuješ. Ako by si so mnou mohol byť šťastný? Ako by som si ťa mohla udržať?“   Môj hlas je iba šepotom, zatiaľ čo ním zhmotňujem svoje najhoršie obavy. „Nikdy som nerozumela tomu, čo na mne vidíš. A keď som ťa videla s ňou, zrazu mi to všetko došlo.“   Ježiši, to jeho mlčanie je neznesiteľné. Tak sa so mnou rozprávaj, dočerta!   „Chystáš sa tu kľačať celú noc? Pretože ak áno, budem kľačať tiež!“ vyšteknem naňho.   Zdá sa mi, že mu trochu povoľuje výraz, možno pôsobí aj ľahko pobavene. Ale je veľmi ťažké posúdiť to.   Mohla by som sa načiahnuť a dotknúť sa ho, ale to by bolo len hrubé zneužitie postavenia, do ktorého ma práve pasoval. A to nechcem, lenže netuším, čo chce on alebo čo sa mi snaží naznačiť. Na to som jednoducho prikrátka.   „Christian, prosím, prosím… hovor so mnou,“ zaprisahám ho a žmolím si ruky v lone. Kolená už ma pekne tlačia, napriek tomu ďalej kľačím, uprene hľadím do jeho nádherných, vážnych sivých očí a čakám.   A čakám.   A čakám.   „Prosím,“ žobraním ešte raz.   Jeho intenzívny pohľad odrazu akoby menil odtieň a potom žmurkne.   „Tak strašne som sa bál,“ zašepká.   Ach, bože, ďakujem! Moje podvedomie sa odbremenené rúca do kresla a obracia do seba pohár džinu.   On hovorí! Premáha ma šialená vlna úľavy. Preglgnem a usilujem sa udržať na uzde emócie a čerstvý príval slz, ktoré mi zaplavujú oči.   A on ticho pokračuje: „Keď som vonku uvidel Ethana, došlo mi, že ťa niekto musel pustiť do bytu. S Taylorom sme vybehli z auta obaja naraz. Jednoducho sme to vedeli.“ Zmĺkne.   „Keď som ju potom uvidel, ako tam stojí, s tebou – a ozbrojená. Myslím, že som zostarol o sto rokov, Ana. Niekto ťa ohrozoval… moje najhoršie obavy sa splnili. Bol som taký nahnevaný, na ňu, na teba, na Taylora, na seba.“   Zatrasie hlavou, to výrečné gesto napovedá, v akej je agónii. „Nedokázal som odhadnúť, či sa bude správať násilne. Nevedel som, čo mám robiť. Netušil som, ako zareaguje.“ Zarazí sa a vraští čelo. „A potom, zrazu, akoby mi napovedala – tvárila sa tak kajúcne. A ja som jednoducho vedel, čo musím urobiť.“ Mlčí. Iba ma sústredene pozoruje a čaká, ako budem reagovať.   „A ďalej,“ zašepkám.   Nasucho preglgne. „Vidieť ju v tom stave a vedieť, že by som s tým jej… nervovým zrútením mohol mať niečo spoločné…“ Znovu zatvára oči. „Vždy bola skôr taká roztatárená a živá.“ Zachveje sa a trhavo sa nadýchne, znie to skoro ako vzlyk. Sú to muky niečo také počúvať, ale ja ďalej kľačím a prežívam s ním jeho verziu.   „Mohla ti ublížiť. A bola by to moja vina.“ Prudko otvára oči plné neuchopiteľnej hrôzy a zase sa odmlčí.   „Ale ona to neurobila. A ty si nebol zodpovedný za to, v akom stave sa ocitla, Christian.“ Povzbudzujem ho, aby pokračoval.   Začínam si uvedomovať, že všetko to robil, aby ma ochránil, a možno aj Leilu, pretože na nej mu tiež záleží. Lenže ako veľmi mu na nej záleží? Tá otázka sa mi, nikým nepozvaná, usalaší v hlave. Hovorí, že ma miluje, ale správal sa tak hrubo, vyhadzoval ma, vyhnal ma z môjho vlastného bytu.   „Skrátka som ťa odtiaľ potreboval dostať,“ zahundre s tou svojou prazvláštnou schopnosťou čítať mi myšlienky. „Chcel som, aby si bola mimo nebezpečenstva, a… Ty si. Jednoducho. Odmietala. Odísť.“ Tie posledné slová šepká cez zaťaté zuby a neveriacky pritom vrtí hlavou. Jeho podráždenie je jasne viditeľné.   Zapichuje do mňa pohľad. „Anastasia Steelová, ty si tá najtvrdohlavejšia ženská, čo poznám,“ vyčíta mi.   Vďakabohu, je späť. Pomaly vydýchnem od úľavy.   V tvári sa mu usádza nefalšované skľúčený výraz. „Takže ty si nechcela utiecť?“ ubezpečuje sa.   „NIE!“   Znovu zatvára oči a celé jeho telo sa uvoľňuje. Keď ich zasa otvorí, vidím v nich všetko to utrpenie a bolesť.   „Myslel som…“ odmlčí sa. „Toto som ja, Ana. Toto všetko… a som celý len tvoj. Čo ešte musím urobiť, aby si to pochopila? Aby si chápala, že ťa chcem – akýmkoľvek spôsobom, ktorým ťa môžem mať. Že ťa milujem.“   „Aj ja ťa milujem, Christian, a vidieť ťa takto…“ vzlyknem a z očí sa mi zase vyhrnú slzy. „Myslela som, že som ťa nejako rozbila.“   „Rozbila? Mňa? To nie, Ana. Práve naopak.“ Naťahuje sa za mojou rukou. „Ty si moje záchranné lano,“ zašepká, a skôr než si vtlačí moju dlaň do svojej, obsype mi chrbát ruky bozkmi.   S očami dokorán a plnými strachu si potom moju dlaň jemne prikladá k hrudi v mieste, kde má srdce – do zakázaného územia. Dych sa mu zrýchľuje. Pod prstami cítim, ako mu tlčie srdce, splašene mi do nich búši. Nespúšťa zo mňa oči, čeľuste napäté, zuby zaťaté.   Zalapám po dychu. Ach, ty môj Tieň! On ma necháva sa ho dotýkať. Akoby sa mi vyparil všetok vzduch z pľúc – jednoducho niekam zmizol. V ušiach mi hučí krv, to ako sa rytmus môjho srdca rýchlo približuje tomu jeho.   Púšťa moju ruku a necháva ju voľne spočívať tam, kde cítim jeho pulz. Nepatrne roztváram prsty, vnímam pod nimi teplo sálajúce z jeho kože cez tenkú látku košele. Zadrží pritom dych. Nedokážem to zniesť. Pohnem rukou s úmyslom ju stiahnuť.   „Nie!“ vyhŕkne a znova mi ju zakrýva dlaňou, tlačí si moje prsty na seba. „Nechaj ju tam.“   Povzbudená tými slovami sa prisuniem bližšie, až sa dotýkame kolenami, a zdvíham druhú ruku tak, aby presne vedel, čo mám v úmysle. Ostražito ma pozoruje, ale nepokúša sa ma zastaviť.   Začínam mu opatrne rozopínať gombíky košele, ale jednou rukou to ide pomerne ťažko. Napnem prsty pod jeho dlaňou a on ma púšťa a necháva ma použiť obidve ruky. Neprestávam sa mu pozerať do očí, keď mu rozhaľujem košeľu a tým odkrývam jeho hrudník.   Ešte viac sa mu zrýchľuje dych, mierne roztvára pery a ja vnímam jeho vzrastajúcu paniku. Napriek tomu neuhýba. Pretože je stále v režime subky? To netuším.   Mám to urobiť? Nechcem mu ubližovať, psychicky ani fyzicky. Vidieť ho takto, ako sa mi vydáva napospas, je veľmi alarmujúce.   Dvíham ruku a zarazím sa tesne pri ňom, uprene ho pozorujem… žiadam o súhlas. Nepatrne dáva hlavu nabok, zoceľuje sa pred mojím dotykom, napätie z neho doslova sála. Teraz už to nie je zloba, ale strach.   Váham. Naozaj mu to smiem urobiť?   „Urob to,“ vydýchne. Zase tá jeho zvláštna schopnosť odpovedať na moje nevypovedané otázky.   Naťahujem prsty tak, až sa dotknú jeho chĺpkov, a zľahka mu nimi prechádzam dolu po hrudnej kosti. Zatvára oči a sťahuje tvár, akoby ho ovládla neznesiteľná bolesť. Nedokážem sa na to pozerať, a tak ruku okamžite sťahujem. Lenže on po nej rýchlo chmatne a neoblomne ju priloží späť, celú si ju tlačí na obnaženú hruď, takže ma jeho chĺpky šteklia v dlani.   „Nie,“ protestuje napäto. „Ja to potrebujem.“   Má pevne zavreté viečka. Takto musí vyzerať agónia. A pozorovať to, to sú skutočné muky. Veľmi opatrne nechám svoje prsty kĺzať po jeho prsiach až k srdcu, žasnem nad tým pocitom a desím sa toho, že je to príliš veľký skok.   Otvára oči a upiera na mňa spaľujúci pohľad.   Bože, stoj pri mne. Je taký horúci, neskutočne intenzívny a neskrotný, rovnako ako jeho dych. Krv mi už musí každú chvíľu preraziť ušné bubienky. Pod tým prenikavým pohľadom sa ma zmocňuje nepokoj.   Ešte stále ma nezarazil, a tak ho znova hladkám končekmi prstov po hrudníku. Otvára ústa, ťažko nimi vydychuje, a ja si zrazu nie som istá, či to spôsobuje strach, alebo niečo iné.   Tak dlho som túžila ho tam pobozkať! Zdvíham sa na kolená a chvíľu mu ten pohľad vraciam, aby som mu jasne naznačila svoj úmysel. Potom sa skláňam a nežne mu prikladám pery nad srdce, cítim na nich jeho sladko voňajúcu nahú pokožku.   Jeho tlmené zastonanie ma zasiahne tak silno, že si sadám späť na päty a hrozím sa toho, čo uvidím v jeho tvári. Oči má pevne zavreté, ale inak sa nepohol.   „Znovu,“ povie. A tak sa zohýbam ešte raz a tentoraz bozkávam jednu z jeho jaziev. Zalapá po dychu. A ja bozkávam ďalšiu, a potom ďalšiu. Z hrdla sa mu vyderie hlasné zastonanie a zrazu mám jeho paže okolo tela a ruku vo vlasoch. Bolestivým ťahom mi zakláňa hlavu, až sa moje ústa stretnú s jeho neoblomnými perami. Obaja prepadáme vrúcnemu bozku a ja mu zatínam prsty do vlasov.   „Ach, Ana!“ vydýchne. Prevracia sa a strháva si ma pod seba na podlahu. Presúvam dlane, aby som v nich zovrela jeho krásnu tvár… a v tú chvíľu na nich zacítim jeho slzy.   On plače… nie. To nie!   „Christian, prosím, neplač. Myslela som to vážne, keď som hovorila, že ťa nikdy neopustím. Naozaj. A ak som ti dala dôvod myslieť si niečo iné, tak sa ospravedlňujem… Prosím, prosím, odpusť mi to. Ja ťa milujem. Vždy ťa budem milovať.“   Dvíha sa na lakťoch, v tvári neopísateľne bolestný výraz.   „Čo je to?“   Spýtavo rozširuje oči.   „Čo je to za tajomstvo, ktoré ťa núti si myslieť, že od teba utečiem? Prečo tak tvrdohlavo veríš tomu, že odídem?“ domáham sa odpovede. „Povedz mi to, Christian, prosím.“   Dvíha sa, zaujíma turecký sed a ja si sadám, ale nechávam nohy natiahnuté. Kriste, nemohli by sme sa už z tej dlážky zodvihnúť? Ale nechcem prerušovať tok jeho myšlienok. Konečne sa ma chystá zasvätiť!   Zahľadí sa na mňa a vyzerá pritom úplne zdevastovane. No, dočerta – to bude zlé.   „Ana…“ S rozorvaným výrazom hľadá správne slová. Kam toto speje?   Poriadne sa nadýchne a sťažka preglgne. „Ja som sadista. Rád bijem drobné hnedovlasé dievčatá, ako si ty. Všetky totiž vyzeráte rovnako ako tá závislá suka – moja biologická matka. Som si istý, že už si domyslíš, prečo to robím.“ Sype to zo seba tak prudko, akoby tie vety mal na jazyku celé dni a zúfalo sa ich potreboval zbaviť.   Čas akoby sa zastavil. Ach, nie.   Toto som teda nečakala. To je zlé. Veľmi zlé. Pozerám naňho a snažím sa nejako pochopiť dôsledky jeho slov. Konečne sa vysvetľuje, prečo vyzeráme všetky rovnako.   Moja prvotná myšlienka je, že Leila mala pravdu. „Pán je temný.“   Spomínam si na náš úplne prvý rozhovor o jeho sklonoch, ktorý sme vtedy viedli v Červenej mučiarni.   „Tvrdil si mi, že sadista nie si,“ zašepkám. Zúfalo sa snažím tomu porozumieť… nejako ho ospravedlniť.   „Viem, povedal som ti, že som dominantný. Nebola to lož, ale ani úplná pravda. Je mi to ľúto.“ Pohľadom sústredene skúma svoje dokonale pestované nechty.   Mám dojem, že mu je trápne. Hanbí sa, že mi klamal? Alebo sa hanbí za to, aký je?   „Keď si sa ma na to pýtala, predstavoval som si, že medzi nami bude úplne iný vzťah,“ zamumle. Z jeho pohľadu jasne vidím, aký je vystrašený.   A potom mi to dochádza, je to ako blesk z čistého neba. Ak je sadista, potom naozaj všetko to prekliate bitie potrebuje. Dofrasa! Skladám si hlavu do dlaní.   „Takže je to pravda,“ zašepkám. „Nemôžem ti dať to, čo potrebuješ.“ A je to – toto je konečný dôkaz o tom, že sme nekompatibilní.   Panika mi zviera hrdlo, svet sa mi začína rúcať k nohám, všetko okolo mňa padá. To je koniec. Toto nezvládneme.   Christian sa zatvári zúfalo. „Nie! Nie! Nie! To teda môžeš. Ty mi dávaš, čo potrebujem.“ Zatína päste. „Prosím, ver mi,“ presviedča ma úpenlivo.   „Ja už neviem, čomu mám veriť, Christian. Všetko je to také poondiate,“ posťažujem sa. Celé hrdlo ma už bolí od zadržiavaných vzlykov. Oči mu horúčkovito zahoria.   „Ana, musíš mi veriť. Keď som ťa zbil tým opaskom a ty si ma opustila, všetko sa vo mne pohlo. Ja som nežartoval, keď som vravel, že urobím všetko pre to, aby som sa tak už nikdy necítil,“ pripomína mi s tvrdohlavým pohľadom. „Keď si mi povedala, že ma miluješ, bolo to ako precitnutie. Nikto predtým mi nič také nepovedal. Bolo to, akoby som v sebe niečo pochoval – alebo si to možno pochovala ty, ja neviem. S doktorom Flynnom o tom ešte stále vášnivo diskutujeme.“   Ach, tak. V srdci mi rozkvitá nádej. Možno to nejako prekonáme. Chcem, aby sme to zvládli. Však áno? „Čo to všetko teda znamená?“ zisťujem šeptom.   „Že už to nepotrebujem. Nie teraz.“   Čo, prosím? „Ako to vieš? Ako si môžeš byť taký istý?“   „Jednoducho to viem. Pomyslenie na to, že by som ti ublížil… nejako vážne… sa mi hnusí.“   „Ja tomu nerozumiem. A čo tie pravítka a plieskanie a všetok ten zvrátený sex?“   Prehrabe si vlasy a vyzerá to, že sa usmeje, lenže namiesto úsmevu si smutne povzdychne. „Hovorím o tvrdých praktikách, Anastasia. Mala by si vidieť, čo dokážem s trstenicou alebo korbáčom.“   Od omráčenia mi padá sánka. „Radšej nie.“   „Ja viem. Keby si to chcela robiť, fajn… ale ty nechceš a ja to rešpektujem. Nemôžem ťa k tomu nútiť, keď sama nechceš. Už som ti to hovoril, všetku moc máš ty. A odvtedy, čo si sa vrátila, k tomu ani nemám žiadne nutkanie. Je to preč.“   Chvíľu na neho len tupo hľadím, pokúšam sa to nejako urovnať v hlave. „Ale keď sme sa zoznámili, bolo to práve to, čo si chcel.“   „To nepochybne bolo.“   „Ale ako sa to mohlo len tak vypariť, Christian? Akoby som bola nejaký všeliek a ty si teraz – nenapadá mi lepšie slovo ako – vyliečený? Tomu nerozumiem.“   Ďalší povzdych. „Nepovedal by som práve vyliečený… Ty mi neveríš?“   „Skôr to považujem za… neuveriteľné. V tom je rozdiel.“   „Keby si ma neopustila, pravdepodobne by som sa tak nikdy necítil. To, že si ma nechala, bola tá najlepšia vec, čo si mohla urobiť – pre nás oboch. Uvedomil som si, ako veľmi ťa chcem, len teba, a myslel som to vážne, keď som hovoril, že ťa chcem akýmkoľvek spôsobom, ktorým ťa môžem mať.“   Skúmam ho pohľadom. Dá sa tomu veriť? Hlava mi ide puknúť z toho, ako sa to všetko snažím pochopiť, a hlboko vnútri cítim… otupenosť.   „Ty si stále tu. Myslel som, že o takomto čase už budeš vo dverách,“ uvažuje šeptom.   „Prečo? Pretože by som si mala myslieť, že si nejaký úchylák, keď bičuješ a trtkáš ženy, ktoré vyzerajú ako tvoja matka? Na základe čoho si dospel k takému záveru?!“ zasyčím naňho nahnevane.   V dôsledku mojich drsných slov bledne.   „No, nepovedal by som to úplne takto, ale v podstate áno,“ priznáva a zatvári sa ublížene.   Jeho výraz je znepokojujúci a ja ten výbuch hneď oľutujem. Previnilo vraštím čelo.   Ach, bože, čo teraz? Pozerám sa naňho a on vyzerá tak skrúšene, úprimne… vyzerá ako môj Tieň.   Nečakane si vybavujem tú fotografiu z jeho detskej izby a v tom okamihu mi dochádza, prečo mi bola tá žena na nej taká povedomá. Vyzerala ako on. Musela to byť jeho biologická matka.   A hlavou mi preletí, ako ľahko nad ňou vtedy kývol rukou: Nikto dôležitý… To ona je za toto všetko zodpovedná. A ja sa na ňu podobám… Dočerta!   Opätuje môj pohľad, úplne otvorene, a ja viem, že čaká na moju reakciu. Pôsobí úprimne. Hovoril, že ma miluje, ale aj tak som z toho zmätená.   Bože, to je chaos!   Hoci ma kvôli Leile upokojoval, ja som si istá, taká istá ako nikdy predtým, že ona je schopná dať mu to, čo potrebuje. To pomyslenie je nestráviteľné, vysiľujúce. Som z toho všetkého vyčerpaná.   „Christian, už som unavená. Mohli by sme to prebrať zajtra? Chcem ísť do postele.“   Prekvapene zažmurká. „Takže ty napriek tomu neodchádzaš?“   „Chceš, aby som šla?“   „Nie! Ale myslel som, že ma opustíš, keď ti to poviem.“   Hlavou mi preletia všetky tie jeho narážky na to, že odídem, keď mi to svoje temné tajomstvo vyjaví. A teraz ho poznám. Je to tak, Pán je temný.   Mala by som odísť? Pozerám sa naňho, na toho blázna, ktorého milujem, áno, milujem.   Mohla by som ho opustiť? Už som to raz urobila a skoro ma to zabilo… a jeho tiež. Ľúbim ho. Na tom sa nič nezmenilo.   „Neopúšťaj ma,“ zašepká.   „Ježiši, pre všetko na svete – nie! Ja nikam nejdem!“ dvíham hlas. A je to taká úľava. Povedala som to. Neopúšťam ho.   „Naozaj?“ V očiach mu zatancujú iskričky nádeje.   „Čo mám ešte urobiť pre to, aby si pochopil, že neodídem? Čo mám povedať?“   Sústredene ma sleduje, znovu z neho vyžaruje strach a trýzeň. Preglgne. „Je tu jedna vec, ktorú by si mohla urobiť.“   „Aká?“ precedím cez zuby.    „Zober si ma,“ zašepká. ČOŽE?! Skutočne sa práve zmienil o…   Už druhýkrát v priebehu necelej pol hodiny pre mňa prestáva existovať čas.   Pozerám na toho ťažko postihnutého muža, ktorého milujem. A nemôžem uveriť tomu, čo práve povedal.   Svadba? On ma požiadal o ruku? To je vtip?! Nedokážem si pomôcť – odniekiaľ zvnútra mi vybuble malé nervózne zachechtanie. Usilovne si hryziem peru, aby som zabránila tomu, že sa z toho stane plnohodnotný hysterický smiech, ale všetko zlyháva. Zvalím sa chrbtom na podlahu a kapitulujem. Rehocem sa ako nikdy predtým, prepadám tomu mohutnému ozdravnému a očistnému smiechu.   A na malú chvíľku sa ocitám mimo diania, pozerám sa zvrchu na tú absurdnú situáciu – porazené, rehotajúce sa dievča vedľa prekrásneho zničeného chlapca. Potom, čo sa môj smiech pretaví do horúcich slz, zakryjem si oči rukou. Nie, nie… toto je už priveľa.   Zatiaľ čo sa moja hystéria zmierňuje, Christian mi jemne dvíha ruku z tváre. Obrátim sa k nemu a zahľadím sa mu do očí.   Nakláňa sa nado mnou, pery má skrútené v rozpačitom úsmeve, ale z jeho očí sála… azda krivda. To nie.   Hankami prstov nežne zachytáva zatúlanú slzu. „Pokladáte moju ponuku za smiešnu, slečna Steelová?“   Ty môj Tieň! Dvíham ruku a zľahka ho hladkám po tvári, vychutnávam si ten pocit, ktorý vyvoláva kontakt jeho strniska s mojimi prstami. Bože, ja ho tak milujem.   „Ach, pán Grey… Christian. Tvoje načasovanie je nepochybne…“ upriem na neho výrečný pohľad, pretože mi dochádzajú slová.   Usmeje sa na mňa, ale vrásky okolo jeho očí mi napovedajú, že ho to ranilo. Je to alarmujúci pocit.   „Zraňuješ tu moje city, Ana. Tak vezmeš si ma?“   Zdvihnem sa, kľaknem si, nakloním sa až k nemu a položím mu obidve ruky na kolená. Pozorne sa pozerám do jeho krásnej tváre.   „Christian, práve som sa stretla s tvojou šialenou ex so zbraňou v ruke, bola som vyhodená zo svojho vlastného bytu a prežila som termonukleárnu búrku všetkých tých tvojich päťdesiatich odtieňov…“   Otvára ústa, že prehovorí, ale ja ho zarazím zdvihnutou rukou a vyžiadam si jeho mlčanie. Poslušne zatvára ústa.   „Práve si mi o sebe prezradil nejaké, úprimne povedané, šokujúce informácie a vzápätí si ma požiadal o ruku.“   Obracia hlavou zboka nabok, ako by si v nej triedil fakty. Očividne sa baví. Vďakabohu.   „Áno, myslím, že je to férové a presné zhrnutie situácie,“ podotýka vecne.   Káravo vrtím hlavou. „Kam sa podelo odopierané uspokojenie?“   „Cez to som sa už preniesol, odteraz som neústupčivo zástancom okamžitého potešenia. Carpe Diem, Ana“ zašepká.   „Pozri, Christian, poznám ťa asi tak tri minúty a je toho oveľa viac, čo ešte potrebujem zistiť. Dosť som pila, som hladná, som unavená a chcem ísť spať. Potrebujem si tú tvoju ponuku premyslieť, tak ako som si premyslela tú zmluvu, ktorú si mi dal. Navyše…“ zomknem pery, aby som tým dala najavo nevôľu a zároveň presvetlila atmosféru, „toto nebola práve naj romantickejšia žiadosť o ruku.“   Nakláňa hlavu a dvíha kútiky úst do malého úsmevu. „Zásah do čierneho, ako vždy, slečna Steelová,“ zavrní a ja počujem, ako sa mu uľavilo. „Takže to nie je Nie?“   Povzdychnem si. „Nie, pán Grey, nie je to Nie, ale ani to nie je Áno. Robíš to len preto, že máš strach a neveríš mi.“   „Nie, robím to preto, lebo som konečne stretol niekoho, s kým chcem stráviť zvyšok života.“   Och… Srdce mi vynecháva jeden úder a vnútri sa mi všetko rozplýva. Ako to robí, že uprostred tých najšialenejších situácií hovorí tie najromantickejšie veci? Pozerám na neho v šoku a s ústami dokorán.   „Nikdy som si nemyslel, že sa mi to stane,“ pokračuje a z jeho výrazu vyžaruje rýdzo oslnivá úprimnosť.   Ďalej na neho mlčky pozerám, v duchu volím správne slová.   „Môžem o tom premýšľať… prosím? A premýšľať aj o tom ostatnom, čo sa dnes stalo? Žiadal si ma o trpezlivosť a dôveru. A teraz je rad na tebe, Grey. Teraz ich potrebujem ja.“   Zadumane mi hľadí do očí, po chvíli sa predkloní a zapchá mi vlasy za ucho.   „Dajako to prežijem.“ Jemne ma bozkáva na pery. „Vravíš, málo romantiky, hej?“ Pochmúrne dvíha obočie a ja kriticky kývnem hlavou. „Srdce a kvety?“ ubezpečuje sa.   Prikývnem a on sa usmeje.   „Takže si hladná?“   „Áno.“   „Ty si už zase nejedla.“ Oči mu chladnú, čeľusť tuhne.   „Nie, nejedla.“ Sadám si späť na päty a upieram naňho ľahostajný pohľad. „Byť vyhodená z vlastného bytu po tom, čo sa stanem svedkom toho, ako môj priateľ dôverne komunikuje so svojou bývalou subkou – to mi spoľahlivo zničilo chuť na jedlo.“ Neubránim sa a prepichnem ho očami s rukami vbok.   Christian potrasie hlavou a ladne sa dvíha na nohy. No to je dosť, že sa konečne dostaneme z tej podlahy. Podáva mi ruku.   „Dovoľ, aby som ti objednal niečo na jedenie,“ prednáša slávnostne.   „To nemôžem jednoducho ísť spať?“ zakňučím unavene, keď svoju ruku vkladám do jeho.   Vytiahne ma za ňu na nohy. Som pekne stuhnutá. Prívetivo sa na mňa zahľadí.   „Nie, jesť musíš. Tak poď.“ Panovačný Christian je naspäť a mne sa uľavilo.   Berie ma do kuchyne, usadí na jednu z barových stoličiek a sám zamieri k chladničke. Letmo mrknem na hodinky. Panebože, je skoro pol dvanástej, a to musím ráno vstávať do práce.   „Christian, ja až taká hladná nie som.“   Prehľadáva svoju enormne veľkú chladničku a zámerne ma ignoruje. „Syr?“ položí otázku.    „Nie v túto hodinu.“   „Slané tyčinky?“   „Z chladničky? Nie!“   Zvrtne sa a usmieva na mňa. „Ty nemáš rada tyčinky?“   „Nie o pol dvanástej. Christian, ja idem do postele. Môžeš sa v tej svojej chladničke prehrabávať pokojne celý zvyšok noci, ak chceš. Som unavená a prežila som až príliš zaujímavý deň. Deň, na ktorý by som rada zabudla.“ Zosuniem sa z barovej stoličky a on to sleduje s pochmúrnym výrazom, lenže mne je to práve teraz jedno. Chcem ísť spať – som vyčerpaná.   „Makaróny so syrom?“ Dvíha bielu misku prekrytú fóliou. V tvári má očarujúci výraz plný nádeje.   „Ty máš rád makaróny so syrom?“ čudujem sa.   Nadšene prikývne… a mne tým obmäkčí srdce. Znenazdania vyzerá tak mlado. Kto by to bol povedal? Christian Grey má rád detské jedlo.   „Dáš si?“ pýta sa tak, akoby mi ponúkal niečo iné – niečo oveľa luxusnejšie ako makaróny so syrom. Nedokážem mu odolať, navyše som naozaj hladná.   Prikývnem a ponúkam mu unavený úsmev. Zato ten jeho vyráža dych. Sťahuje z misky fóliu a vloží ju do mikrovlnky. Ja si sadnem späť na stoličku a sledujem tú nádheru, ktorú ponúka pohľad na Christiana Greya – muža, ktorý si ma chce vziať – keď sa elegantne a uvoľnene pohybuje po svojej kuchyni.   „Takže ty vieš používať mikrovlnku?“ uťahujem si z neho.   „Ak je to polotovar, zvyčajne sa mi to podarí pripraviť. Problémy mám skôr so skutočným varením.“   Nemôžem uveriť, že toto je ten istý muž, ktorý mi ani nie pred polhodinou kľačal pri nohách. Má svoju obvyklú premenlivú náladu. Na raňajkový bar prestiera taniere, príbory a servítky.   „Už je hrozne neskoro,“ skonštatujem.   „Nechoď zajtra do práce.“   „Musím tam. Môj šéf odchádza do New Yorku.“   Christian sa zamračí. „Nechceš si tam urobiť cez víkend výlet?“   „Pozerala som na predpoveď a vyzerá to, že bude pršať,“ zamietavo krútim hlavou.   „Aha, a čo teda chceš robiť?“   Cinknutie mikrovlnky ohlasuje, že večera je teplá.   „Práve teraz by som si veľmi želala prežiť jeden pokojný deň. Všetok ten vzruch je… únavný.“ Zdvihnem naňho jedno obočie a on to prezieravo ignoruje.   Položí bielu misku medzi nás a sadá si vedľa mňa. Zdá sa, že je hlboko zamyslený, zaujatý niečím iným. Nakladám cestoviny na taniere. Vonia to božsky a mne sa v očakávaní zbiehajú sliny, pretože som úplne vyhladovaná.   „Ospravedlňujem sa za tú Leilu,“ zamumle.   „Za čo presne?“ Hmm, tie makaróny chutia rovnako dobre, ako voňajú. Žalúdok mi vďačne zaškŕka.   „Musel to byť pre teba hrozný šok nájsť ju u seba v svojom byte. Taylor ho predtým osobne prehľadával. Strašne ho to mrzí.“   „Taylorovi nič nevyčítam.“   „Ja tiež nie. Bol ťa vonku hľadať.“   „Naozaj? Prečo?“   „Nevedel som, kde si. Nechala si v aute kabelku aj telefón. Nemohol som ťa ani vystopovať. Kam si vôbec išla?“ pýta sa mierne, ale hlasom mu prestupuje zlovestný podtón.   „Len sme si s Ethanom zašli do baru cez ulicu. Aby som odtiaľ videla, čo sa deje.“   „Chápem.“   Atmosféra medzi nami sa nepatrne zmenila. Už nie je taká odľahčená.   Tak dobre… túto hru môžu hrať dvaja. Pekne sa k sebe zasa vrátime, milý Tieň. Pokúšam sa tváriť nenútene, keď mu kladiem otázku a pritom potláčam pálčivú zvedavosť, ale aj strach z odpovede.   „A čo si vlastne s Leilou v tom byte robil?“   Rýchlo po ňom hodím pohľadom, práve si vkladá lyžicu plnú cestovín do úst, ale skamenie uprostred pohybu. Ach, nie, to nie je dobré.   „Naozaj to chceš vedieť?“   Na vnútornostiach sa mi robí uzol a v momente ma prejde chuť na jedlo. „Áno,“ pípnem. Chceš? Naozaj to chceš? Moje podvedomie odhadzuje prázdnu fľašu od džinu na podlahu, narovnáva sa v kresle a zdesene na mňa zíza.   Christian narovná pery do priamej linky a chvíľu váha. „Rozprávali sme sa a potom som ju vykúpal,“ oznamuje mi chrapľavým hlasom. Keď nijako nereagujem, rýchlo pokračuje: „Obliekol som ju do nejakého tvojho oblečenia. Dúfam, že ti to nevadí. To jej bolo špinavé.“   Ja sa zbláznim. On ju okúpal?!   To je celkom neprimerané, nie? Pozerám na svoje nedojedené makaróny a všetko sa so mnou točí. Z tej predstavy sa mi robí nevoľno.   Skús si to odôvodniť, povzbudzuje ma podvedomie. Tá rozvážna intelektuálna časť môjho mozgu vie, že to urobil len preto, lebo to potrebovala. Lenže je to strašne ťažké. Moje krehké a žiarlivé sebavedomie to nedokáže uniesť.   Zrazu sa mi chce plakať – nielen podľahnúť slzám dámy, ktoré budú dekoratívne zdobiť moje líca, ale zrútiť sa do kvílivého náreku. Dôkladne sa nadýchnem, aby som to nutkanie premohla, ale hrdlo mám nepríjemne vyprahnuté od potláčaných slz a vzlykov.   „Bolo to všetko, čo som mohol urobiť, Ana,“ povie.   „Stále k nej niečo cítiš?“   „Nie!“ vyhŕkne vydesene, zatvorí oči a v jeho tvári sa zračí jedno veľké utrpenie. Nedokážem sa naňho pozerať.   Obraciam pohľad späť k jedlu, ktoré mi zrazu pripadá nepožívateľné.   „Vidieť ju takto – takú inú, takú zlomenú. Jednoducho o ňu mám starosť, tak ako má jedna ľudská bytosť o druhú.“ Mykne plecami, akoby chcel striasť nejakú nepríjemnú spomienku. Kriste, on hádam čaká, že mu prejavím sympatie?   „Ana, pozri sa na mňa.“   Nemôžem. Viem, že keď to urobím, rozplačem sa. Toto už je naozaj priveľa. Cítim sa ako pretlakovaná cisterna s benzínom – plná, narvaná na prasknutie. Viac už sa do mňa nevojde. Už sa nedokážem vyrovnať so žiadnymi ďalšími šialenosťami. Inak sa to vo mne všetko vznieti a exploduje a nebude to vôbec pekné. Panebože!   V hlave sa mi odvíja stále rovnaká slučka – Christian a jeho ex-subka, ako sa o ňu stará, takým intímnym spôsobom. Kúpe ju, prepánajána – nahú. Mojím telom otriasa mohutný bolestný záchvev.   „Ana?“   „Čo je?“   „Nerob to. Nič to neznamená. Bolo to ako postarať sa o dieťa, ranené, vyčerpané dieťa,“ presviedča ma.   Čo on, dopekla, vie o starostlivosti o dieťa? Toto bola žena, s ktorou mal plnohodnotný deviantno-sexuálny vzťah.   Au, to bolí. Upokojujem sa hlbokým nádychom. Alebo možno poukazuje na seba. To on je ranené dieťa. To by dávalo väčší zmysel… skôr to však nedáva žiadny zmysel. Doparoma, toto všetko je také skurvené a ja som taká nehorázne uťahaná. Potrebujem sa vyspať.   „Ana?“   Zdvíham sa, odnášam svoj tanier do drezu a vyhadzujem z neho zvyšky do odpadkov. „Prosím ťa, Ana.“   Prudko sa k nemu obrátim. „Už s tým prestaň, Christian! Nechaj si to svoje. ,Prosím ťa, Ana‘!“ Rozkričím sa naňho a vnímam, ako mi začínajú stekať slzy po lícach. „Pre dnešok už mám toho svinstva až po krk. Idem do postele. Som unavená a som rozhodená. Daj mi pokoj.“   Zvrtnem sa na päte, prakticky utekám do spálne a so sebou si odnášam spomienku na jeho vytreštený, šokovaný pohľad. Je dobré vedieť, že ho aj ja môžem šokovať. V rekordnom čase sa vyzliekam, prehrabem Christianov bielizník, vytiahnem z neho jedno z jeho tričiek a porúčam sa do kúpeľne.   Pozerám na seba do zrkadla a sotva spoznávam tú vyčerpanú čarodejku s červenými opuchnutými očami a fľakmi na lícach, čo sa na mňa pozerá. A to je konečná. Zrútim sa na podlahu a poddám sa svojim drvivým emóciám, ktoré ďalej nedokážem ovládať. Premožená mohutnými šklbavými vzlykmi konečne nechávam slzy slobodne tiecť.
Kapitola 15               „No tak,“ upokojuje ma Christian, keď si ma priťahuje do náručia, „prosím, neplač, Ana, prosím,“ tíši ma. Kľačí v kúpeľni na podlahe a ja mu sedím na kolenách. Ovíjam mu ruky okolo krku a ďalej mu vzlykám na pleci. Nežne ma hladí po chrbte aj po hlave a jemne mi vrní do vlasov.   „Je mi to ľúto, miláčik,“ šepká. A to ma prinúti rozplakať sa ešte viac a objať ho pevnejšie.   A tak obaja sedíme, celú večnosť. Nakoniec sa Christian aj so mnou v náručí zdvihne a odnesie ma do svojej izby, kde ma položí na posteľ. Ani sa nenazdám a leží vedľa mňa. Svetlá sú zhasnuté. Priťahuje si ma k sebe, pevne si ma pritúli a ja sa konečne ponorím do ťažkého a nepokojného spánku.      Odrazu sa preberiem. Krúti sa mi hlava a je mi teplo. Christian ma obopína ako vinič. Zamrnčí zo spánku, keď sa z neho vymotávam, ale nezobudí sa. Sadnem si a skontrolujem budík na rádiu. Tri ráno. Potrebujem advil a niečo na pitie. Spustím nohy z postele a kráčam chodbou smerom k veľkej izbe a kuchyni.   Z chladničky si vezmem pomarančový džús a nalejem si ho do pohára. Hmm… je vynikajúci, takmer okamžite sa mi prestáva krútiť hlava. Prehľadávam kuchynské skrinky s úmyslom nájsť nejaké lieky proti bolesti, až nakoniec nachádzam plastový box plný medikamentov. Beriem si dva advily a nalievam si ďalší pohár džúsu.   Prejdem k rozľahlej zasklenej stene a zadívam sa von na nočný Seattle. Jeho svetlá sa pod Christianovým zámkom v oblakoch trblietajú. Alebo by som mala skôr povedať pod pevnosťou? Opieram si čelo o chladivé sklo okna – to je ale úľava! Mám toho po všetkých tých včerajších odhaleniach toľko v hlave. Opriem sa o okno chrbtom a skĺznem po ňom na podlahu. Obývačka v tej tme pripomína obrovskú jaskyňu, jediné svetlo vychádza z troch lampičiek nad kuchynským ostrovčekom.   Mohla by som tu bývať, vydatá za Christiana? Po tom všetkom, čo tu robil? So všetkou tou minulosťou, ktorú toto miesto skrýva?   Svadba. To je takmer neuveriteľné a absolútne nečakané. Ale vlastne všetko okolo Christiana je nečakané. Pery sa mi zvlnia do úsmevu. Christian Grey, očakávajte nečakané – Päťdesiat Odtieňov Skurvenosti.   Môj úsmev sa vytráca. Podobám sa na jeho matku a to ma hlboko zraňuje. Vyráža mi to dych. Všetky vyzeráme ako jeho mama.   Ako sa len vyrovnám s týmto malým tajomstvom? Žiadne prekvapenie, že mi o tom nechcel povedať. Ale veď svoju matku si nemôže nijako zvlášť pamätať. Znovu mi napadá, či by som sa nemala porozprávať s doktorom Flynnom. Dovolil by mi to Christian? Možno by doktor mohol zaplniť nejaké biele miesta.   Zatrasiem hlavou. Akoby na mňa padala únava celého sveta. Ale vychutnávam si mierumilovný pokoj veľkej izby a jeho nádherné umelecké diela – svojím spôsobom chladné, no tak nejako aj krásne v tých tieňoch a určite nesmierne cenné. Mohla by som tu žiť? V dobrom aj zlom? V chorobe aj zdraví? Zatváram oči, opieram si hlavu o sklo a zhlboka sa pomaly nadýchnem.   To pokojne ticho náhle preruší surový, drsný, primitívny výkrik, ktorý mi stavia do pozoru každučký chĺpok na tele. Christian! Bože – čo sa stalo? V tú ranu som na nohách, a skôr než ozvena tých desivých zvukov stíchne, letím naspäť do spálne a srdce mi od hrôzy divoko bije.   Rozsvietim Christianovu nočnú lampičku a vidím, ako sa Christian hádže a metá sa, doslova sa zvíja v agónii. To nie! Znovu vykríkne a mne znovu trhá uši ten strašidelný ničivý zvuk.   Dočerta – to musí byť nočná mora!   „Christian!“ Skláňam sa nad ním, schmatnem ho za plecia a zatrasiem s ním, aby sa prebudil. Otvára oči, sú nepríčetné, doširoka otvorené a pološialene. A skôr než sa jeho zrak uprie na mňa, rýchlo skenuje celú izbu.   „Ty si odišla, ty si odišla, ty si musela odísť,“ drmolí prudko. Jeho vytreštený pohľad sa pritom mení na vyčítavý a vyzerá taký stratený, až mi z toho zviera hrudník. Úbohý Tieň!   „Som tu.“ Sadám si k nemu na posteľ. „Som tu,“ opakujem ticho, aby som ho upokojila. Položím mu dlaň na tvár a pokúšam sa mu poskytnúť útechu.   „Bola si preč,“ šepká prerývane. Pohľad má stále nepríčetný a vyľakaný, ale zdá sa, že už sa upokojuje.   „Išla som si zobrať niečo na pitie. Bola som smädná.“   Zatvára oči a trie si tvár. Keď sa na mňa znovu pozrie, pôsobí príšerne zničene.   „Si tu. Vďakabohu.“ Načiahne sa po mňa, chytí ma a stiahne k sebe na posteľ.   „Len som sa šla napiť,“ ubezpečujem ho ticho.   Tá jeho úzkosť je taká intenzívna… doslova ju cítim. Tričko má presiaknuté potom a v jeho pevnom objatí vnímam, ako mu búcha srdce. Napäto si ma prezerá, akoby sa uisťoval, že som naozaj tu. Zľahka ho hladkám po vlasoch a lícach.   „Christian, prosím. Ja som tu. Nikam nejdem,“ chlácholím ho.   „Ach, Ana,“ vydýchne. Chytí ma za bradu, aby si ma pridržal, a potom už mám jeho ústa na svojich. Cítim, ako sa ho zmocňuje túžba a moje telo na to samovoľne reaguje – tak veľmi je s ním zviazané. Bozkáva ma na uchu, na krku a potom zase späť na ústach – zubami mi jemne hryzie spodnú peru. Rukou putuje nahor po mojom tele, z boku až na hrudník, a cestou mi vyhŕňa tričko. Mazná sa so mnou, vychutnáva si púť naprieč mojimi krivkami a vyvoláva tú dôverne známu reakciu… Jeho dotyky mi spôsobujú slastné mrazenie. Zakňučím, keď mi v dlani poláska prsník a v prstoch pomädlí bradavku.   „Chcem ťa,“ sotva hlesne.   „Som tu pre teba. Len pre teba, Christian.“   Z pier mu unikne tichý ston. Znovu ma bozkáva, prudko a s takou vášňou a zúfalstvom, aké som z neho nikdy predtým necítila. Chytím ho za okraj trička, potiahnem, a on mi ho pomáha prevliecť cez hlavu. Kľakne si mi medzi nohy, rýchlo ma zdvihne do sedu a vyzlieka mi tričko.   Jeho pohľad je vážny, žiadostivý a plný temných tajomstiev – akoby obnažený. Berie mi tvár do dlaní a vrhá sa na moje pery a potom už klesáme späť na posteľ. So stehnom vrazeným medzi mojimi si na mňa napoly ľahne. Na boku cítim, ako sa ku mne tlačí, je taký pevný. Cítim, ako ma chce, lenže práve v tej chvíli sa mi neodbytne vybavujú jeho slová, to, čo hovoril o svojej matke. A to je pre moje libido ako ľadová sprcha. Dočerta. Toto nedokážem. Nie teraz.   „Christian… Prestaň. Ja nemôžem,“ šepkám mu naliehavo do úst a rukami ho odtláčam.   „Čože? Čo sa deje?“ hundre a začína ma bozkávať na krku, prechádza mi špičkou jazyka po krčnej tepne. Ach…   Nie, prosím. Ja toto nezvládnem – nie teraz. „Potrebujem nejaký čas, prosím.“   „Ale, Ana, nepitvi sa v tom toľko,“ zavrní a stlačí mi medzi zubami lalôčik.   „Au!“ Zalapám po dychu, keď ma zamrazí až v slabinách a moje telo sa napne do luku… zrádza ma. Je to také mätúce.   „Som stále rovnaký, Ana. Milujem ťa a potrebujem ťa. Dotýkaj sa ma. Prosím.“ Otrie sa nosom o môj a jeho naliehavá prosba ma premáha. Podlieham.   Dotýkať sa ho. Dotýkať sa ho pri milovaní. Môj ty bože.   Týči sa nado mnou, pátravo ma sleduje a ja v tom matnom pološere vidím, že čaká. Čaká, ako sa rozhodnem. Ten pohľad patrí mužovi, omámenému mojím čarom.   Dvíham ruku a váhavo ju kladiem na jemné chĺpky na jeho hrudi. Prudko sa nadychuje a pevne zatvorí oči, akoby pritom prežíval bolesť. Ale tentoraz tú ruku nestiahne. Posúvam ju hore k jeho plecu a cítim, ako sa pritom chveje. Potom zaúpie a ja si ho stiahnem dolu na seba, položím mu obe dlane na lopatky – na miesta, kde som sa ho ešte nikdy nedotkla – a pritlačím si ho k sebe. Na svete nie je nič, čo by ma dokázalo vzrušiť viac ako jeho tlmené zastonanie.   S tvárou zaborenou do môjho krku ma zahŕňa bozkmi, saje a hryzie, potom mi prechádza špičkou nosa po línii brady a znovu ma bozkáva, jazykom si podmaňuje moje ústa, zatiaľ čo rukami sa znova vydáva na púť po mojom tele. Jeho pery sa posúvajú smerom dolu… dolu až k mojim prsiam, a cestou uctievajú všetko, čoho sa dotknú. Svoje ruky nechávam na jeho pleciach a chrbte, užívam si to pružné vlnenie precízne vyrysovaných svalov pod kožou, ktorá je po tom zlom sne stále vlhká. Zviera pery okolo mojej bradavky, ťahá za ňu a saje, až tvrdne a dvíha sa v ústrety jeho neuveriteľne šikovným ústam.   Zavzdychám a škrabnem ho nechtami po chrbte. A on sa zadrhne a vydá zo seba pridusený výkrik.   „Doparoma, Ana!“ vyhŕkne zo seba a je to napoly zakvílenie a napoly priškrtený ston. A mne z toho na jednej strane puká srdce, na druhej ma však zároveň príjemne zamrazí v podbrušku. Akú moc nad ním mám! Vnútorná bohyňa sa zvíja pod nápormi túžby a dych mi oťažieva – dokonale zrkadlí jeho trhavé nádychy.   Rukou mi schádza nižšie, cez brucho až do lona – láska ma prstami a vzápätí si ma nimi vezme. Zakňučím, keď nimi krúži vo vnútri… tým jeho spôsobom, a napínam lono, aby som jeho dotykom vyšla v ústrety.   „Miláčik,“ vydýchne. Odrazu ma pustí, posadí sa, vyzlieka si boxerky a naťahuje sa na nočný stolík po plastový balíček. Keď mi ho podáva, oči mu zažiaria ako dva diamanty. „Naozaj to chceš? Môžeš odmietnuť. Vždy smieš odmietnuť,“ hovorí potichu.   „Nedovoľ mi o tom premýšľať, Christian. Ja ťa tiež chcem.“ Kým mi kľačí medzi nohami, trhám obal v zuboch a potom mu, veľmi pomaly, navliekam kondóm.   „No tak,“ zaskučí. „Takto ma zrušíš, Ana.“   Žasnem nad tým, čo s ním robí môj dotyk. Vzoprie sa nado mnou a v tej chvíli sú moje pochybnosti zatlačené a uzamknuté do temných, strašidelných hlbín mojej mysle. Som úplne pod vplyvom tohto muža, môjho muža, môjho Sivého Tieňa. Zrazu sa nečakane pohne, čím ma načisto prekvapí, a ja sa ocitnem navrchu. Tak počkať.   „Ty – ty si zober mňa,“ zamumle a oči mu planú maximálnou intenzitou. Dočerta!   A tak naňho pomaly, tak nádherne pomaličky nasadnem. S tichými vzdychmi zakláňa hlavu a zatvára oči. Chytám ho za ruky a začínam sa hýbať, vychutnávam si ten pocit plnosti sprevádzajúcej moju nadvládu, vychutnávam si jeho reakcie, sledujem, ako sa podo mnou chveje. A cítim sa ako bohyňa. Skloním sa a pobozkám ho na bradu, zubami prechádzam po hrane jeho zarastenej čeľuste. Chutí skvele. Chytá ma za boky a pomáha mi udávať rytmus, pomalý, uvoľnený.   „Dotýkaj sa ma, Ana… prosím.“   Nakláňam sa a zapieram ruky o jeho hruď. A on vykríkne, znie to skoro ako vzlyk, prudko proti mne vyrazí a preniká hlboko do mňa.   „Ách,“ vzdychnem a jemne ho škriabem nechtami po hrudi, cez tie riedke chĺpky… a on hlasno zastoná a znenazdania sa pretáča, takže končím zase pod ním.   „Dosť,“ hlesne. „Už nie… prosím.“ Znie to ako úpenlivá prosba.   Zdvihnem ruky, beriem mu tvár do dlaní a vnímam vlhkosť na jeho lícach. Sťahujem si ho k perám, aby som ho mohla bozkávať, a ovíjam mu ruky okolo chrbta.   Z hrdla sa mu derie hlboké zastonanie. Znovu sa vo mne začína hýbať, ženie ma ďalej a vyššie, lenže ja nie som schopná sa tomu poddať. Hlavu mám plnú ťaživých myšlienok, myseľ zastretú samými problémami. Christian ma skrátka príliš zamestnáva.   „No tak, uvoľni sa,“ nabáda ma.   „Nie.“   „Ale áno,“ precedí. Nepatrne pozmení polohu a zakrúži bokmi, a znova, a znova. Ježiši… Ááách!   „Áno, miláčik, ja to potrebujem. Urob to pre mňa.“   A ja vybuchujem, moje telo je jeho otrokom. Ovíjam sa okolo neho a obopínam ho ako liana. A on zo seba vyráža moje meno a vrcholí so mnou. Potom sa na mňa zrúti a zatlačí ma plnou váhou svojho tela do matraca.      V dozvukoch nášho milovania ho túlim v náručí, hlavu má položenú na mojich prsiach, ískam mu vo vlasoch a počúvam, ako sa mu dych vracia do normálu.   „Nikdy ma neopúšťaj,“ šepká a ja prevrátim oči, plne si vedomá toho, že ma nevidí.   „Ja viem, že si na mňa prevrátila oči,“ zamumle a ja zaznamenávam ten miniatúrny náznak pobavenia v jeho hlase.   „Poznáš ma veľmi dobre,“ utrúsim.   „A rád by som ťa spoznal ešte lepšie.“   „Podobne, Grey. O čom bol ten zlý sen?“   „Tak ako zvyčajne.“   „Rozprávaj.“   Preglgne a celý sa napne… a potom si dlho a ťahavo povzdychne.   „Mám asi tri roky a pasák tej závislej suky je už zase vytočený do nepríčetnosti. Fajčí a fajčí, zapaľuje si jednu od druhej a nemôže nájsť popolník.“ Zarazí sa a ja skameniem vo chvíli, keď mi postupný ľadový chlad zovrie hrdlo.   „Bolelo to,“ povie. „Je to bolesť, ktorú si budem navždy pamätať. To vinou nej mám tie nočné mory. Kvôli nej a kvôli tomu, že ona neurobila nič, aby ho zastavila.“   Panebože. To sa nedá. Pritiahnem svoje objatie, tlačím ho k sebe nohami aj rukami a skúšam sa nezadusiť vlastnou beznádejou. Ako niekto môže takto zaobchádzať s dieťaťom? Dvíha hlavu a upiera na mňa ten svoj prenikavý pohľad.   „Ty nie si ako ona. Toto si nikdy nemysli. Prosím.“   Nemo na neho zažmurkám. Počuť niečo také je veľmi upokojujúce. Znovu si položí hlavu na moju hruď a ja sa domnievam, že skončil, lenže on prekvapivo pokračuje:   „Niekedy, v tých snoch, ju vídam, ako leží na podlahe. A myslím si, že spí. Ale ona sa nehýbe. Nikdy sa nepohne. A ja mám hlad. Príšerný hlad.“   Dočerta s tým všetkým.   „Potom počujem hluk a on sa vracia. Z celej sily mi jednu vrazí a jej nadáva. Najčastejšie použil päsť alebo opasok.“   „To preto nemáš rád, keď sa ťa niekto dotýka?“   Zatvára oči a ešte viac sa ku mne pritisne. „To je zložité,“ zahundre. Tvárou sa mi túli medzi prsia, zhlboka vdychuje, snaží sa ma rozptýliť.   „Pokojne mi to povedz,“ vyzývam ho.   Povzdychne si. „Ona ma nemala rada. Ja som sa nenávidel. Jediný dotyk, ktorý som poznal, bol… krutý. Z toho to pramení. Flynn to dokáže vysvetliť lepšie ako ja.“   „Môžem ho vidieť?“   Zdvihne hlavu, aby sa na mňa pozrel. „Až tak sa ti tie moje tiene zadreli pod kožu?“   „Až tak. A páči sa mi, ako sa mi tam zadierajú práve teraz.“ Provokatívne sa pod ním zavrtím a on sa uškrnie.   „To áno, slečna Steelová, tiež sa mi to páči.“ Skláňa sa, aby ma pobozkal. Potom sa na mňa zamyslene zahľadí.   „Znamenáš pre mňa veľmi veľa, Ana. A s tou svadbou som to myslel vážne. Môžeme sa poznávať aj potom. Môžem sa o teba starať. A ty o mňa. Môžeme mať deti, ak chceš. Položím ti k nohám celý svet, Anastasia. Chcem ťa, tvoje telo aj tvoju dušu, navždy. Prosím, premýšľaj o tom.“   „Budem o tom premýšľať, Christian. Budem,“ ubezpečujem ho s pocitom závratu. Deti? To hádam nie je pravda! „Ale aj tak by som rada hovorila s doktorom Flynnom, ak ti to nevadí.“   „Pre teba čokoľvek, miláčik. Čokoľvek. Kedy by si sa s ním chcela stretnúť?“   „No, radšej skôr ako neskôr.“   „Fajn. Ráno to dohodnem.“ Mrkne na hodiny. „Je neskoro. Mali by sme ísť spať.“ Presúva sa, aby zhasol nočnú lampičku, a priťahuje si ma k sebe.   Aj ja sa pozriem na budík. No to je pekné, je trištvrte na štyri. Objíma ma, túli si ma chrbtom k sebe a tlačí mi tvár ku krku. „Ja ťa milujem, Ana Steelová, a chcem ťa vedľa seba už navždy,“ zavrní, keď ma naň pobozká. „A teraz už spi.“ A ja poslušne zatvorím oči.      Iba veľmi neochotne rozlepujem ťažké viečka, aby som videla, ako sa izba kúpe v jasnom svetle. Zaskučím. V hlave sa mi prevaľujú hmlisté spomienky a fyzicky som akoby oddelená od svojich olovených údov. Christian sa okolo mňa ovíja ako brečtan a ako obvykle je mi príliš teplo. Určite nie je ešte ani päť ráno, pretože budík ešte nezvonil. Naťahujem sa, aby som sa vymanila z dosahu jeho žiary, pretáčam sa v jeho náručí a on zo spania zamumle niečo nezrozumiteľné. Pozerám sa na hodiny. Trištvrte na deväť.   Panebože, prídem neskoro. Dočerta! Škriabem sa z postele a rútim sa do kúpeľne. Som osprchovaná za štyri minúty.   Christian sedí v posteli a s kombináciou zle skrývaného pobavenia a obozretnosti pozoruje, ako sa suším a zároveň si zháňam niečo na seba. Možno čaká, že nejako zareagujem na jeho včerajšie priznanie. Práve teraz na to však nemám čas.   Kontrolujem, aké som si vybrala oblečenie – čierne voľné nohavice, čierna blúzka… tak trochu štýl pani R., ale nemám ani sekundu nazvyš, aby som menila rozhodnutie. Chvatne si obliekam čiernu podprsenku a nohavičky, vedomá si toho, že Christian sleduje každý môj pohyb. Je to… znepokojujúce. Nohavičky s podprsenkou budú tiež v pohode.   „Vyzeráš dobre,“ zavrní Christian z postele. „Môžeš zavolať do práce, že si chorá.“ Obdarí ma tým svojím zničujúcim, pokriveným, stopäťdesiatpercentným, nohavičky-strhávajúcim úsmevom. Dopekla, pôsobí tak vzrušujúco. Vnútorná bohyňa na mňa provokatívne našpúli ústa.   „Nie, Christian, to teda nemôžem. Nie som žiadny megalomansky výkonný riaditeľ s prekrásnym úsmevom, ktorý si môže urobiť, čo chce a kedy chce.“   „A že ja sa rád urobím, kedy chcem.“ S úškrnom rozťahuje ten svoj veľkolepý poloúsmev na ďalšiu úroveň, takže mi ponúka plné HD rozlíšenie v systéme IMAX.   „Christian!“ okríknem ho. Hádžem po ňom uterák a on sa tomu smeje.   „Tak prekrásny úsmev, hej?“   „Hej. Ty predsa vieš, aký máš na mňa vplyv.“ Pripínam si hodinky. „A mám?“ zamrká nevinne.   „Áno, máš. Ten istý, aký máš aj na všetky ostatné ženy. Je fakt otravné sledovať, ako pred tebou všetky omdlievajú.“   „Naozaj?“ Dvíha jedno obočie a tvári sa ešte viac pobavene.   „Nehrajte sa na neviniatko, pán Grey, to k vám naozaj nepasuje,“ poviem mimovoľne, keď si sťahujem vlasy do chvosta a obúvam čierne topánky na vysokom podpätku. Tak, takto to bude dobré.   Keď sa zohnem, aby som mu dala bozk na rozlúčku, chytí ma a strhne k sebe na posteľ. Skláňa sa nado mnou a ústa od ucha k uchu. Je taký očarujúci: z očí mu hľadí desať čertov, vlasy má rozstrapatené v účese zasa-som-si-zatrtkal… a ten oslňujúci úsmev.   Práve teraz bude hravý. Teraz, keď som unavená a ešte stále vykoľajená zo všetkých tých včerajších zistení, zatiaľ čo on srší vtipom a je sexi až na zbláznenie. Tieň jeden neznesiteľný.   „Ako ťa mám presvedčiť, aby si tu zostala?“ zapradie a mne sa zastavuje srdce… a potom sa prudko rozbúcha. On je stelesnením pokušenia.   „Nijako,“ zamumlem a snažím sa zase posadiť. „Tak už ma pusť.“   Schválne našpúli ústa a ja to vzdávam. Smejem sa a prechádzam prstami po jeho krásne vykrojených perách – to je môj Tieň. Tak strašne ho milujem aj s tou jeho monumentálnou skurvenosťou. A to som ešte nezačala premýšľať o všetkých včerajších udalostiach a o tom, ako na mňa pôsobí.   Naťahujem sa, aby som ho pobozkala, vďačná za to, že už mám vyčistené zuby. Bozkáva ma dlho a vášnivo, a potom ma svižne postaví na nohy, celú omámenú, zadychčanú a ľahko vláčnu.   „Odvezie ťa Taylor. Bude to rýchlejšie, ako by si niekde hľadala miesto na zaparkovanie. Čaká vonku pred budovou,“ oznamuje mi milo a pôsobí, akoby sa mu uľavilo. Bál sa azda, ako budem ráno reagovať? Veď už mu tá noc, vlastne to skoré ráno, muselo dokázať, že nehodlám utekať.   „Tak dobre. Ďakujem,“ zabrblem, sklamaná, že som sa znovu ocitla vo vzpriamenej polohe, zmätená tým, že ma naozaj pustil, a tak trochu rozladená pre to, že sa už zase nedostanem za volant saaba. Ale má pravdu, samozrejme, s Taylorom tam budem rýchlejšie.   „Tak si to vaše lenivé ráno pekne užite, pán Grey. Priala by som si, aby som tu mohla zostať, ale ten človek, čo vlastní spoločnosť, v ktorej pracujem, by svojim zamestnancom určite neschvaľoval, aby na neho kašlali len kvôli horúcemu sexu,“ uťahujem si z neho a siaham po kabelke.   „Čo sa mňa týka, slečna Steelová, vôbec nepochybujem o tom, že by to schválil. Vlastne si myslím, že by na tom dokonca trval.“   „Prečo vlastne zostávaš v posteli? To sa na teba práve nepodobá.“   Založí si ruky za hlavu a usmieva sa na mňa.   „Pretože môžem, slečna Steelová.“   Zakrútim nad ním hlavou. „Neskôr, miláčik,“ posielam mu vzdušný bozk a potom už letím von z dverí.      Taylor už na mňa čaká a iste mu je jasné, že idem neskoro, pretože šoféruje, akoby nám za pätami horelo, len aby ma doručil do práce o štvrť na desať. Keď zastavuje pri obrubníku, dusím sa vďakou – som vďačná, že som to prežila. Tá jeho jazda bola pekne strašidelná. Ale som vďačná aj za to, že vlastne nejdem zasa tak veľmi neskoro – iba štvrťhodinu.   „Ďakujem, Taylor,“ dostanem zo seba s popolavou tvárou. Spomínam si, ako mi Christian hovoril, že riadil tanky. Možno jazdil aj vo formule.   „Ana,“ prikývne mi na rozlúčku a ja sa ponáhľam do kancelárie. Keď otváram dvere recepcie, uvedomujem si, že sa Taylor konečne preniesol cez tú formalitu so slečnou Steelovou. Vnáša mi to do tváre úsmev.   Claire sa tvári potmehúdsky, keď letím cez recepciu a ďalej k svojmu stolu.   „Ana!“ zahučí na mňa Jack. „Poď sem!“   No dofrasa.   „Koľko si myslíš, že je hodín?“ vyštartuje na mňa.   „Ospravedlňujem sa. Zaspala som,“ červenám sa.   „Nech už sa to neopakuje. Urob mi kávu. A potom budem potrebovať, aby si vybavila nejakú korešpondenciu. Tak pohni!“ skríkne, až sa myknem.   Prečo je taký naštvaný? Aký má problém? Urobila som mu niečo? Ponáhľam sa do kuchyne, aby som mu pripravila tú kávu. Možno som sa fakt mala uliať. Mohla som teraz… no, napríklad robiť niečo veľmi nemravné s Christianom alebo s ním raňajkovať, alebo sme sa mohli rozprávať – to by bola novinka.   Jack sotva zaznamenáva moju prítomnosť, keď sa s veľkou dávkou odvahy vraciam do jeho kancelárie, aby som mu naservírovala jeho kávu. Vrazí mi do ruky list papiera, ktorý je popísaný rukou – ťažko čitateľným škrabopisom.   „Prepíš to do počítača, daj mi to na podpis, potom to skopíruj a rozišli kópiu všetkým našim autorom.“   „Iste, Jack.“   Keď odchádzam, ani sa na mňa nepozrie. No… tak ten je ale vytočený.   S istou dávkou úľavy si konečne sadám za stôl. Kým čakám, ako mi nabehne počítač, usrkávam čaj a kontrolujem poštu.         Od: Christian Grey Predmet: Chýbaš mi Dátum: 15.6.2011, 09:05 Komu: Anastasia SteelováProsím, používaj BlackBerry. X Christian GreyVýkonný riaditeľ Grey Enterprises Holdings, s. r. o.Od: Anastasia Steelová Predmet: To sa niekto má Dátum: 15.6.2011, 09:27 Komu: Christian Grey   Môj šéf je dobiela.A pritom je to Tvoja vina, keď ma nútiš ponocovať pre tie Tvoje… vylomeniny.Mal by si sa hanbiť. Anastasia SteelováAsistentka pána Jacka Hyda, zodpovedného redaktora SIP      Od: Christian Grey Predmet: Vylomeni-čo? Dátum: 15.6.2011, 09:32 Komu: Anastasia Steelová   Nemusíš pracovať, Anastasia.Nemáš tušenie, ako veľmi sa za tie svoje vylomeniny hanbím. Lenže sa mi páči nútiť Ťa ponocovať. Prosím, používaj BlackBerry. A zober si ma, prosím.      Christian GreyVýkonný riaditeľ Grey Enterprises Holdings, s. r. o.Od: Anastasia Steelová Predmet: Práca kvôli živobytiu Dátum: 15.6.2011, 09:35 Komu: Christian Grey   Viem, že rýpanie je Tvojou druhou prirodzenosťou, ale okamžite s tým prestaň.Musím sa porozprávať s Tvojím psychiatrom.Až potom Ti odpoviem.Nemám nič proti spolužitiu v hriechu.      Anastasia SteelováAsistentka pána Jacka Hyda, zodpovedného redaktora SIP      Od: Christian Grey Predmet: BLACKBERRY Dátum: 15.6.2011, 09:40 Komu: Anastasia Steelová   Anastasia, ak sa hodláš začať rozpisovať o doktorovi Flynnovi, okamžite začni POUŽÍVAŤ BLACKBERRY. To nie je prosba.      Christian GreyMomentálne vytočený výkonný riaditeľ Grey Enterprises Holdings, s. r. o.         Dopekla. Teraz už je na mňa naštvaný aj on. Pre mňa za mňa, nech sa pokojne dusí vo vlastnej šťave. Ťahám BlackBerry z kabelky a skepticky naň pozerám. V tej chvíli začína zvoniť. Ježiši, to mi nedá chvíľku pokoj?   „Čo je!“ vyšteknem.   „Ahoj, Ana.“   „José! Ako sa máš?“ Je skvelé počuť jeho hlas.   „Som v pohode. Počúvaj, vídaš sa ešte s tým Greyom?“   „Ehm – áno… Prečo?“ Kam tým mieri?   „No, on kúpil všetky tie tvoje fotky a ja som si myslel, že by som ich mohol v piatok vziať do Seattlu. Vo štvrtok sa končí tá výstava, tak by som mu ich tam v piatok hodil, vieš? A možno by sme mohli zájsť niekam na pohárik alebo niečo také. Vlastne, dúfal som, že by som potom mal kde zložiť hlavu.“   „José, to je super. Áno, určite niečo vymyslíme. Len sa porozprávam s Christianom a zavolám ti späť, dobre?“   „Super, budem čakať. Tak ahoj, Ana.“   „Ahoj.“ A je preč.   Nevidela som ho, ani s ním nehovorila od tej výstavy. A teraz som sa ho ani nespýtala, ako dopadla a či predal aj nejaké ďalšie fotografie. Taká som ja kamarátka.   Takže by som s ním mohla stráviť piatkový večer. Ako sa to asi bude páčiť Christianovi? Zisťujem, že si hryziem peru, až to bolí. Ten chlap má totiž dvojaký meter. On si pokojne môže – a pri tom pomyslení sa zachvejem – kúpať svoju bláznivú exmilenku, ale ja si pravdepodobne vykoledujem nákladiak výčitiek za to, že budem chcieť ísť na pohárik s Josém. Čo s tým?   „Ana!“ surovo ma vytrhne z môjho zamyslenia Jack. Ešte stále je naštvaný? „Tak kde je ten list?“   „Ehm – už letím.“ Doparoma. Čo ho žerie?   Prepisujem ten list v rekordnom čase, vytlačím ho a nervózne vchádzam do jeho kancelárie.   „Tu je to.“ Položím mu ho na stôl a zvrtnem sa, že odídem. Jack to rýchlo skenuje svojím kritickým, pichľavým pohľadom.   „Netuším, čo tam vedľa robíš, ale ja ťa platím za prácu,“ karhá ma.   „Toho som si vedomá, Jack,“ zapípam ospravedlňujúco. Cítim, ako sa mi pod kožou tlačí rumenec.   „Toto je plné chýb,“ precedí. „Urob to znova.“   Začína pôsobiť ako niekto, koho poznám, s tým rozdielom, že Christianovu hrubosť tolerovať dokážem. Ale Jack ma začína pekne vytáčať.   „A urob mi ďalšiu kávu, keď už v tom budeš.“   „Ospravedlňujem sa,“ zašepkám a utekám preč, čo mi nohy stačia.   Začína byť neznesiteľný. Sadám si späť k stolu, náhlivo prepisujem ten jeho list a pred vytlačením ho starostlivo kontrolujem. Teraz je dokonalý. Pripravujem mu ďalšiu kávu a s očami navrch hlavy zasväcujem Claire do toho, že mám pekný problém. S poriadnym nádychom znovu vchádzam do Jackovej kancelárie.   „To už je lepšie,“ pripúšťa neochotne a list podpisuje. „Ofoť to, originál založ a kópie rozošli všetkým autorom. Rozumieš?“   „Iste.“ Nie som idiot. „Jack, stalo sa niečo?“   Zdvíha zrak, modré oči mu potemnejú, keď si ma nimi premeriava od hlavy po päty. V žilách mi tuhne krv.   „Nie.“ Jeho odpoveď je stručná, drsná a prezieravá. Zostávam zarazene stáť ako ten idiot, ktorým som sa necítila byť, ale potom zmiznem z jeho kancelárie. Možno, že tiež trpí nejakou poruchou osobnosti. Sú všade okolo mňa. Odchádzam ku kopírke, v ktorej je, samozrejme, zaseknutý papier, a keď to opravím, zisťujem, že bol posledný. Dnes skrátka nemám svoj deň.   Keď som konečne späť pri stole a plním obálky, zvoní mi BlackBerry. Cez sklenú stenu vidím, že Jack tiež telefonuje. A tak to zdvíham – je to Ethan.   „Čau, Ana. Tak ako to včera večer išlo?“   Včera večer. Hlavou mi preletí rýchly zostrih obrazov – kľačiaci Christian, žiadosť o ruku, makaróny so syrom, môj plač, nočná mora, sex, dotýkanie…   „No… dobre,“ zamumlem nepresvedčivo.   Ethan chvíľu mlčí a potom sa rozhoduje nerozpitvávať to.   „Super. Môžem si vyzdvihnúť tie kľúče?“   „Jasné.“   „Budem tam tak o pol hodiny. Budeš mať čas ísť so mnou na kávu?“   „Dnes nie. Prišla som neskoro a môj šéf je ako rozzúrený medveď s boľavou hlavou a jedovatým brečtanom zapichnutým v zadku.“   „To znie drsne.“   „Drsne a desne,“ chichúňam sa.   Ethan sa zasmeje a moja nálada sa nepatrne dvíha.   „Tak fajn, uvidíme sa o pol hodinky, Ana.“ Položí.   Zdvihnem oči smerom k Jackovi – zíza na mňa. Dočerta. Zámerne ho ignorujem a pokračujem v plnení obálok.   O pol hodiny neskôr mi zvoní telefón. Volá Claire. „Už je tu zase, na recepcii. Ten blonďavý boh.“   Vidieť Ethana je radosť, po všetkej tej včerajšej úzkosti a dnešnej zlej nálade, ktorú na mňa chrlí môj šéf. Lenže sa lúči až veľmi skoro.   „Uvidím ťa dnes večer?“   „Asi budem s Christianom,“ začervenám sa.   „Si v tom až po uši,“ informuje ma dobromyseľne.   Pokrčím plecami – to ani spolovice nevystihuje skutočnosť. A v tej chvíli si uvedomujem, že v tom nie som len po uši, že som v tom celá. A čo je ohromujúce, Christian to cíti rovnako. Ethan ma rýchlo objíma. „Neskôr, Ana.“   Vraciam sa k sebe a vnútorne sa pasujem s tým svojím novým zistením. Čo by som dala za jeden deň osamote, len aby som si to mohla všetko premyslieť.   „Kde si bola?“ odrazu sa nado mnou týči Jack.   „Potrebovala som si niečo zariadiť na recepcii.“ Naozaj mi začína liezť na nervy.   „A ja zase potrebujem obed. Ako zvyčajne,“ oznamuje mi príkro a pochoduje naspäť do svojej kancelárie.   Prečo len som nezostala doma s Christianom? Moja vnútorná bohyňa si zakladá ruky na prsiach a špúli pery, aj ona by rada poznala odpoveď. Beriem si kabelku aj BlackBerry a vyrážam k dverám. V telefóne si kontrolujem maily.         Od: Christian Grey Predmet: chýbaš mi Dátum: 15.6.2011, 09:46 Komu: Anastasia SteelováMoja posteľ je bez Teba až priveľká.Vyzerá to, že budem musieť nakoniec ísť do práce.Dokonca aj megalomanskí výkonní riaditelia musia občas niečo robiť.X      Christian GreyVýkonný riaditeľ, čo nemá čo na práci, Grey Enterprises Holdings, s. r. o.         A potom je tam ešte jeden z dnešného rána:Od: Christian Grey Predmet: Diskrétnosť Dátum: 15.6.2011, 09:50 Komu: Anastasia Steelová   Opatrnosti nie je nikdy dosť.Prosím, buď diskrétna… Tvoje maily z práce sledujú.KOĽKOKRÁT TI TO EŠTE BUDEM MUSIEŤ OPAKOVAŤ?Presne tak. Veľké revúce písmená, ako hovoríš. POUŽÍVAJ BLACKBERRY.Doktor Flynn sa s nami môže stretnúť zajtra večer.X      Christian GreyStále vytočený výkonný riaditeľ Grey Enterprises Holdings, s. r. o.            A dokonca ešte jeden… Ach, nie.         Od: Christian Grey Predmet: Zlý vtip Dátum: 15.6.2011, 12:15 Komu: Anastasia Steelová   Neodpovedala si mi.Prosím, daj mi vedieť, či si v poriadku.Vieš, aký mám o Teba strach. Pošlem Taylora, aby Ťa skontroloval! XChristian GreyVeľmi znepokojený výkonný riaditeľ Grey Enterprises Holdings, s. r. o.         Prevrátim oči a volám mu. Nechcem, aby si robil starosti.   „Telefón Christiana Greya, hovorí Andrea Parkerová.“   Ou. Som taká vyvedená z miery tým, že to nezdvihol Christian, že zostávam stáť uprostred ulice a nejaký mladík za mnou frfle, keď kvôli mne musí náhle zmeniť smer, aby do mňa nevrazil. Už sa nachádzam pod zelenou markízou lahôdok.   „Haló? Môžem vám nejako pomôcť?“ vyplní Andrea to prázdne trápne ticho.   „Prepáčte… Ehm… chcela som hovoriť s Christianom…“   „Pán Grey je práve na rokovaní,“ odráža ma efektívne.   „Môžem mu niečo odkázať?“   „Mohli by ste mu povedať, že volala Ana?“   „Ana? Myslíte Anastasia Steelová?“   „No… Hej.“ Tá jej otázka ma mätie.   „Vydržte prosím sekundu, slečna Steelová.“   Ostražito načúvam tomu, ako odkladá telefón, ale nedokážem odhadnúť, čo sa tam deje.   O niekoľko sekúnd neskôr už mám na drôte Christiana. „Si v poriadku?“   „Áno, som v pohode.“   Počujem, ako rýchlo vypúšťa zadržiavaný dych. Uľavilo sa mu.   „Christian, prečo by som nemala byť v poriadku?“ šepkám upokojujúco.   „Normálne mi odpovedáš na maily dosť rýchlo. Po tom, čo som ti včera povedal – mal som strach,“ povie ticho a potom hovorí k niekomu vo svojej kancelárii.   „Nie, Andrea. Povedzte im, nech počkajú,“ nariaďuje prísne. Áno, tak tento tón poznám.   Andreinu odpoveď nepočujem.   „Nie. Povedal som čakať.“ Jeho hlas je ako kus ľadu.   „Christian, počujem, že máš veľa práce. Len som ti chcela dať vedieť, že som v pohode, naozaj – akurát som dnes v jednom kole. Jack nado mnou stojí s bičom. Teda, chcem povedať…“ náhle sa červenám a stíchnem.   Christian zostáva chvíľu ticho.   „Tak s bičom? No, boli časy, keď by som ho nazval šťastlivcom.“ Cítim z toho jeho suchý humor. „Nenechaj ho, aby ťa dobehol, miláčik.“   „Christian!“ okríknem ho a počujem jeho zachechtanie.   „Jednoducho si na neho dávaj pozor, to je všetko. Pozri, som rád, že si v poriadku. O ktorej ťa mám vyzdvihnúť?“   „Napíšem ti mail.“   „Z BlackBerry,“ utrúsi stručne.   „Áno, pán Grey,“ vraciam mu to.   „Neskôr, miláčik.“   „Ahoj…“   Neskladá.   „Tak to polož,“ radím mu s úsmevom.   Sťažka si povzdychne do slúchadla. „Prial som si, aby si dnes ráno do tej práce nechodila.“   „Ja tiež. Ale mám toho až nad hlavu. Polož.“   „Ty polož,“ vydýchne mäkko. Bože, hravý Christian. Milujem hravého Christiana. Hmm… milujem Christiana. Bodka. „Takýto rozhovor už sme raz viedli.“   „Hryzieš si peru.“ Má pravdu. Ako to vie?   „Vidíš, myslíš si, že ťa nepoznám, Anastasia. Ale ja ťa poznám lepšie, ako tušíš,“ zavrní zvodne, tým spôsobom, ktorý mi podlamuje kolená a rozochvieva vnútro.   „Christian, porozprávame sa neskôr. Aj ja by som si priala, keby som bola ráno zostala doma.“   „Budem čakať na váš e-mail, slečna Steelová.“   „Dovidenia, pán Grey.“   Položím a opieram sa o tvrdé, chladné sklo výkladu lahôdok. Dokonca aj po telefóne si ma podmaňuje. Zatrasiem hlavou, aby som si ju vyčistila od všetkých myšlienok na Greya, a vchádzam dovnútra, rozrušená pomyslením na Jacka.      Tvári sa pekne namosúrene, keď sa vraciam.   „Bude v poriadku, keď si teraz dám obed ja?“ pýtam sa opatrne. Dvíha ku mne pohľad, vrásky na čele sa mu prehlbujú.   „Keď musíš!“ odsekne. „Štyridsaťpäť minút. A nadrob si to, čo si ráno prešvihla.“   „Jack, môžem sa ťa na niečo opýtať?“   „Na čo?“   „Pripadáš mi dnes akýsi rozladený. Nedotkla som sa ťa niečím?“   Zarazene zažmurká. „Nemyslím si, že mám práve teraz náladu vymenovávať ti tvoje prehrešky. Mám veľa práce.“ Vracia sa k sledovaniu svojho monitora a ostentatívne ma ignoruje.   Doparoma… Čo som mu urobila?   Zvrtnem sa, opúšťam jeho kanceláriu a na malú chvíľku mám pocit, že sa hádam rozplačem. Ako to, že som sa mu tak zrazu a intenzívne sprotivila? Do hlavy sa mi tlačí jedna veľmi nepríjemná myšlienka, ale ja ju ignorujem. Práve teraz sa nepotrebujem zaoberať jeho problémami, bohato mi stačia moje vlastné.   Vychádzam z budovy a ponáhľam sa do neďalekého Starbucksu, kde si objednávam latte a sadám si s ním k oknu. Z kabelky vyťahujem iPod a strčím si slúchadlá do uší. Vyberám si náhodný song a nastavím, aby hral stále dokola. Na premýšľanie potrebujem hudbu.   Pozvoľna sa ponorím do svojich myšlienok. Christian sadista. Christian submisív. Christian a jeho problémy s dotykmi. Christian a jeho oidipovský komplex. Christian kúpajúci Leilu. Zakňučím a zatváram oči – tá posledná predstava ma neprestáva prenasledovať.   Mohla by som si toho človeka vziať? Predstavuje totiž dosť veľkú porciu. Je skrátka príliš komplikovaný, lenže hlboko vnútri viem, že ho nechcem opustiť. Napriek všetkým tým jeho problémom. Nikdy by som ho nedokázala opustiť. Pretože ho milujem. Bolo by to, ako by som si mala odseknúť pravú ruku. Nikdy som sa necítila taká živá, taká vitálna ako práve teraz. Odvtedy, ako som ho spoznala, môj svet sa toľkokrát prevrátil naruby, zažila som toľko divokých pocitov a nadobudla toľko nových skúseností. S Tieňom sa človek ani chvíľku nenudí.   Keď sa obzriem za svojím životom pred Christianom, pripadá mi, ako by bolo všetko čiernobiele ako na tých Josého fotografiách. Zato teraz môj svet prekypuje bohatými jasnými a sýtymi farbami. Vyhrievam sa v lúčoch oslnivého svetla, v Christianovej oslňujúcej žiare. Ešte stále som ako Ikarus, príliš blízko Slnka. Odfrknem si. Lietanie s Christianom – kto by odolal mužovi, ktorý vie lietať?   Dokázala by som sa ho vzdať? Chcela by som sa ho vzdať? Je to, ako by stlačil nejaký vypínač a celú ma vnútri rozsvietil. Bola to lekcia, výučba pána Greya. Toľko som sa toho o sebe v posledných týždňoch naučila, viac ako kedykoľvek predtým. O svojom tele, o svojich hraniciach prípustnosti, o svojich medziach, o svojej tolerancii, trpezlivosti, súcite, o tom, ako veľmi dokážem milovať.   A potom to do mňa udrie ako blesk z jasného neba – to je to, čo odo mňa potrebuje, niečo, na čo má sväté právo – bezpodmienečnú lásku. Niečo, čo od tej závislej ženy nikdy nedostal – toto potrebuje. Dokázala by som ho milovať bezpodmienečne? Dokážem ho milovať napriek tomu, k čomu sa mi včera v noci priznal?   Viem, že je svojím spôsobom poškodený, ale nemyslím si, že by to bolo nenapraviteľné. Povzdychnem si, keď si vybavím Taylorove slová: „Je to dobrý človek, slečna Steelová.“   Bola som svedkom toľkých prejavov jeho dobroty – či už to bola jeho charitatívna práca, obchodná etika, alebo štedrosť – a napriek tomu, on sám to nevidí. Myslí si, že si nezaslúži lásku. S ohľadom na jeho minulosť chápem tú jeho sebanenávisť – to je aj dôvod, prečo si nikdy nikoho nepustil k telu. Dokážem sa cez to preniesť?   Raz mi povedal, že nedokážem porozumieť hĺbke jeho zvrátenosti. Tak teraz už mi o nej povedal. A keď si uvedomím, čo zažil ako malé dieťa, ani sa mu nečudujem. Bol to taký šok počuť, ako to detailne rozoberá. Ale povedal mi o tom, a teraz sa zdá, že je oveľa uvoľnenejší, keď to zo seba dostal.   Do očí sa mi tlačia slzy, keď si spomeniem, ako včera v noci konečne zbúral aj tú poslednú bariéru a dovolil mi, aby som sa ho dotýkala. Bože, a musela to byť Leila a všetko to jej šialenstvo, aby sme sa dostali tak ďaleko.   Možno by som jej mala byť vďačná. To, že ju vykúpal, mi zrazu nezanecháva už takú trpkú pachuť na jazyku. Zaujímalo by ma, aké oblečenie jej dal. Dúfam, že to neboli tie fialové šaty. Tie mám rada.   Takže môžem ho milovať so všetkými jeho problémami, bezpodmienečne? Pretože nič menej si ani nezaslúži. Ešte stále sa však musí učiť dodržiavať hranice a zopár ďalších vecí, ako napríklad empatiu alebo zvládanie nadmernej potreby kontrolovať ma. Hovorí, že už nepociťuje nutkanie mi ubližovať. Do toho by azda mohol vniesť svetlo doktor Flynn.   Toto je v podstate vec, ktorá ma znepokojuje najväčšmi – že je to niečo, čo potreboval, a vždy si našiel ženu rovnakého založenia, ktorá to tiež musela mať. Zamračím sa. Áno, v tom sa musím ubezpečiť. Chcem mu byť všetkým, jeho alfou i omegou aj všetkým, čo je medzi tým.   Dúfam, že Flynn bude poznať odpovede, a možno, možno by som potom mohla povedať áno. Mohli by sme si s Christianom nájsť naše miesto na slnku.   Zahľadím sa von, na rušný poludňajší Seattle. Pani Christianová Greyová – kto by si to bol pomyslel?   Mrknem na hodinky. Dočerta!   Vyskakujem zo stoličky a bežím ku dverám – presedela som tu celú hodinu. Kam sa všetok ten čas podel? Jack ma vykostí zaživa!      Zapadnem späť k svojmu stolu. Jack u seba našťastie nie je. Zdá sa, že som z toho vonku. Usilovne hypnotizujem monitor počítača, bez toho aby som tam niečo videla, snažím sa nejako nasmerovať myšlienky naspäť do pracovného módu. „Kde si bola?“   Až nadskočím. Jack stojí za mnou, ruky založené.   „Na prízemí, kopírovať,“ zaklamem. Jackove pery sa sťahujú do tenkej nekompromisnej linky.   „O pol siedmej odchádzam na letisko. Potrebujem, aby si tu dovtedy zostala.“   „Dobre,“ usmejem sa tak sladko, ako to len dokážem.   „Rád by som dostal svoj newyorský itinerár, vytlačený a desaťkrát ofotený. A zabaľ tie brožúry. A urob mi kávu!“ zavrčí a presunie sa do svojej kancelárie.   Vydýchnem si úľavou, a keď za sebou zatvára dvere, vyplazím naňho jazyk. Hlupák.      O štvrtej mi volá Claire z recepcie.   „Mám tu pre teba na drôte Miu Greyovú.“ Mia? Dúfam, že nechce ísť nakupovať. „Ahoj, Mia!“   „Ahoj, Ana. Ako sa máš?“ Jej hlas znie, akoby kvôli niečomu od samého vzrušenia nadskakovala.   „Fajn. Ale dnes dosť pracovne. A ty?“   „Ja sa tak nudím! Potrebujem sa nejako zabaviť, a tak pripravujem narodeninovú oslavu pre Christiana.“   Christian má narodeniny? Kruci, to som vôbec netušila. „A kedy má narodeniny?“   „Ja som to vedela. Vedela som, že ti to nepovie. V sobotu. Mama s otcom chcú pozvať všetkých známych na obed a oslavu. Takže ťa oficiálne pozývam.“   „No, to je od teba milé. Ďakujem, Mia.“   „Už som volala Christianovi a povedala mu o tom a on mi na teba dal toto číslo.“   „Super.“ Som duchom neprítomná – čo mám, dočerta, dať Christianovi k narodeninám? Čo sa asi tak dáva niekomu, kto má všetko?   „A možno by sme mohli niekedy v budúcom týždni zájsť na obed?“   „Jasné. Čo trebárs hneď zajtra? Môj šéf bude v New Yorku.“   „Tak to by bolo fakt super, Ana. O koľkej?“   „Povedzme o trištvrte na jednu?“   „Budem tam. Tak ahoj, Ana.“   „Ahoj,“ položím.   Christian. Narodeniny. Čo by som mu, preboha, mala dať?!         Od: Anastasia Steelová Predmet: Vykopávka Dátum: 15.6.2011, 16:11 Komu: Christian Grey   Drahý pán Grey,kedy presne ste sa mi o tom chystali povedať?Čo by som asi tak mala svojmu deduškovi dať k narodeninám?Čo takto nové batérie do načúvacieho prístroja?A x      Anastasia SteelováAsistentka pána Jacka Hyda, zodpovedného redaktora SIP      Od: Christian Grey Predmet: Skamenelina Dátum: 15.6.2011, 16:20 Komu: Anastasia Steelová   Neposmievajte sa starším ľuďom. Som rád, že sa máš čulo k svetu.A že sa Ti ozvala Mia.Batérie sa vždy hodia.Neznášam oslavy svojich narodenín.X      Christian GreyVýkonný a ako poleno hluchý riaditeľ Grey Enterprises Holdings, s. r. o.      Od: Anastasia Steelová Predmet: Hmm Dátum: 15.6.2011, 16:24 Komu: Christian Grey      Drahý pán Grey,úplne vidím, ako ste špúlili pery, keď ste písali tú poslednú vetu. A to teda robí so mnou veci! A xxAnastasia SteelováAsistentka pána Jacka Hyda, zodpovedného redaktora SIP      Od: Christian Grey Predmet: gúľam očami Dátum: 15.6.2011, 16:29 Komu: Anastasia Steelová   Slečna Steelová,BUĎTE TAKÁ LÁSKAVÁ A POUŽÍVAJTE TEN BLACKBERRY!XChristian GreyVýkonný riaditeľ, ktorého svrbí dlaň, Grey Enterprises Holdings, s. r. o.            Prevrátim oči. Čo je furt na tie maily taký háklivý?         Od: Anastasia Steelová Predmet: Inšpirácia Dátum: 15.6.2011, 16:33 Komu: Christian Grey   Drahý pán Grey,ach… Vaše svrbiace dlane nevydržia dlho v pokoji, však?To by ma zaujímalo, čo by na to povedal doktor Flynn.Ale teraz už viem, čo Vám darujem k narodeninám. Len dúfam, že ma to dostatočne rozboľavie…☺A x      Od: Christian Grey Predmet: Angina pectoris Dátum: 15.6.2011, 16:38 Komu: Anastasia Steelová   Slečna Steelová,myslím, že moje srdce už by ďalší mail podobného rázu, ako bol ten minulý, nemuselo vydržať… alebo moje spodky, keď už sme pri tom. Správajte sa slušne. XChristian Greyvýkonný riaditeľ Grey Enterprises Holdings, s. r. o.      Od: Anastasia Steelová Predmet: Snaha Dátum: 15.6.2011, 16:42 Komu: Christian Grey   Christian,snažím sa pracovať pre svojho veľmi snaživého šéfa. Prosím, prestaň ma vyrušovať a neskúšaj svoje hranice. Tvoj posledný mail ma skoro odbavil.      P.S.: Môžeš ma vyzdvihnúť o pol siedmej?      Od: Christian Grey Predmet: Budem tam Dátum: 15.6.2011, 16:48 Komu: Anastasia Steelová   S najväčšou radosťou.Vlastne, napadá mi milión ďalších udalostí, ktoré by mi urobili ešte väčšiu radosť, a vo všetkých figuruješ v hlavnej úlohe Ty.X      Christian GreyVýkonný riaditeľ Grey Enterprises Holdings, s. r. o.Nad jeho odpoveďou sa začervenám a zakrútim hlavou. Všetko to podpichovanie cez maily je fakt pekné, ale my dvaja sa potrebujeme porozprávať naozaj. Možno potom, keď sa stretnem s Flynnom. Odkladám BlackBerry a vraciam sa k úradovaniu.   O štvrť na sedem je kancelária úplne pustá. Pre Jacka som už všetko pripravila. Taxi na letisko má objednané, len mu ešte musím odovzdať všetky potrebné dokumenty. Vrhám nedočkavý pohľad cez sklo jeho kancelárie – ešte stále visí na telefóne a ja ho nechcem rušiť, nie v takej nálade, akú dnes má.   Ako sedím a čakám, kým dohovorí, uvedomujem si, že som dnes vlastne nejedla. Ajaj, to asi Tieňa nepoteší. Náhlivo odbieham do kuchyne, aby som zistila, či tam nezostali nejaké keksy.   Práve otváram spoločnú nádobu na sušienky, keď sa vo dverách nečakane zjavuje Jack a dosť ma vydesí.   … frasa. Čo tu robí?   Uprene na mňa zíza. „Tak dobre, Ana, myslím, že nadišiel čas rozobrať tie tvoje prehrešky.“ Vstupuje dovnútra a zatvára za sebou. A mne okamžite vysychá v ústach a v hlave sa mi spúšťa ohlušujúci alarm.   Ejha, toto nebude dobré.   Skriví pery v napodobenine úsmevu a jeho oči postupne získavajú temný odtieň kobaltu. „Aspoňže ťa tu mám len pre seba,“ zhrnie a pomaly si oblíže spodnú peru.   Čože?   „A teraz… sa budeš správať ako rozumná baba a pozorne počúvať, čo ti chcem povedať.“      
Kapitola 16               Jackove oči sa lesknú tou najtemnejšou modrou, lascívne nimi blúdi po mojom tele a jeho tvár hyzdí ironický úškľabok.   Dusí ma strach. Čo sa to tu deje? Čo odo mňa chce?! Z najvzdialenejších hlbín môjho vnútra aj napriek suchu v ústach lovím odhodlanie a odvahu vyžmýkať zo seba zopár slov. Moja mantra sebaobrany, zamestnajte-útočníka-rozprávaním, mi krúži hlavou ako nejaký strážny anjel.   „Jack, na toto teraz asi nie je najvhodnejší čas. Za desať minút tu bude tvoj taxík a ja ti ešte musím dať všetky tie podklady.“ Hoci sa tvárim pokojne, hlas sa mi chveje, zrádza ma.   Usmieva sa – a je to despotický, ty-mi-môžeš úsmev, ktorý konečne dosahuje až k jeho očiam. Zablysnú sa v ostrom svetle stropnej žiarivky, čo osvetľuje tmavú miestnosť bez okien. Urobí jeden krok mojím smerom, upiera na mňa nahnevaný pohľad. Ani na okamih ním neuhýba. Vidím, ako sa mu zväčšujú zreničky – čierna pozvoľna pohlcuje modrú. Toto nie. Môj strach dosahuje maximálnu úroveň.   „Vieš, ja som musel presviedčať Elisabeth, aby som ti mohol tento flek dať…“ Jeho hlas sa vytráca spolu s tým, ako urobí ďalší krok ku mne, a ja ustupujem smerom k tmavosivým kuchynským skrinkám pri stene. Zamestnaj-ho-rozprávaním, zamestnaj-ho-rozprávaním, zamestnaj-ho-rozprávaním.   „Jack, čo presne ťa trápi? Ak máš voči mne nejaké výhrady, potom by sme ich možno mali preberať na personálnom oddelení. Napríklad s Elisabeth a v nejakom formálnejšom prostredí.“   Tak kde je tá ochranka? Sú už vôbec v objekte?   „Na to, aby sme vyriešili túto situáciu, žiadneho personalistu nepotrebujem, Ana,“ zasmeje sa pohŕdavo. „Keď som ťa prijímal, myslel som, že budeš pracant. Myslel som, že máš potenciál. Ale teraz, ja ti neviem. Z ničoho nič si taká roztržitá a lajdácka. A tak mi napadlo… Nie je to náhodou ten tvoj priateľ, čo ťa zvádza na scestie?“ Slovo priateľ prednáša s mrazivým opovrhnutím.   „A tak som si posvietil na tvoju e-mailovú schránku, čo keby som tam našiel nejaké stopy. A vieš, čo som tam našiel, Ana? Niečo fakt veľmi zvláštne. Jediné osobné maily na tvojom účte boli pre toho tvojho žeravého priateľa.“ Odmlčí sa, aby posúdil moju reakciu.   „Takže som začal premýšľať… kde sú všetky tie maily od neho? Lenže tam žiadne nie sú. Nič. Nada. Tak čo sa to tu deje, Ana? Ako to, že v našej sieti jeho maily chýbajú? Si tu azda ako špeh, nasadená tou Greyovou spoločnosťou? Čo je za tým?“   Dofrasa, e-maily. To nie. Čo všetko som v nich písala?   „Jack, o čom to hovoríš?“ Snažím sa, aby môj hlas znel úprimne zdesene, a skutočne som čertovsky presvedčivá. Táto konverzácia sa neuberá práve tým smerom, ktorý som očakávala. A navyše, ani trochu mu neverím. Jack zrejme vylučuje nejaké feromóny, ktoré ma udržujú v stave maximálnej pohotovosti. Tento muž je nahnevaný, prchký a totálne nevypočítateľný. Skúšam to na neho so zdravým rozumom.   „Práve si povedal, že si musel Elisabeth presviedčať, aby ma prijala. Tak ako by som tu mohla byť nasadená ako špiónka. Zamysli sa nad tým, Jack.“   „Ale bol to Grey, ktorý poslal pod čiernu zem ten New York, však?“ Dočerta.   „Ako sa mu taká vec podarila, Ana? Ako to pán Zazobanec dokázal?“   Z tváre sa mi vytrácajú aj posledné zvyšky krvi, asi omdliem. „Vážne netuším, o čom hovoríš, Jack,“ vytlačím zo seba. „Taxík tu bude každú chvíľu. Mám ti ísť pripraviť veci?“ Ach, prosím, nechaj ma ísť. Prestaň s tým.   Lenže on pokračuje a evidentne si môj nepokoj vychutnáva. „A navyše, myslí si, že to na teba skúsim?“ Hrozivo sa zasmeje a oči mu znovu zasvietia. „Pozri, chcem, aby si o niečom premýšľala, až budem v New Yorku. Dal som ti tento džob a teraz očakávam, že prejavíš trochu vďaky. Vlastne, mám na to právo. Musel som za teba bojovať. Elisabeth chcela niekoho skúsenejšieho, ale ja – ja som na tebe niečo videl. Takže my dvaja teraz spolu uzavrieme dohodu. Dohodu, vďaka ktorej budem s tebou spokojný. Rozumieš, čo ti hovorím, Ana?“   To si píš.   „Pozeraj sa na to napríklad ako na doladenie svojich pracovných povinností, ak chceš. A keď s tebou budem spokojný, nebudem už ďalej pichať do toho, za aké nitky ten tvoj chalan ťahá, odkiaľ berie aké informácie alebo za aké službičky platí voľajakému pätolizačovi z toho jeho univerzitného bratstva.“   Padá mi sánka. On ma vydiera. Kvôli sexu! Lenže čo na to môžem povedať? Správy o tom, že Christian preberá spoločnosť, budú utajené ešte ďalšie tri týždne. Ťažko tomu dokážem uveriť. Sex – so mnou!   Jack sa ďalej približuje, až nakoniec stojí rovno predo mnou a zblízka mi zíza do očí. V nose ma dráždi jeho príliš sladká kolínska a dvíha sa mi z nej žalúdok. A ak sa nemýlim, cítim z jeho dychu aj alkohol. No, dopekla, on pil… kedy?   „Ty si taká okúňavá netýkavá cica, vieš to, Ana?“ precedí cez zaťaté zuby.   Čože? Netýkavá cica… To ako ja?!   „Jack, ja fakt netuším, čo odo mňa chceš,“ zašepkám a cítim, ako moje telo prudko zaplavuje adrenalín. Teraz je ešte bližšie. Ale ja so svojím ďalším pohybom vyčkávam. Ray na mňa bude hrdý. Ray ma naučil, čo robiť. On vie, ako sa brániť. Ak sa ma Jack dotkne, či len dýchne do môjho osobného priestoru, zložím ho. Môj vlastný dych je plytký. Nesmiem omdlieť, nesmiem omdlieť.   „Pozri sa na seba,“ hltá ma špinavým pohľadom. „Si taká vzrušená, to vidím aj ja. A celý čas na mňa robíš oči. Podvedome po mne túžiš. Ja to viem.“   To nie je možné! Ten chlap má asi halucinácie. Môj strach je na šiestom stupni päťstupňovej škály a hrozí, že ma pohltí.   „To nie, Jack. Nikdy som na teba oči nerobila.“   „Ale hej, ty zdráhavá kurvička. Ja viem čítať medzi riadkami.“ Dvíha ruku a hánkami prstov mi ľahko kĺže po tvári až k čeľusti. Ukazovákom mi potom schádza dolu po hrdle. Srdce sa mi tlačí do úst a bojujem s nutkaním dáviť. Dostáva sa až k priehlbine na úpätí môjho krku, tam, kde mám rozopnutý vrchný gombík čiernej blúzky, a prikladá mi dlaň na hruď.   „Ty ma chceš. Priznaj si to, Ana.“   Vzpriamene mu hľadím do očí a skôr sa sústredím na to, čo musím urobiť, než na vzrastajúci pocit zhnusenia a hrôzy. Zľahka položím svoju dlaň na jeho ruku, akoby som ho na nej chcela poláskať.   Po tvári sa mu rozlieva triumfálny úsmev. Pevne mu schmatnem malíček, otáčam ním dozadu, ostro zaň trhnem a ťahám mu ho dole, až k jeho boku.   „Auu!“ vykríkne od bolesti a prekvapenia. A ako stráca rovnováhu, prudko a tvrdo kopnem kolenom do jeho rozkroku a presne trafím miesto určenia. Šikovne uskakujem doľava, pretože sa mu podlamujú kolená a s kvílením a rukami pritlačenými medzi nohami sa zvalí na podlahu kuchynky.   „Neopovažuj sa ma ešte niekedy dotknúť!“ zasyčím na neho. „Tvoj itinerár a brožúry sú zbalené na mojom stole. Ja idem domov. Ty si pekne uži výlet. A nabudúce si tú svoju poondiatu kávu uvar sám.“   „Ty skurvená suka!“ napoly zavrieska a napoly zastoná, ale to už som von z dverí.   Šprintom sa ženiem k svojmu stolu, v rýchlosti beriem sako a kabelku a utekám do recepcie. Ignorujem pritom stonanie a nadávky, ktoré za mnou ešte stále pľuje ten bastard, čo sa váľa po zemi v kuchynke. Vyrazím von z vchodových dverí, a keď mi do tváre udrie chladný vonkajší vzduch, na okamih zastanem, zhlboka sa nadýchnem a pokúšam sa dať do poriadku. Lenže celý deň som nejedla, a keď mi zrazu nečakane klesne vysoká hladina adrenalínu v krvi, zradia ma nohy a ja sa zosuniem na zem.   Celkom nezaujato potom sledujem spomalený film, ktorý sa predo mnou začína odvíjať: Christian s Taylorom v tmavých oblekoch a bielych košeliach vyskakujú zo zaparkovaného auta a bežia smerom ku mne. Christian pri mne pristáva na kolenách a ja si na nejakej podvedomej úrovni uvedomujem: Je tu. Moja láska je tu.   „Ana! Ana! Čo sa stalo?“ Priťahuje si ma do lona, rukami prechádza po mojich rukách hore a dolu a hľadá akúkoľvek známku zranenia. Vezme mi hlavu do dlaní a s hrôzou a vypleštenými očami civie do tých mojich. Zrútim sa naňho, premožená úľavou a vysilením. Ach, Christianova náruč! Neexistuje miesto, kde by som bola radšej.   „Ana…“ jemne mnou trasie. „Čo sa deje? Je ti zle?“   Zisťujem, že budem musieť začať komunikovať, a tak vrtím hlavou.   „Jack,“ vydýchnem a skôr tuším, ako vidím, ako Christian strelí očami po Taylorovi, ktorý vzápätí zmizne v útrobách budovy.   „Doriti!“ Christian ma stláča ešte viac k sebe. „Čo ti ten kretén urobil?!“   A z ničoho nič cítim, ako ma v krku šteklí bublajúci smiech. Vybavujem si totiž Jackov obrovský šok, keď som ho chytila za malíček.   „Skôr čo som ja urobila jemu“ začínam sa chichúňať a neviem to zastaviť.   „Ana!“ Christian mnou znovu zatrasie a môj chichot ako na povel utícha. „Dotkol sa ťa?“   „Iba raz.“   Vnímam, ako sa Christianove svaly napínajú a zatínajú, keď sa ho zmocňuje zlosť. Prudko sa dvíha, mocne – pevný ako skala – aj so mnou v náručí. On zúri. To nie!   „Kde je tá sviňa?!“   Z budovy k nám doliehajú tlmené výkriky. Christian ma postaví na nohy.   „Dokážeš stáť?“ Prikývnem.   „Nechoď dovnútra. Nechoď, Christian.“ Odrazu sa ten strach vracia – mám strach z toho, čo by mohol Christian urobiť Jackovi. „Bež do auta!“ zahučí na mňa.    „Christian, nie,“ chytám ho za ruku.    „Bež do toho skurveného auta, Ana,“ striasa ma.   „Nie! Prosím!“ vyjednávam s ním. „Zostaň tu. Nenechávaj ma tu samotnú,“ nasadím rovno tú najúčinnejšiu zbraň.   Zlosťou soptiaci Christian si prehrabne vlasy prstami a prebodne ma zlostným pohľadom, viditeľne rozpoltený vlastnou nerozhodnosťou. Krik vnútri budovy sa stupňuje a potom zrazu úplne ustáva.   Ale nie. Čo mu Taylor urobil?   Christian loví z vrecka svoj BlackBerry.   „Christian, on má moje e-maily.“   „Čože?“   „Tie e-maily, čo som ti písala. Chcel vedieť, kde sú tie tvoje. Pokúšal sa ma vydierať.“   Christianov pohľad sa mení vo vražedný. Preboha.   „Kurva!“ Precedí a z očí mu zostanú len tenké štrbinky. Nahnevane vyťuká nejaké číslo.   Tak to je zlé. Mám asi problém.   Komu volá?   „Barney? Grey. Potrebujem, aby ste sa nabúrali do hlavného servera SIP-u a vymazali z neho všetky e-maily od Anastasie Steelovej adresované mne. Potom prejdite súkromné zložky Jacka Hyda a skontrolujte, či ich tam nemá uložené. Ak áno, vymažte ich.… Áno, všetky. Okamžite. Keď to bude hotové, okamžite mi zavolajte.“   Skoro rozdrví tlačidlo, keď to položí, a hneď vyťuká ďalšie číslo.   „Roach? Grey. Hyde – chcem, aby ste ho vyhodili. Teraz hneď, na minútu. Zavolajte ochranku, nech si Hyde okamžite vyprace stôl, inak prvá vec, ktorú ráno urobím, bude, že túto spoločnosť zlikvidujem. Na to, aby ste mu dali padáka, máte pádny dôvod. Rozumiete?“ Chvíľu počúva a potom, zdanlivo uspokojený, položí.   „BlackBerry!“ zasyčí na mňa cez zaťaté zuby.   „Nehnevaj sa na mňa, prosím,“ zažmurkám previnilo.   „Momentálne som na teba strašne naštvaný,“ zavrčí a znova si rukou prehrabne vlasy. „Nastúp do auta.“   „Christian, prosím…“   „Nastúp do toho poondiateho auta, Anastasia, inak ťa doň vlastnoručne napchám,“ pohrozí a v očiach mu zablčí zúrivosť.   Dočerta. „Len neurob žiadnu hlúposť, prosím,“ zaprisahám ho.   „HLÚPOSŤ?!“ vybuchne. „Hovoril som ti, aby si používala BlackBerry. Tak ma teraz nepoučuj o hlúposti. Vlez do toho skurveného auta, Anastasia – HNEĎ!“ skríkne na mňa, až sa od strachu roztrasiem. Toto je Veľmi Nahnevaný Christian. Takého rozčúleného som ho ešte nevidela. Len ťažko udržuje kontrolu sám nad sebou.   „Tak dobre,“ pípnem zmierlivo. „Ale prosím ťa, buď opatrný.“   Stiahne pery do tvrdej linky, hodí na mňa ešte drsnejší pohľad a ukazuje smerom k autu.   Kriste, no dobre, už mi to došlo.   „Prosím, buď opatrný. Nechcem, aby sa ti niečo stalo. To by ma zabilo,“ šepkám ďalej. Prudko zažmurká a zarazí sa… ruka mu klesá späť dolu a hneď potom sa zhlboka nadýchne.   „Budem opatrný,“ povie a pohľad mu nepatrne mäkne. Ach, vďakabohu. Cítim, ako ma prepaľuje očami, keď mierim k autu, otváram dvere spolujazdca a nastupujem. Len čo sa ocitám v bezpečí a v pohodlí audi, mizne v budove a mne sa znova prudko rozbúcha srdce. Čo sa tam chystá urobiť?   Sedím a čakám. A čakám… A čakám… Päť nekonečných minút. Pred autom zastavuje Jackov taxík. Desať minút. Pätnásť. Prekrista, čo tam robia a čo je s Taylorom? To čakanie je neznesiteľné.   Po dvadsiatich piatich minútach vychádza z budovy Jack, nesie si papierovú škatuľu. V pätách mu ide ochrankár. Kde bol predtým? A za nimi sa vynára Christian s Taylorom. Jack pôsobí tak nejako zošúverene. Mieri rovno k taxíku a ja som vďačná, že audi má dymové sklá, takže ma nemôže vidieť. Keď sa Christian s Taylorom dostávajú na úroveň nášho auta, taxi odchádza – pravdepodobne nie na Sea-Tac.   Christian otvára dvere a ladne si sadne na miesto vodiča – pravdepodobne preto, že sedím vedľa – zatiaľ čo Taylor nastupuje dozadu. Pokiaľ sa Christian nezaradí do premávky, nepovie nikto z nás ani slovo. Risknem jeden rýchly pohľad na Tieňa. Tvári sa prísne, ale zdá sa, že ho ešte zamestnáva niečo iné. Ozve sa handsfree.   „Grey!“ vyštekne Christian.   „Pán Grey, tu Barney.“   „Barney, mám hlasné odpočúvanie a ďalších ľudí v aute,“ varuje ho Christian.   „Pán Grey, všetko je hotové. Ale ešte sa s vami potrebujem porozprávať o tom, čo ďalšie som našiel v počítači pána Hyda.“   „Zavolám vám hneď, ako dorazím domov. A vďaka, Barney.“   „Za málo, pán Grey.“   Barney zloží. Má oveľa mladší hlas, ako som očakávala. Čo ďalšie je ešte v Jackovom počítači? „Bavíš sa so mnou?“ skúšam ticho.   Christian hodí po mne očami a zase sa vráti pohľadom späť na cestu pred sebou. Viem, že je stále naštvaný. „Nie,“ odsekne tvrdohlavo.   No, tak to je super… ako malé dieťa. Založím si ruky na prsiach a zadívam sa von z okna. Nie že by som tam niečo videla. Možno by som mu mala povedať, nech ma jednoducho vysadí u mňa doma, a potom nech so mnou „nehovorí“ v bezpečí Escaly a tým nás oboch ušetrí nevyhnutnej hádky. No len čo si na to spomeniem, je mi jasné, že ho nechcem nechať, aby sa tým zožieral.   Konečne zastavujeme pred Escalou a Christian vystupuje z auta. Ľahkým krokom prechádza na moju stranu a otvára mi dvere.   „Poď,“ nariaďuje mi, kým sa Taylor súka na sedadlo vodiča. Chytím ho za ponúknutú ruku a nasledujem cez halu až k výťahu. Nepúšťa ma.   „Christian, prečo sa na mňa tak strašne hneváš?“ pýtam sa ticho, keď stojíme pri výťahu.   „Ty vieš prečo,“ zahundre. Obaja nastupujeme do výťahu a on v ňom zanovito vyťukáva kód na jeho poschodie. „Bože, keby sa ti niečo stalo, v momente by bolo po ňom.“ Christianov tón ma mrazí až do špiku kostí.   Dvere sa zatvárajú.   „Týmto to pre neho hasne, teraz mu zničím kariéru tak, že už nikdy nedostane šancu zneužívať mladé dievčatá, čo je dosť chabá odplata pre niekoho, ako je on.“ Zavrtí hlavou. „Prepána, Ana!“ Zrazu sa po mne naťahuje a tlačí ma do rohu výťahu. Väzní ma tam, ruky v mojich vlasoch. Priťahuje si moju tvár k svojej a tlačí si ma k perám. Ani neviem prečo, ale prekvapuje ma to. Keď si ma podmaňuje jazykom, cítim jeho úľavu, túžbu a zvyšky zlosti. Náhle prestáva, opiera sa do mňa pohľadom a tiež plnou váhou svojho tela, takže sa nemôžem ani pohnúť. Som celá zadychčaná, visím na ňom, aby som sa vôbec udržala na nohách, a pozerám do tej prekrásnej tváre, v ktorej sa zračí pevné odhodlanie, ale aj smrteľná vážnosť.   „Keby sa ti niečo stalo… keby ti ublížil…“ Cítim, ako sa zachveje. „BlackBerry,“ nariaďuje mi hrozivo ticho. „Odteraz už len BlackBerry. Rozumieš?“   Prikývnem a nasucho preglgnem, neschopná uhnúť očami pred jeho neústupným uhrančivým pohľadom.   Keď výťah zastaví, narovná sa a pustí ma. „Povedal, že si ho kopla do gulí.“ Zafarbenie jeho hlasu je znenazdania miernejšie. Myslím, že mi je odpustené.   „Áno,“ zašepkám. Ešte stále sa mi krúti hlava z intenzity toho bozku a z jeho naliehavého príkazu.   „To je dobre.“   „Ray je predsa armádny veterán. Naučil ma to naspamäť.“   „To ma veľmi teší,“ vydýchne a uštipačne dodáva: „Asi bude lepšie, keď si to zapamätám.“ Chytí ma za ruku a vedie z výťahu von. S úľavou ho nasledujem. Myslím, že to najhoršie už mám za sebou.   „Musím zavolať Barneymu. Nebude mi to trvať dlho.“ Zmizne v pracovni a necháva ma bezprizorné stáť v obrovskej obývačke. Pani Jonesová práve dokončuje prípravu našej večere. Uvedomujem si, že som vysilená od hladu a že potrebujem niečo robiť.   „Môžem vám nejako pomôcť?“ ponúkam sa jej.   Zasmeje sa. „Nie, Ana. Smiem vám ponúknuť niečo na pitie alebo niečo iné? Vyzeráte úplne vyčerpane.“   „Dala by som si pohárik vína.“   „Bieleho?“   „Áno, prosím.“   Obsadím jednu z barových stoličiek a pani Jonesová mi podáva pohár dobre vychladeného vína. Neviem, aká značka to je, ale chutí skvele, hladko mi kĺže do krku, je ako balzam na moje podráždené nervy. Čože som si to dnes hovorila? Ako veľmi som ožila odvtedy, ako som stretla Christiana. A aký je môj život zrazu vzrušujúci. Panebože, čo by som dala za pár nudných dní!   A čo keby som Christiana vôbec nestretla? Bola by som o takomto čase zalezená doma, totálne rozhodená z konfliktu s Jackom, ktorý by som rozoberala s Ethanom. A vedela by som, že budem musieť tomu idiotovi v piatok znovu čeliť. Ale teraz je veľmi pravdepodobné, že ho už nikdy v živote neuvidím. Lenže pre koho teraz budem pracovať? Zachmúrim sa. To mi ešte nenapadlo. Doparoma, a mám vôbec ešte prácu?   „Dobrý večer, Gail,“ zdraví Christian, keď sa vracia do veľkej izby a vytrháva ma z myšlienok. Prechádza rovno k chladničke a nalieva si pohár vína.   „Dobrý večer, pán Grey. Večera o desať minút, pane?“   „To znie dobre.“   Christian zdvihne svoj pohár.   „Na bývalých vojakov, ktorí učia svoje dcéry sebaobrane,“ prednesie a z očí mu mizne všetka prísnosť.   „Na zdravie,“ zamumlem a tiež naznačím prípitok.   „Čo sa deje?“ spozornie.   „Len neviem, či mám ešte stále prácu.“   Premeriava si ma s naklonenou hlavou. „Ešte stále ju chceš?“   „No samozrejme.“   „Tak ju ešte stále máš.“   Aké jednoduché. Áno. Je to skrátka vládca môjho vesmíru. Prevrátim oči a on sa usmeje.      Pani Jonesová pečie špičkový rybací koláč. Nechala nás, aby sme si vychutnali plody jej kuchárskeho umenia, a ja sa teraz cítim oveľa lepšie, keď mám konečne niečo v žalúdku. Sedíme pri raňajkovom bare a Christian mi napriek vytrvalému prehováraniu odmieta prezradiť, čo ešte Barney našiel v Jackovom počítači. Zanechávam márnu snahu a rozhodujem sa namiesto toho nadhodiť naliehavú tému blížiacej sa Josého návštevy.   „Ozval sa mi José,“ utrúsim nenútene.   „Aha?“ Christian sa ku mne obracia čelom.   „Chce sem v piatok doviezť tie fotky.“   „Osobná donáška. Aký je pozorný,“ podotýka Christian.   „Chcel by si niekam vyraziť. Posedieť. So mnou.“   „Aha tak…“   „A už by mala byť späť aj Kate s Elliotom,“ dodávam rýchlo. Položí vidličku a zamračí sa. „O čo presne ma tu žiadaš?“   Naježím sa. „Ja ťa o nič nežiadam. Informujem ťa o tom, aké mám plány na piatok. Pozri, chcem Josého vidieť a on tu chce prespať. Či už ho ubytujem tu, alebo u seba, zostanem tam, kde bude on.“   Christianovi sa rozširujú oči. Zdá sa, že onemel. „Veď sa ťa pokúšal dostať.“   „Christian, to sa stalo niekedy v praveku. On bol opitý, ja som bola opitá, ty si zachránil situáciu – a už nikdy sa to nebude opakovať. On nie je Jack, pre lásku božiu.“   „Teraz u vás býva Ethan. Tak mu môže robiť spoločnosť.“   „Chce vidieť mňa, nie Ethana.“   Christian sa na mňa zamračí.   „Je to len kamarát,“ zdôrazňujem.   „Nepáči sa mi to.“   No a čo? Kriste, niekedy ma tak irituje. Na toto sa poriadne nadýchnem: „Je to môj kamarát, Christian. Nevidela som ho od tej výstavy. A tam navyše len krátko. Ja viem, že ty žiadnych kamarátov nemáš, keď teda nepočítam tú hroznú ženskú. Ale rozhodne takto nekňučím kvôli tomu, že sa s ňou stýkaš,“ vyštartujem po ňom. Christian na mňa v šoku zažmurká. „Chcem ho vidieť. V poslednom čase ho dosť zanedbávam.“   Moje podvedomie vyhlasuje poplach. Podupávaš svojou malou nôžkou. Tak sa upokoj!   Sivé oči na mňa ľadovo vyšľahnú. „Tak toto si o tom myslíš?“ vydýchne.   „O čom?“   „O Elene. Bola by si radšej, keby som sa s ňou nevídal?“   A je to tu. „Presne. Bola by som radšej, keby si sa s ňou nevídal.“   „Tak prečo si to nepovedala?“   „Pretože mi do toho nič nie je. Pretože si myslíš, že je to tvoja jediná kamarátka,“ rozhorčene trhnem plecami. On to naozaj nechápe. Ako je možné, že sa z toho stal rozhovor o nej? Veď ja na ňu nechcem ani myslieť. Pokúšam sa nás nasmerovať naspäť k Josému. „Práve tak, ako tebe nie je nič do toho, či sa budem, alebo nebudem vídať s Josém. To vážne nechápeš?“   Zostáva na mňa zízať. Myslím, že nechápavo. Ach, bože, čo sa mu zasa preháňa hlavou?   „Povedal by som, že môže prespať aj tu,“ pripúšťa nakoniec. „Aspoň si ho postrážime.“ Nedarí sa mu skryť nádych trpkosti v hlase.   No sláva!   „Ďakujem! Vieš, ak tu mám tiež bývať…“ zmĺknem. Christian prikývne. Zdá sa, že pochopil, čo sa mu pokúšam vysvetliť. „Nie že by tu nebolo dosť miesta,“ zamračí sa.   Pomaly dvíha kútiky úst.   „Vy ste sa na mňa uškrnuli, slečna Steelová?“   „Celkom určite, pán Grey.“ Radšej vstávam, čo keby ho začala svrbieť dlaň, beriem taniere a dávam ich do umývačky.   „Gail by to urobila.“   „No, tak teraz som to urobila ja.“ Narovnám sa a hodím po ňom pohľadom. Sústredene ma pozoruje.   „Musím ešte trochu pracovať,“ vysvetľuje potom ospravedlňujúco.   „V pohode. Ja sa už nejako zabavím.“   „Poď sem,“ prikazuje mi, ale hlas mu znie mierne a zvodne a oči mu pritom žiaria. Bez váhania sa vydávam v ústrety jeho otvorenej náruči. Stále sedí na barovej stoličke a ja mu dávam ruky okolo krku. Pritúli ma k sebe a iba ma tak drží.   „Si v pohode?“ šepká mi do vlasov.   „Ako v pohode?“   „Po tom zážitku s tým darebákom. A po tom, čo sa stalo včera,“ dodáva ticho a vážne.   Pozerám sa do tých tmavých, úprimných očí. Som v pohode? „Som,“ vydýchnem.   Zosilnie svoje objatie a ja sa v ňom cítim v bezpečí, opatrovaná aj milovaná, to všetko naraz. Je to nádherný pocit. Zatváram oči a jednoducho si vychutnávam, ako ma objíma. Milujem ho. Milujem jeho opojnú vôňu, jeho silu, jeho premenlivé nálady… ľúbim svojho Tieňa.   „Nebudeme sa hádať,“ navrhuje mäkko. S hlbokým nádychom ma bozkáva do vlasov. „Nádherne voniaš, Ana, ako zvyčajne.“   „Ty tiež,“ zašepkám a pritlačím mu pery na krk. Púšťa ma až príliš skoro. „Malo by mi to zabrať len zopár hodín.“      Nečinne sa túlam po byte. Christian stále pracuje. Už som sa osprchovala a prezliekla do jedných zo svojich pohodlných nohavíc a trička a teraz sa nudím. Čítať sa mi nechce. A keď len tak v pokoji sedím, vrátia sa mi spomienky na Jacka a jeho prsty na mojej pokožke.   Kontrolujem svoju bývalú spálňu, sub-izbu. José by mohol prespať tu, určite ocení ten výhľad. Je asi štvrť na deväť a slnko práve začína zapadať. Podo mnou sa trblietajú svetlá mesta. Je to veľkolepé. Áno, Josému sa tu rozhodne bude páčiť. Nevdojak dumám nad tým, kde asi Christian zavesí tie Josého portréty. Bola by som radšej, keby ich nevešal vôbec. Nie som nijako zvlášť nadšená z predstavy, že sa budem pozerať na svoje vlastné fotografie.   Cestou nazad sa ocitám pri dverách herne a bez rozmýšľania skúsim stlačiť kľučku. Christian ich zvyčajne zamyká, preto ma prekvapuje, že sa otvárajú. Aké zvláštne! Keď vstupujem dnu, cítim sa ako dieťa, ktoré chodí poza školu a zablúdilo v zakázanom lese. Je tu tma. Cvaknem vypínačom a lampičky za rímsou začínajú vrhať mäkké svetlo. Je to tu presne také, aké si to pamätám. Miestnosť, čo pripomína ženské lono.   V mysli sa mi vynárajú spomienky na to, keď som tu bola naposledy. Ten opasok… skrivím tvár, len si naň spomeniem. Teraz tu nevinne visí, spoločne s ďalšími, na vešiaku pri dverách. Váhavo sa ich dotýkam prstami, taktiež kožených i drevených korbáčov a bičíkov. Bože. Toto je to, čo si musím vyjasniť s doktorom Flynnom. Je možné vôbec zavesiť takýto životný štýl na klinec? Zdá sa to také nepravdepodobné. Podídem až k posteli, sadám si na červené saténové obliečky a rozhliadam sa okolo, na všetky tie… pomôcky.   Vedľa mňa stojí lavica, nad ňou visí zväzok trsteníc. Je ich toľko! To by jedna nestačila? No, čím menej nad tým budem rozjímať, tým lepšie. A potom je tu ten obrovský stôl. Nikdy sme ho nevyskúšali, nech už na ňom robí čokoľvek. Môj pohľad upúta pohovka a ja sa presúvam, aby som si na ňu sadla. Je to jednoducho gauč, nie je na ňom nič nezvyčajné – nič, k čomu by sa dalo čokoľvek pripútať, aspoň nič také nevidím. Pozerám sa cez plece, očami skúmam muzeálny bielizník a zmocňuje sa ma zvedavosť. Čo v ňom asi schováva?   Keď otváram prvú zásuvku, uvedomujem si, ako mi klokoče krv v žilách. Prečo som taká nervózna? Pretože je to také… nelegálne.   Akoby som sa sem vlámala, čo je svojím spôsobom pravda. Ale ak sa so mnou chce oženiť, tak…   Dofrasa, na čo to všetko je?! V priehradkách zásuvky ležia starostlivo vyrovnané rady nástrojov a bizarných predmetov, o ktorých nemám ani tušenie, ako sa všetky volajú a na čo sú určené. Jeden z nich dvíham. Má tvar nábojnice spojenej s niečím, čo vyzerá ako rukoväť. Hmm… čo sa, dočerta, s niečím takým robí? Rozmýšľam nad tým, ale v skutočnosti istú predstavu mám. Ježiši, sú tu štyri rôzne veľkosti! Zamrazí ma v zátylku a dvíham oči.   Vo dverách stojí Christian, uprene ma sleduje a v tvári má nepreniknuteľný výraz. Ako dlho tam už je? Mám pocit, akoby ma pristihol s rukou v škatuli s cukríkmi.   „Ahoj,“ pousmejem sa naňho nervózne a som si veľmi dobre vedomá toho, že mám vytreštený pohľad a smrteľne bledú tvár.   „Čo tu skúmaš?“ pýta sa mierne, ale ja v jeho hlase poznávam akýsi spodný prúd.   Ajaj. On sa hnevá? Hneď sa červenám. „Ehm… nudila som sa a bola som zvedavá,“ zamumlem v rozpakoch, že ma nachytal. Hovoril predsa, že mu to bude trvať zopár hodín.   „To je veľmi nebezpečná kombinácia.“ Zamyslene si prechádza dlhým ukazovákom po spodnej pere a nespúšťa zo mňa oči. Pokúšam sa preglgnúť a zisťujem, že mám úplne vysušené ústa.   Pomaly vchádza do miestnosti a potichu za sebou zatvára dvere. Jeho oči sú odrazu ako tekuté striebro. Bože môj. Zámerne nenútene sa opieram o bielizník. Ani moja vnútorná bohyňa teraz nevie, či má jasať, alebo utekať.   „Takže, čo presne vzbudilo vašu zvedavosť, slečna Steelová? Možno by som vám to mohol objasniť.“   „Tie dvere boli odomknuté… ja…“ zostávam na neho zízať. So zadržaným dychom požmurkávam a ako vždy, nie som si istá, ako zareaguje alebo čo by som mala povedať. Pohľad má potemnený. Myslím, že sa baví, ale je ťažké to na ňom poznať. Zohne sa nad bielizník a podoprie si bradu rukou.   „Dnes som tu bol a premýšľal o tom, čo s tým všetkým budem robiť. Asi som zabudol zamknúť.“ Krátko sa zamračí, ako keby nezamknuté dvere boli neospravedlniteľným prehreškom. Zamyslene krčím čelo – byť zábudlivý, to sa naňho vôbec nepodobá.   „A?“   „A teraz si tu ty, ako vždy zvedavá.“ Hlas mu znie mäkko a rozpačito.   „Nehneváš sa na mňa?“ zašepkám a spotrebujem tak všetok zvyšný vzduch.   Nakláňa hlavu nabok a vidím, ako mu pobavene myká perami. „Prečo by som sa mal hnevať?“   „Pretože ti strkám nos do súkromia… a pretože sa na mňa hneváš stále,“ pípnem, aj keď sa mi už uľavilo. Znovu stiahne obočie.   „To áno, do súkromia mi nos strkáš, ale preto sa nehnevám. Dúfam, že tu so mnou raz budeš bývať a všetko toto,“ neurčito mávne rukou do priestoru izby, „bude aj tvoje.“   Moja herňa? Uf! Zízam naňho s otvorenými ústami – trochu veľa vecí naraz.   „Práve preto som tu bol. Skúšal som sa rozhodnúť, čo s tým.“ Potom si poklepe ukazovákom na pery. „Ja že sa na teba stále hnevám? Práve dnes ráno som sa na teba nehneval.“   No jasné, to je pravda. Pri spomienke na Christiana po prebudení sa usmejem. A to ma vytrháva z úvah o tom, čo bude s herňou. Dnes ráno bola s Tieňom taká zábava!   „Bol si hravý. Páči sa mi, keď si hravý.“   „Naozaj?“ Vytiahne jedno obočie a jeho nádherné ústa ozdobí úsmev, plachý úsmev. To je krása.   „Čo je to?“ zodvihnem ruku so špicatým strieborným predmetom.   „Ako vždy lačná po informáciách, slečna Steelová. To je análny kolík,“ objasňuje mi mierne.   „Aha…“   „Kupovaný pre teba.“    Čože? „Pre mňa?“   Pomaly prikývne, jeho výraz je teraz vážny a skúmavý. Vraštím čelo. „Ty kupuješ nové ehm… hračky… pre každú subku?“   „Niektoré áno.“   „Análne kolíky?“   „Aj tie.“   Tak fajn… Sťažka preglgnem. Análny kolík. Je celý kovový – to musí byť nepohodlné, nie? Spomínam si, ako sme spolu po mojej promócii rozoberali sexuálne pomôcky a hranice prípustnosti. Myslím, že som vtedy pripustila, že toto skúsim. Teraz, keď mám niečo také rovno pred očami, už si nie som taká istá, že to chcem urobiť. Venujem mu ešte jeden pohľad a ukladám ho naspäť do zásuvky.   „A toto?“ Vyťahujem odtiaľ dlhý čierny gumený predmet, tvorený postupne sa zmenšujúcimi, vzájomne spojenými guľôčkami. Prvá je veľká a tá posledná oveľa menšia. Celkom ich je osem.   „Análna retiazka,“ udáva a pritom ma pozorne sleduje.   No dofrasa! Zdesene si ju prezerám. To celé vo mne… tam?! V živote som o niečom takom nepočula.   „Má celkom výrazný účinok, keď ju vytiahneš uprostred orgazmu,“ dodáva vecne.   „Tá bola tiež pre mňa?“ precedím.   „Pre teba,“ zvoľna prikyvuje.   „Takže toto je análna zásuvka?“   Zamračí sa. „Keď to hovoríš.“   Rýchlo ju zatváram, červená ako semafor.   „Tebe sa análna zásuvka nepáči?“ pýta sa nevinne. A rozjarene. Zadívam sa na neho a pokrčím plecami, pokúšam sa nedávať najavo šok.   „Nie je to práve niečo, čo by som chcela od Ježiška,“ podotýkam nenútene.   Váhavo otváram ďalšiu zásuvku. Christian sa spokojne usmieva. „V tejto zásuvke je séria vibrátorov.“ Prudko ju zabuchnem.   „A v tej ďalšej?“ vydýchnem, znovu popolavá, lenže tentoraz od hanby.   „Tá už je zaujímavejšia.“   Aha?! Neisto ju otváram, bez toho aby som spustila oči z tej prekrásnej a teraz trochu namyslenej tváre. V tejto zásuvke sa ukrýva nepreberné množstvo kovových predmetov a kolíčkov Štipce?! Náhodne si vyberám jednu z kovových klipsní.   „Genitálna svorka,“ predstavuje mi ju Christian. Narovnáva sa, ležérne obchádza bielizník a postaví sa vedľa mňa.   Okamžite to odložím naspäť a vyberám si niečo menšie – dva malé štipce na retiazke.   „Niektoré z nich majú spôsobovať bolesť, ale väčšina je určená pre potešenie,“ zavrní.   „Čo je toto?“   „Svorky na bradavky – tie sú na oboje.“   „Na oboje? Akože na obe bradavky?“   Christian sa na mňa škerí. „No jasné, miláčik, sú tu dve svorky. Áno, sú na obe bradavky, ale tak som to nemyslel. Slúži na oba účely – na bolesť aj potešenie.“   Ach, tak. Berie si ich odo mňa.   „Ukáž mi malíček.“   Robím, čo odo mňa chce, a on mi pripevňuje jednu zo svoriek na špičku prsta. Nie je to také hrozné.   „Vyvolávajú veľmi intenzívne pocity, ale tie naozaj najvýraznejšie nastanú, až keď ich dáš dolu.“   Skúsim to. Hmm, to by mohlo byť pekné. Až sa pri tej predstave zachvejem.   „Tie sa mi páčia,“ podotýkam a Christian sa usmeje.   „Naozaj, slečna Steelová? Povedal by som, že to na vás vidieť.“   Ostýchavo prikývnem a zahryznem si do pery. Zdvihnutou rukou a tlakom na bradu ma prinúti ju zase pustiť.   „Ty vieš, čo to so mnou robí,“ pripomína mi chraptivo.   Ukladám svorky späť do zásuvky a Christian sa skláňa, aby odtiaľ vytiahol ďalšie.   „Tieto sú nastaviteľné.“ Podáva mi ich, aby som si ich mohla prezrieť.   „Nastaviteľné?“   „Môžeš ich stlačenie zosilniť… alebo povoliť. Záleží, na čo máš náladu.“   Ako to robí, že to znie tak zmyselne? Preglgnem, a aby som odviedla jeho pozornosť iným smerom, beriem do ruky predmet, ktorý vyzerá ako koliesko na vykrajovanie cesta, lenže má hroty.   „Toto?“ zamračím sa. V herni sa určite nič nepečie, tým som si istá.   „To je Wartenbergovo koliesko.“   „A slúži…?“   Berie si ho odo mňa. „Podaj mi ruku. Dlaňou nahor.“   Ponúkam mu ľavačku, on ju jemne chytí a palcom ma zospodu hladí po hánkach. Prechádza mnou slastné zachvenie. Jeho koža na mojej, to ma nikdy neprestane vzrušovať. Prechádza mi kolieskom po dlani.   „Au!“ Hroty sa mi zapichujú do kože – je v tom niečo viac než len bolesť. Vlastne to aj trochu šteklí.   „A teraz si to predstav na svojich prsiach,“ núti ma pôžitkársky.   Červenám sa a vytrhnem sa mu. Už teraz mám zrýchlený dych.   „Medzi bolesťou a rozkošou je veľmi tenká hranica, Anastasia,“ poučuje ma ticho, keď sa skloní, aby to uložil nazad do zásuvky.   „A tie štipce?“ pípnem.   „S tými sa dajú robiť hotové zázraky,“ prepaľuje sa do mňa pohľadom.   Opieram sa bokom o bielizník a zásuvku zatváram.   „Stačilo?“ zatvári sa šibalsky.   „Nie…“ Otváram štvrtú zásuvku, v ktorej je hromada kožených remienkov a popruhov. Za jeden z nich zatiahnem. Ukazuje sa, že je spojený s nejakou guľôčkou.   „Guľôčkový náustok. Aby si bola ticho,“ dodáva pobavene.   „Hranica prípustnosti,“ poznamenám.   „Ja si to pamätám,“ ubezpečuje ma. „Ale dýchať sa s ním dá. Len okolo neho zatneš zuby.“ Berie si ho odo mňa a naznačí to zovretím svojich prstov.   „Už si niekedy taký nosil?“ vyzvedám.   Zarazí sa a skúmavo si ma premeria. „Áno, nosil.“   „Aby zamaskoval tvoj krik?“   Zatvára oči. Myslím, že je rozladený. „Nie, na to sa nepoužívajú.“ Že nie?   „Je to o kontrole, Anastasia. Aká bezmocná by si sa cítila, keby si bola zviazaná a nemohla hovoriť? Ako veľmi by si mi musela dôverovať, keby si mi nad sebou zverila takú moc? A ja by som namiesto tvojich slov musel vnímať reč tvojho tela a posudzovať tvoje reakcie. Bola by si na mňa úplne odkázaná a ja by som nad tebou mal absolútnu kontrolu.“   Nasucho prehltnem.   „Teraz to znie, akoby ti to chýbalo.“   „Je to jednoducho niečo, čo poznám,“ objasňuje mi a ďalej na mňa uprene hľadí. Jeho sivé oči sú doširoka roztvorené aj vážne a atmosféra medzi nami sa zmenila, akoby bol pri spovedi.   „Ty nado mnou moc predsa máš. To vieš,“ zašepkám.   „Myslíš? Skôr si s tebou pripadám… bezmocný.“   „To nie!“ Ty môj Tieň… „Prečo?“   „Pretože si jediný človek, o ktorom viem, že by ma dokázal naozaj raniť.“ Dvíha ruku a zastrčí mi vlasy za ucho.   „Lenže, Christian… toto je obojstranné. Keby si ma nechcel…“ so zachvením klopím oči k svojim prepleteným prstom. S tým totiž súvisia moje ďalšie pochybnosti o nás dvoch. Čo keby nebol taký… rozbitý? Chcel by ma vôbec? Zatrasiem hlavou. Musím sa pokúsiť na to nemyslieť.   „Raniť ťa, to je tá posledná vec, ktorú by som chcela urobiť. Veď ťa ľúbim,“ priznávam. Končekmi prstov mu prechádzam po zarastenom líci a potom ho jemne hladkám po tvári. Vychádza tomu dotyku v ústrety, púšťa náustok späť do zásuvky a chytá ma okolo pása. Priťahuje si ma tesne k sebe.   „Už sme s tou exkurziou skončili?“ pýta sa mäkko a podmanivo. Jednou rukou mi putuje nahor po chrbte až do tyla.   „Prečo? Chcel si azda niečo podniknúť?“   Skláňa sa k nežnému bozku. A ja sa mu rozplývam v náručí a pevne sa ho chytám za plecia.   „Veď si sa dnes skoro stala obeťou útoku,“ napomína ma ticho, ale zároveň prísne a obozretne.   „No a čo?“ Namietam a užívam si ten pocit, ktorý vyvoláva jeho ruka na mojom krku a jeho opojná blízkosť. Dvíha hlavu a mračí sa na mňa.   „Ako to myslíš, no a čo?“ karhá ma.   Zahľadím sa do tej nádherne namosúrenej tváre a som ulovená. „Christian, ja som v pohode.“   Priťahuje si ma bližšie, tlačí ma k sebe a pevne objíma. „Keď si pomyslím, čo všetko sa mohlo stať,“ lamentuje s tvárou v mojich vlasoch.   „Kedy už konečne pochopíš, že som silnejšia, než vyzerám?“ šepkám mu upokojujúco do krku a vdychujem jeho osobitú vôňu. Na celom svete neexistuje nič lepšie ako byť v Christianovom náručí.   „Ja viem, že si silná,“ uznáva ticho. Dáva mi bozk do vlasov a na moje veľké sklamanie ma púšťa. Prečo?   Zohnem sa a vytiahnem z otvoreného bielizníka ďalší predmet. Niekoľko pút pripevnených k tyči. Vyzývavo to dvíham.   „Toto,“ začína vysvetľovať, pričom mu oťažieva pohľad, „je rozperná tyč s putami na zápästie i členky.“   „Ako to funguje?“ pýtam sa s nefalšovaným záujmom. Moja vnútorná bohyňa vystrkuje hlavu zo svojho krytu.   „Ty chceš, aby som ti to ukázal?“ vydýchne prekvapene a na okamih zatvára oči.   Nervózne zažmurkám. Keď oči znovu otvorí, doslova blčia. Ach, môj bože.   „Áno, chcem názornú ukážku. Páči sa mi byť spútaná,“ zašepkám a moja vnútorná bohyňa predvádza ukážkový skok o tyči zo svojho krytu priamo nad pohovkou.   „Ale, Ana…“ súka zo seba neisto. Zrazu vyzerá tak skrúšene.   „Čože?“   „Nie tu.“   „Čo tým myslíš?“   „Chcem ťa vo svojej posteli, nie tu. Poď.“ Berie tú tyč, chytá ma za ruku a rýchlo ma odvádza preč z miestnosti.   Prečo odchádzame? Cestou sa túžobne pozerám. „Prečo nie tam?“   Christian zastane na schodoch, zdvihne ku mne pohľad a v tvári má smrteľne vážny výraz.   „Možno, že ty si pripravená sa tam vrátiť, ale ja nie, Ana. Keď sme tam boli naposledy, opustila si ma. Hovorím ti to stále dookola – kedy to už pochopíš?“ Mračí sa a púšťa ma, aby mohol voľnou rukou gestikulovať.   „To, čo sa stalo, mi prevrátilo život naruby. Celý môj pohľad naň sa zmenil. Toto už som ti hovoril. Čo som ti však nepovedal, je…“ zarazí sa. S rukou vo vlasoch hľadá správne slová. „Jednoducho som ako alkoholik, čo sa lieči, chápeš? To je jediné prirovnanie, ktoré mi teraz napadá. Už ma to k tým veciam neťahá, ale nechcem to veľmi pokúšať. Skrátka, nechcem ti ublížiť.“   Pôsobí tak skľúčene. A presne v tej chvíli ma v hrudi pichne ostrá a neústupná bolesť. Čo som mu to urobila? Zmenila som vôbec jeho život k lepšiemu? Veď býval šťastný, než ma stretol, alebo nie?   „Neznesiem pomyslenie na to, že by som ti ubližoval, pretože ťa milujem,“ pokračuje a neprestáva ma prepaľovať tým intenzívnym pohľadom. Má pritom absolútne úprimný výraz, ako malý chlapec, ktorý hovorí čistú a jednoduchú pravdu.   Je taký úprimný, až mi to vyráža dych. Zbožňujem ho viac než čokoľvek alebo kohokoľvek iného. Bezpodmienečne ho ľúbim.   Vrhám sa naňho tak prudko, že musí pustiť to, čo drží, aby ma chytil, a prirazím ho k stene. Držím mu tvár v dlaniach a priťahujem si jeho pery k svojim. Doslova ochutnávam jeho prekvapenie, keď mu tlačím jazyk do úst. Stojím o schod vyššie ako on, takže sme na rovnakej úrovni, a pociťujem až euforický nápor vnútornej sily. Vášnivo ho bozkávam, s prstami zaťatými do jeho vlasov, a chcem sa ho dotýkať, všade, ale krotím sa, viem, aký má z toho strach. A napriek tomu povedomiu sa vo mne rozpína túžba, horúca a ťažká, rozkvitá priamo v mojom lone. Christian zmučene zastoná. Chytí ma za plecia a tlačí od seba.   „Chceš azda, aby som ťa pretiahol priamo tu, na schodoch?“ zachraptí zadychčané. „Pretože práve teraz mám chuť to urobiť.“   „Áno,“ vydýchnem a som si úplne istá, že môj temný pohľad teraz presne odráža ten jeho.   „Nie, chcem ťa vo svojej posteli.“ Nečakane si ma prehodí cez plece a ja pritom nahlas vykríknem. Potom ma plesne cez zadok, takže vykríknem znovu. Cestou zo schodov sa ešte zohne, aby zodvihol padnutú tyč.   Práve keď ideme halou, vychádza z upratovacej miestnosti pani Jonesová. Usmeje sa na nás a ja na ňu z pozície hore nohami ospravedlňujúco mávnem. Myslím, že si ju Christian ani nevšimol.   V spálni ma postaví na nohy a tyč odhodí na posteľ.   „Ja si nemyslím, že mi ublížiš,“ zašepkám.   „Ani ja si to nemyslím,“ súhlasí. Berie mi tvár do dlaní a bozkáva ma, dlho a naliehavo, takže rozpaľuje moju už i tak rozbúrenú krv.   „Tak strašne ťa chcem,“ hundre mi zadychčané do úst. „Si si tým istá – po tom dnešku?“   „Som. Aj ja ťa chcem. A chcem ťa vyzliecť.“ Už sa nemôžem dočkať, kedy na neho položím ruky… Prsty ma až svrbia, tak veľmi túžim sa ho dotýkať.   Nepatrne sa mu rozširujú oči a na okamih vyzerá nerozhodne, pravdepodobne zvažuje moju poslednú vetu. „Tak dobre,“ pripúšťa opatrne.   Dvíham ruky k druhému hornému gombíku jeho košele a pritom počujem, ako sa prerývane nadychuje.   „Nebudem sa ťa dotýkať, ak to nechceš,“ upokojujem ho ticho.   „Nie,“ odpovedá náhlivo. „Len to urob. To je v pohode. Ja som v pohode,“ nabáda ma.   Zvoľna rozopínam jeden gombík a nechávam svoje prsty skĺznuť po leme košele k ďalšiemu. Jeho oči sú teraz veľké a jasné, pery sa mu otvárajú zároveň s tým, ako začína povrchne dýchať. Je taký krásny, napriek svojmu strachu… kvôli svojmu strachu. Rozopínam aj tretí gombík a vidím, ako jemné chĺpky vykukujú z véčka, ktoré teraz tvorí jeho košeľa.   „Chcem ťa tam pobozkať,“ prajem si.   Prudko vtiahne vzduch do pľúc. „Pobozkať?“   „Áno.“   Rozopínam ďalší gombík, veľmi pomaly sa nakláňam a dávam mu jasne najavo, čo sa chystám urobiť. Hoci zadržiava dych, inak sa ani nepohne, keď sa ho perami zľahučka dotknem medzi tými mäkkými odhalenými chĺpkami. Uvoľňujem posledný gombík a pozriem naňho. Prenikavo ma sleduje a v tvári sa mu zračí uspokojenie, pokoj a… úžas.   „Je to čím ďalej ľahšie, však?“ zašepkám.   On prikývne a ja mu bez náhlenia sťahujem košeľu z pliec a nechávam ju skĺznuť na podlahu.   „Čo to so mnou robíš, Ana?“ čuduje sa. „Ale nech už je to čokoľvek, neprestávaj.“ Priťahuje si ma k sebe, ponára mi obidve ruky do vlasov a zakláňa mi hlavu, aby si uľahčil prístup k môjmu krku.   Jemnými bozkmi si po ňom razí cestu nahor až k mojej čeľusti. Zavzdychám. Bože, ako len ho chcem! Prstami mu nahmatám zapínanie jeho nohavíc a rozopínam mu gombík aj zips.   „Ach, miláčik,“ vydýchne a začne ma bozkávať pod uchom. Cítim, aký je vzrušený, pevný a tvrdý, napružený. A chcem ho – chcem ho mať v ústach. Ustúpim o krok a klesnem na kolená.   „Počkaj!“ zalapá po dychu.   Prudko mu sťahujem nohavice aj s boxerkami, takže sa predo mnou vztýči v celej svojej pripravenosti. Skôr ako ma stihne zaraziť, nekompromisne si ho vezmem. A dychtivo sledujem jeho ohromený výraz a údivom spadnutú sánku. Pozerá sa na mňa, hltá každý môj pohyb, oči také temné a plné zmyselnej blaženosti. Skrývam zuby za pery a zintenzívňujem svoje pohyby. A on zatvára oči, aby si tú rozkoš vychutnal. Pohľad na neho je veľmi vzrušujúci. Viem, čo s ním robím, a to vedomie je také pôžitkárske, povznášajúce a sexi až na zbláznenie. Ten pocit je opojný, nie som len mocná – cítim sa všemocná.   „Dočerta,“ sykne medzi zuby. Zľahka berie moju hlavu do dlaní a napína sa v bokoch, takže do mňa preniká ešte viac. Áno, toto chcem. Krúžim jazykom a ďalej si ho beriem… znova a znova.   „Už dosť.“ Pokúša sa cúvnuť.   Ale kdeže, Grey, nikam nejdeš. Ja ťa chcem. Pevne ho chytám za boky a zvyšujem svoje úsilie – cítim, ako je už blízko.   „Prosím,“ vytlačí zo seba zadychčané. „Takto sa urobím, Ana…“ a plynulé prechádza k stonaniu.   Moja vnútorná bohyňa v extáze zvráti hlavu a on vrcholí, hlasno a mokrý, rovno do mojich úst.   Otvára tie svoje žiarivo striebristé oči a zaostruje na mňa. S úsmevom si oliznem pery a on mi ten úsmev lascívne opätuje.   „Á, tak takú hru tu hráme, slečna Steelová.“ Skloní sa a dvíha ma na nohy. Zrazu mám jeho pery na svojich.   Prekvapene zamručí. „Cítim svoju chuť. Ty chutíš lepšie,“ pradie mi do úst. Strháva zo mňa tričko, bez okolkov ho odhadzuje na podlahu a potom ma sáče na posteľ. Chytí mi nohavice a jediným prudkým šklbnutím ma ich zbavuje. Nič pod nimi nemám, a tak ostávam ležať na jeho posteli úplne nahá. Roztúžená. Túžobne ma sleduje, vpíja sa do mňa pohľadom a pomaly si vyzlieka zvyšné kusy oblečenia, ani na chvíľu zo mňa pritom nespúšťa oči.   „Si krásna žena, Anastasia,“ hodnotí uznanlivo.   Hmm… s hlavou koketne sklonenou nabok sa na neho žiarivo usmejem.   „Veď ty si zasa kus chlapa, Christian. A chutíš úplne skvele.“   Obdarí ma samoľúbym úsmevom a siahne po tej tyči. V ruke mi zovrie ľavý členok a rýchlo ho k nej púta, pevne uťahuje pracku, ale nie zas príliš tesne. Skúša, koľko miesta mi pod remienkom zostalo tak, že medzi remienok a môj členok vsunie malíček. Celý ten čas sa mi pozerá priamo do očí – nepotrebuje vidieť na to, čo robí. Hmm… takže už to robil.   „A teraz si posvietime na to, ako chutíte vy. Ak si dobre spomínam, ste unikátna a úplne skvelá lahôdka, slečna Steelová.“   Chytá ma za druhý členok a aj ten rýchlo a efektívne zapína – teraz mám nohy tak pol metra od seba.   „Skvelá vec na tejto tyči je tá, že sa dá predĺžiť,“ zamručí spokojne. Niečo na nej stlačí a potom za ňu zatiahne, čím roztvorí moje nohy ešte viac. To je skoro meter. Ústa mám dokorán a do pľúc si naberám poriadny hlt vzduchu. Panebože, je to také zhýralé! Som v jednom ohni, nedočkavá a žiadostivá.   Christian si navlhčí spodnú peru.   „A teraz si s tým užijeme trochu zábavy, Ana.“ Tyč pevne zovrie a prudko ju pretáča, takže ma donúti prevrátiť sa na brucho. Úplne ma to vyvádza z miery.   „Vidíš, čo si s tebou môžem robiť?“ prehodí temne a znovu s ňou šklbne. Tak silno, že sa zase ocitám na chrbte a zízam naňho s otvorenými ústami a bez dychu.   „Tie ďalšie putá sú na zápästia. Ešte o nich popremýšľam. Záleží na tom, či sa začneš správať slušne.“   „A kedy som sa nesprávala slušne?“   „Napadá mi hneď niekoľko prehreškov,“ spomína ticho a prechádza mi brúskami prstov po chodidlách. Šteklí to, ale tyč mi zabraňuje v pohybe, aj keď sa pokúšam uniknúť z jeho dosahu.   „Napríklad ten tvoj BlackBerry.“   V šoku vykríknem. „Čo so mnou budeš robiť?“   „Ale nie, ja nikdy neodhaľujem svoje plány dopredu,“ vystrúha grimasu a v očiach sa mu diabolsky zablysne.   Dopekla. Je taký neuveriteľne príťažlivý, až mi to berie dych.   Vkráda sa do postele a kľakne si mi medzi nohy, úchvatne nahý, zatiaľ čo ja som bezmocná.   „Hmm. Taká krásne vystavená, slečna Steelová.“ Prstami oboch rúk mi začína stúpať po vnútornej strane nôh. Pomaly, cieľavedome nimi vykonáva malé krúživé pohyby, bez toho aby prerušil náš očný kontakt.   „Všetko je to o očakávaní, Ana. Čo s tebou budem robiť?“ Spôsob, akým tie slová vyriekne, preniká rovno do najhlbších a najtemnejších zákutí môjho ja. Zavzdychám a zavrtím sa. Jeho prsty pokračujú v tom pomalom stúpaní nahor a už dosiahli oblasť kolien. Inštinktívne by som chcela dať nohy k sebe, ale nemôžem.   „Pamätaj si, keby sa ti niečo nepáčilo, jednoducho mi povieš, aby som prestal,“ prihovára sa mi. Skláňa sa a obsypáva mi brucho jemnými štípanými bozkmi, zatiaľ čo jeho ruky ďalej vykonávajú tú pozvoľnú, krivolakú púť na sever, vyššie a vyššie po vnútorných stranách mojich stehien, láskajú a provokujú. „Ach, prosím, Christian,“ vydýchnem.   „Nie, slečna Steelová. Zistil som, že dokážete byť vo svojich milostných nájazdoch na moju maličkosť pekne nemilosrdná. Myslím, že by som vám tú službičku mal opätovať.“   Zatínam ruky do plachty a jednoducho sa mu odovzdávam. Jeho ústa sa s nežnosťou pohybujú na juh, prsty na sever, oboje smerom k môjmu odhalenému lonu, vydanému mu napospas. Keď do mňa potom tými prstami preniká, vzopriem sa, aby som im vyšla v ústrety. Christian na to zareaguje tichým zastonaním.   „Nikdy ma neprestaneš udivovať, Ana. Si taká pripravená,“ zachraptí pri línii chĺpkov, ktorá ohraničuje moje podbruško z juhu. Moje telo sa samo napne do luku a jeho pery dosahujú svoj cieľ.   Ach, bože.   Christian začína svoj pomalý zmyselný útok jazykom, krúži ním stále dokola a prstami pritom pohybuje vo vnútri mňa. A pretože nemôžem zovrieť nohy alebo sa inak hýbať, je to také intenzívne… veľmi intenzívne. Prehýbam sa v chrbte a pokúšam sa tie pocity nejako vstrebať.   „Christian,“ zakňučím.   „Ja viem, miláčik,“ vydýchne, a aby mi uľavil, jemne fukne na tú najcitlivejšiu časť môjho tela. „Aach! Prosím!“ žobroním.   „Povedz moje meno,“ prikazuje mi.   „Christian!“ zvolám a ťažko pritom spoznávam svoj vlastný hlas – je taký vysoký a plný žiadostivosti.    „Znovu!“ zaduní.   „Christian, Christian, Christian Grey,“ volám už naozaj hlasno.   „Si moja.“ Jeho hlas je tichý a presvedčivý a ja sa s posledným pohybom jeho jazyka rútim – veľkolepo – do náručia orgazmu. A pretože mám nohy tak naširoko roztvorené, prevaľuje sa cezo mňa jedna jeho vlna za druhou, až sa v nich celá strácam.   Len nejasne si uvedomujem, že ma Christian pretočil na brucho.   „Teraz niečo skúsime, miláčik. Keď sa ti to nebude páčiť alebo to bude veľmi nepohodlné, stačí povedať a prestanem.“   Čo, prosím? Som príliš absorbovaná v dozvukoch toho vlnobitia, než aby som dokázala sformulovať jedinú súvislú alebo zmysluplnú myšlienku. Sedím Christianovi na kolenách. Ako som sa tu ocitla?   „Predklon sa, miláčik,“ zašepká mi do ucha. „Hlavu a prsia na posteľ.“   Ako omámená robím, čo mi povedal. Priťahuje si obe moje ruky dozadu a púta ich k tyči hneď vedľa mojich členkov. No teda… Kľačím na kolenách, zadok mám vystrčený hore, viac vystavená už byť nemôžem. A som úplne v jeho moci.   „Vyzeráš tak úchvatne, Ana,“ dostáva zo seba užasnuto a ja počujem zvuk trhanej fólie. Končekmi prstov pomaly kĺže po spodnej časti mojej chrbtice, neomylne smeruje k miestu jeho hlavného záujmu, lenže tesne predtým sa na okamih zastavuje.   „Až na to budeš pripravená, chcem aj toto.“ Jeho prst zostáva visieť nad tým druhým miestom. Hlasno vykríknem a celá zmeraviem, keď sa ho skusmo dotkne. „Nie, dnes nie, sladká Ana, ale raz… chcem ťa mať všetkými možnými spôsobmi. Chcem vlastniť každý milimeter tvojho tela. Si moja.“   Vyvoláva to vo mne spomienku na análny kolík a hlboko vnútri mňa sa všetko zatína. Jeho slová ma nútia zavzdychať a jeho prsty klesajú nižšie, krúži nimi okolo dôverne známeho teritória.   O chvíľku neskôr do mňa prudko vráža. „Au! Opatrne,“ vykríknem a on znehybnie.    „Si v poriadku?“   „Počkaj… nechaj ma si na to zvyknúť.“   Pomaly zo mňa kĺže späť a potom sa pozvoľna vracia, napĺňa ma a roztvára, druhýkrát, tretíkrát a ja tomu podlieham.   „Áno, dobre… už,“ šepkám a vychutnávam si ten pocit.   S hlbokým zabručaním zvyšuje tempo. Hýbe sa a hýbe… neúprosne… tam, späť, celú si ma berie… a je to čertovsky skvelý pocit. A v tej mojej bezmocnosti sa zároveň skrýva uspokojenie. Uspokojenie z toho, že sa mu dobrovoľne vydávam, a tiež z toho, že si ma môže vziať tak, ako to má rád on. Toto mu dokážem poskytnúť. Berie ma do tých temných miest so sebou. Do miest, o ktorých som ani netušila, že existujú, a ktoré teraz spoločne zapĺňame oslňujúcim svetlom. Ach, áno… vnášame do nich jasné, oslepujúce svetlo.   A potom už sa tomu odovzdávam, úplne sa oddávam tomu, čo so mnou robí, otváram sa sladkému uvoľneniu a vrcholím, znovu a hlasno, a pritom volám jeho meno. A on sa prestáva hýbať, vlieva do mňa svoje srdce i dušu.   „Áno, miláčik,“ zakvíli a zrúti sa vedľa mňa.      Vnímam, ako prstami zručne uvoľňuje remence a masíruje mi členky a potom aj zápästia. Len čo je s tým hotový a ja som konečne zase voľná, priťahuje si ma do náručia a ja, úplne vyčerpaná, upadám do sna.   Keď znovu precitnem, ležím vedľa neho schúlená do klbka a on ma pozoruje. Nemám tušenie, koľko je hodín.   „Dokázal by som sa pozerať, ako spíš, celú večnosť, Ana,“ zašepká a pobozká ma na čelo.   Usmejem sa a rozospato sa k nemu pritúlim.   „Už nikdy ťa nenechám odísť,“ sľubuje ticho a vinie si ma do náručia.   Hmm. „Ja nikam ísť nechcem. Nikdy ma nenechaj odísť,“ šepkám ospanlivo a viečka sa mi už odmietajú otvoriť.   „Ja ťa potrebujem,“ šepká, ale jeho hlas už znie vzdialene, stáva sa neuchopiteľnou súčasťou mojich snov. On ma potrebuje… potrebuje ma… A než sa konečne ponorím do temnoty, moje posledné myšlienky patria malému chlapcovi s dymovými očami a ufúľanými, rozstrapatenými medenými vláskami, ktorý sa na mňa placho usmieva.      
Kapitola 17            Hmm.   Christian tlačí tvár na môj krk a ja sa pomaly prebúdzam.   „Dobré ráno, miláčik,“ zašepká a stlačí medzi zubami môj ušný lalôčik. Opatrne otváram oči a zase ich rýchlo zavriem. Izbu napĺňa ostré ranné svetlo. Christian láska v dlani jeden môj prsník a jemne ho dráždi. Potom presúva ruku nadol a chytá ma za bok, a ako leží za mnou, tlačí si ma natesno k sebe.   Preťahujem sa a teším sa z jeho dotykov vzadu na zadku. Vnímam, že nie som jediná, komu sa to páči. Panebože! Budíček á la Christian Grey.   „Zdá sa, že ma rád vidíš,“ zavrním rozospato a vyzývavo sa oňho otriem. Na hrane sánky cítim, ako sa usmieva.   „Vidím ťa veľmi, veľmi rád,“ potvrdzuje a presúva ruku na moje brucho a potom ešte nižšie. Dlaňou mi prekrýva lono a jeho prsty sa vydávajú na prieskum. „Prebúdzanie po vašom boku poskytuje určité výhody, slečna Steelová,“ nežne ma podpichuje a jemne ma obracia na chrbát.   „Vyspala si sa dobre?“ zaujíma sa, zatiaľ čo jeho prsty ma ďalej zmyselne provokujú. Usmieva sa na mňa tým svojím oslňujúcim úsmevom sakramentsky-krásneho-amerického-modela-s-bezchybným-chrupom. Berie mi to dych.   Moje boky sa začínajú vlniť do rytmu tanca, ktorý udávajú jeho prsty. Dáva mi decentné bozky na pery a potom sa presúva na môj krk, cestou ho pomaly poštipkáva, bozkáva a saje. Ticho si vzdychnem. Je nežný a jeho dotyky sú ľahké a božské. Jeho prsty sa neohrozene presúvajú ešte nižšie a pomaly do mňa jedným z nich preniká. Počujem jeho sykavý nádych.   „Ach, Ana,“ mrnčí mi zbožne do pokožky na hrdle, „ty nikdy nesklameš.“ Pohybuje tým prstom v dokonalej súhre so svojimi bozkmi, jeho ústa bez náhlenia putujú po mojej kľúčnej kosti a potom dolu na prsia. Svojimi perami aj zubami dráždi najskôr jednu a potom aj druhú bradavku – ale s takým úžasným citom, že sa obe v radostnej odpovedi dvíhajú a spevňujú.   To už od rozkoše stonám.   „Hmm,“ pradie a dvíha hlavu, aby ma spútal tlejúcim sivým pohľadom. „Ja ťa chcem, teraz hneď.“ Načahuje sa smerom k nočnému stolíku. Presúva sa nado mňa, svoju váhu opiera o lakte a otiera sa nosom o môj, telom sa mi pritom vkliní medzi nohy. Kľakne si a trhá plastovú fóliu.   „Už sa nemôžem dočkať soboty,“ vyhlási a v očiach mu zasvieti lascívna zmyselnosť.   „Tvojich narodenín?“ poviem zadychčaná.   „Nie. Toho, keď budem môcť prestať používať tieto malé trtkáče.“   „Aké trefné označenie,“ zachichocem sa.   Nasadzuje si kondóm a pritom sa na mňa zmraští: „Vy sa chichúňate, slečna Steelová?“   „Nie.“ Pokúšam sa nasadiť vážnu tvár, ale fatálne zlyhávam.   „Teraz nie je práve vhodný čas na chichotanie,“ potriasa káravo hlavou. Aj jeho hlas je zrazu hlbší a drsnejší, a ten jeho výraz – pri všetkých svätých – ľadový aj horúci zároveň.   V hrdle mi zadrháva dych. „Myslela som, že sa ti páči, keď sa smejem,“ vytláčam zo seba chrapľavo a uhrančivo pozerám do búrkovo temných hlbín jeho očí.   „Nie teraz. Na chichotanie musí byť vhodný čas a miesto. Čo teraz nie je. Teraz treba to tvoje chichotanie stopnúť. A ja myslím, že viem ako,“ zatvári sa výhražne a ľahne si na mňa.         „Čo by ste si dali na raňajky, Ana?“   „Dám si len nejaké müsli. Ďakujem, pani Jonesová.“   Keď sa usadím k raňajkovému baru vedľa Christiana, začervenaní sa. Naposledy, keď sa moje oči stretli s pohľadom veľmi akurátnej a formálnej pani Jonesovej, bola som úplne nedôstojne unášaná do spálne, prehodená cez Christianovo plece.   „Veľmi ti to pristane,“ chváli ma Christian prívetivo. Znovu som si obliekla tú sivú puzdrovú sukňu a k nej sivú hodvábnu blúzku.   „Aj tebe,“ usmievam sa naňho hanblivo. On má na sebe svetlomodrú košeľu a džínsy a vyzerá v tom tak dobre a sviežo a dokonale… ako vždy.   „Mali by sme ti kúpiť viac sukní,“ utrúsi vecne. „Vlastne by som ťa veľmi rád vzal na nákupy.“   Hmm – nákupy. Tie z duše nenávidím. Ale s Christianom by to možno nebolo také zlé. Radšej volím rozptýlenie ako najlepšiu formu obrany.   „To by ma zaujímalo, čo sa asi dnes bude diať v práci.“   „Budú musieť nájsť náhradu za toho kreténa.“ Zamračí sa a nasadzuje výraz, akoby práve šliapol do niečoho veľmi nemilého. „Dúfam, že na miesto môjho nového šéfa prijmú ženu.“   „Prečo?“   „No, prečo asi? Pretože nebudeš tak šalieť, keď s ňou pôjdem preč,“ hnevám ho.   Pobavene skriví ústa a pustí sa do svojej omelety.    „Čo je na tom smiešne?“ pýtam sa.   „Predsa ty. Zjedz to svoje müsli – a všetko, ak už nebudeš nič iné.“ Panovačný ako vždy. Našpúlim naňho ústa, ale potom sa začínam napchávať.   „Takže, kľúčik sa strká sem,“ ukazuje Christian na zapaľovanie umiestnené pod radiacou pákou.   „Originálne miesto,“ podotýkam. Ale inak som taká uchvátená každučkým malým detailom, že v tom pohodlnom koženom sedadle takmer nadskakujem ako malé dieťa. Christian ma konečne nechá šoférovať moje auto.   Premeriava si ma so stoickým pokojom, ale oči mu rozjarene svietia. „Ty si z toho úplne nadšená, však?“ konštatuje pobavene.   S úsmevom blázna zakývam hlavou. „Len si privoňaj, ako vonia novotou. Je dokonca ešte lepšie ako sub-špeciál… totiž A3,“ opravujem sa rýchlo a začervenám sa.   Christian sa škerí: „Tak sub-špeciál, hej? Vy teda máte slovník, slečna Steelová.“ S predstieraným výrazom zhnusenia sa zapiera do sedačky, ale mňa neoblafne. Ja na ňom spoznám, kedy sa dobre baví.   „Tak, hádam aby sme vyrazili.“ Mávne svojou dlhoprstou rukou smerom k výjazdu z garáže.   Nadšene tlesnem dlaňami, naštartujem auto a motor sa vrniac prebúdza k životu. Zaraďujem rýchlosť, dávam dolu nohu z brzdového pedála a saab sa plynulé rozbieha. Taylor za nami štartuje audi, a keď sa zdvihne závora, nasleduje nás z garáží Escaly von na ulicu.   „Môžem si pustiť rádio?“ navrhujem, keď čakáme na prvých semaforoch.   „Chcem, aby si sa sústredila,“ zamieta ostro.   „Prosím ťa, Christian, ja dokážem šoférovať s pustenou hudbou,“ prevraciam oči. Chvíľu sa mračí, ale potom sa načahuje k rádiu.   „Môžeš tu počúvať iPod, mp-trojky aj cédečká,“ inštruuje ma.   Priestor auta náhle zapĺňa podmanivá hudba The Police, ale až príliš hlasná. Christian to zoslabuje. Hmm… „King of Pain“.   „Tvoja hymna,“ podpichujem ho a vzápätí to oľutujem, pretože zomkne pery do úzkej linky. Ale nie. „Niekde ho mám, tento album,“ pokračujem rýchlo, aby som ho rozptýlila. Niekde v byte, v ktorom som strávila tak málo času.   Zaujímalo by ma, ako to tam zvláda Ethan. Mala by som sa mu pokúsiť dnes zavolať. Asi nebudem mať v práci do čoho pichnúť.   V žalúdku ma pošteklí úzkosť. Čo sa asi bude diať, keď dorazím do kancelárie? Budú už všetci poznať tú historku o Jackovi? Bude každý vedieť, že je v tom namočený aj Christian? Budem mať ešte stále prácu? A ak nie, čo si počnem?   No predsa si vezmeš multimilionára, Ana! Moje podvedomie nasadzuje svoj neosobný výraz. Ignorujem ho – hnusobu jednu chamtivú.   „Hej, slečna s podrezaným jazykom. Preber sa,“ vracia ma Christian do reality, keď nezastavím na ďalších semaforoch. „Si príšerne roztržitá. Sústreď sa trochu,“ napomína ma. „Nedostatočná koncentrácia býva príčinou nehôd.“   To hádam nemyslí vážne – zrazu ma to vracia naspäť do čias, keď ma Ray učil šoférovať. Nepotrebujem ďalšieho otca. To skôr manžela, zvrhlého manžela. Hmm.   „Len premýšľam o práci.“   „Miláčik, to zvládneš. Ver mi,“ usmeje sa vľúdne.   „Prosím, hlavne sa do toho nestaraj. S týmto sa chcem vyrovnať sama, Christian, prosím. Je to pre mňa dôležité,“ hovorím tak prívetivo a mierne, ako to len dokážem. Nechcem sa hádať. Zomkne pery do tvrdej nekompromisnej čiarky a ja mám dojem, že sa mi chystá zasa vynadať. To nie.   „Nebudeme sa hádať, Christian. Predsa sme spolu strávili také pekné ráno. A minulá noc bola…“ nenachádzam správne slová. Minulá noc bola… „raj.“   Neodpovedá, a tak po ňom hodím kútikom oka a zisťujem, že má zavreté oči.   „Áno. Raj,“ súhlasí mierne. „Myslel som to vážne, čo som povedal.“   „Čo?“   „Nechcem ťa nechať odísť.“   „Ja predsa nikam nejdem.“   Usmeje sa tým novým, plachým úsmevom, tým, ktorý rozpúšťa všetko, čo mu príde do cesty. Tak to je sila.   „To je dobre,“ usúdi jednoducho a viditeľne sa uvoľňuje.   Vchádzam na parkovisko vzdialené jeden a pol bloku od SIP-u.   „Odprevadím ťa až do práce. Taylor ma tam naloží,“ ponúka mi Christian.   Leziem z auta, obmedzená v pohybe tou puzdrovou sukňou, zatiaľ čo Christian z neho vystupuje s celou svojou gráciou, v obdivuhodnej súhre so svojím vlastným telom. Alebo aspoň pôsobí ako niekto, kto je zohraný so svojím telom. Zvláštne… Ako môže byť človek, ktorý neznesie, keď sa ho niekto dotýka, taký uvoľnený? Lámem si nad tou zatúlanou myšlienkou hlavu.   „Nezabudni, že máme o siedmej večer schôdzku s Flynnom,“ pripomína mi, keď mi podáva ruku. Chytám sa jej a diaľkovým ovládaním zamykám auto.   „Nezabudnem. Zostavím si pre neho zoznam otázok.“   „Otázok? O mne?“   Prikývnem.   „Čo sa mňa týka, môžem ti odpovedať na všetky otázky sám,“ ohradzuje sa dotknuto.   Usmejem sa naňho. „To áno, ale ja chcem nezaujatý názor toho predraženého šarlatána.“   Zachmúrený si ma nečakane priťahuje do náručia a pevne mi zviera obe ruky za chrbtom.   „Je to vôbec dobrý nápad?“ pýta sa ma zastretým a chvejúcim sa hlasom. Pozriem sa naňho a vidím, ako sa mu v očiach rozhosťuje strach. Trhá ma to na kusy.   „Ak nechceš, tak to robiť nebudem.“ Uprene sa mu pozerám do očí a zrýchlene žmurkám. Priala by som si ten znepokojený výraz z jeho tváre zmazať. Vymaním si jednu ruku a jemne mu ju priložím na líce – ešte je hladké po rannom holení.   „Čoho sa tak bojíš?“ vydýchnem mäkkým, upokojujúcim hlasom.   „Že odídeš.“   „Christian, koľkokrát ti to ešte budem opakovať – ja nikam neodchádzam. To najhoršie si mi už povedal. Ja ťa neopustím.“   „Tak prečo si mi neodpovedala?“   „Neodpovedala?“ predstieram nepochopenie.    „Ty vieš, o čom hovorím, Ana.“   Povzdychnem si. „Len si chcem byť istá, že som pre teba dosť dobrá, Christian. To je všetko.“   „A moje slovo ti nestačí?“ pýta sa rozhorčene a púšťa ma.   „Christian, toto všetko bolo skrátka príliš rýchle. Ty sám o sebe tvrdíš, že si rozorvaný až do päťdesiatich odtieňov sivej. A ja ti nedokážem dať to, čo potrebuješ,“ zabručím. „Jednoducho to nie je nič pre mňa. Lenže sa kvôli tomu cítim byť nevyhovujúca, zvlášť po tom, keď som ťa videla s Leilou. Kto mi zaručí, že jedného dňa nestretneš niekoho, komu sa budú páčiť rovnaké veci? A kto mi zaručí, že sa do nej … veď vieš… nezamiluješ? Do nejakej, ktorá bude tvojim potrebám vyhovovať oveľa lepšie.“ Pri pomyslení na Christiana s kýmkoľvek iným sa mi robí nevoľno. Pozerám sa dolu na svoje prsty.   „Poznal som pár takých, ktorým sa páčilo robiť to isté čo ja. A žiadna z nich ma nikdy nepriťahovala tak ako ty. K žiadnej z nich som nikdy nič necítil. Len k tebe, Ana.“   „To preto, že si im nikdy nedal šancu. Zostal si zavretý v tej svojej pevnosti príliš dlho, Christian. Pozri, porozprávame sa o tom neskôr. Teraz už musím do práce. Hádam nám v tom pomôže práve doktor Flynn.“ Toto je jednoducho veľmi ťažká téma na rozhovor na parkovisku o 8:50 ráno a Christian s tým zrejme výnimočne súhlasí. Prikývne, ale pohľad si zachováva ostražitý.   „Ide sa,“ zavelí a natiahne ruku.      Na stole ma čaká odkaz s prosbou, či by som sa nemohla ihneď dostaviť do kancelárie Elisabeth. Srdce mi skáče až v krku. A je to. Teraz ma vyhodí.   „Anastasia,“ usmieva sa na mňa vľúdne Elisabeth a rukou ukazuje na stoličku pred jej stolom.   Sadám si a v očakávaní na ňu hľadím, dúfam, že nepočuje búšenie môjho srdca. Uhladzuje si husté čierne vlasy a upiera na mňa zádumčivý belasý pohľad.   „Mám pomerne smutné správy.“   Smutné?! To nie.   „Zavolala som si ťa, aby som ťa informovala o tom, že Jack celkom nečakane opustil našu spoločnosť.“   Červenám sa. Pre mňa to nie je zas až taká smutná správa. Nemala by som jej povedať, že o tom viem?   „Po jeho náhlom odchode tu zostalo voľné miesto a my by sme ho radi dočasne obsadili, kým nenájdeme zodpovedajúcu náhradu.“   Čože? Doslova cítim, ako sa mi odkrvuje mozog. To akože myslí… mňa?   „Ale ja som tu ešte len niečo vyše týždňa.“   „To je pravda, Anastasia, ja to chápem, ale Jack vždy veľmi chválil tvoje schopnosti. Vkladal do teba veľké nádeje.“   Prestávam dýchať. To určite, ten vkladal veľké nádeje jedine do toho, že ma dostane na lopatky.   „Tu je detailná náplň tvojej práce. Pozorne si ju prečítaj a neskôr sa o tom môžeme porozprávať.“   „Ale…“   „Prosím ťa, ja viem, že sa ti to zdá unáhlené, ale ty už si v kontakte s Jackovými kľúčovými autormi. Tvoje poznámky k rukopisom zaujali aj ostatných redaktorov. Máš bystrý úsudok, Anastasia. Všetci si myslíme, že to zvládneš.“   „Tak dobre.“ To sa mi asi sníva.   „Prosím ťa, premysli si to. A medzitým sa môžeš presťahovať do Jackovej kancelárie.“   Postaví sa, čím mi dôrazne naznačuje, že sme spolu skončili, a podáva mi ruku. Úplne omráčené sa s ňou lúčim.   „Som rada, že je preč,“ zašepká a po tvári jej preletí pochmúrny výraz... No pozrime sa. Čo urobil jej?   Späť pri svojom stole beriem BlackBerry a volám Christianovi.   Dvíha to po druhom zazvonení. „Anastasia. Si v pohode?“ pýta sa s nepredstieraným záujmom.   „Práve mi dali Jackovo miesto,“ vyhŕknem.   „To myslíš vážne?“ vydýchne v šoku.   „Máš s tým niečo spoločné?“ Môj hlas teraz znie o čosi ostrejšie, presne, ako som zamýšľala.   „Nie – nie, vôbec nič. Chcem povedať, so všetkou úctou, Anastasia, si tam zhruba týždeň – a to nemyslím nijako zle.“   „Ja viem,“ vraštím čelo. „Ukázalo sa, že si ma Jack naozaj cenil.“   „Skutočne?“ precedí ľadovo a potom si povzdychne.   „Tak dobre, miláčik, ak si tam myslia, že to dokážeš, tak som o tom presvedčený aj ja. Blahoželám. Možno by sme to mali po Flynnovi osláviť.“   „Hmm. A určite v tom nemáš prsty?“   Chvíľu mlčí a potom prehovorí, hrozivo ticho: „Ty mi neveríš? To ma naozaj mrzí.“   Nasucho preglgnem. Ach, bože, on sa hneď naježí.   „Prepáč,“ ospravedlňujem sa neprítomne.   „Keby si čokoľvek potrebovala, tak sa ozvi. Som tu pre teba. A Anastasia?“   „Čo?“   „Používaj BlackBerry,“ dodáva úsečne.    „Iste, Christian.“   Nepoloží, ako som čakala, namiesto toho počujem hlboký nádych.   „Myslím to vážne. Keď budeš potrebovať, som tu.“ Jeho slová sú teraz o niečo miernejšie. Je taký impulzívny… jeho nálady sa hojdajú ako ručička metronómu nastaveného na presto.   „Dobre,“ upokojujem ho. „Už radšej pôjdem. Musím sa presťahovať.“   „Keď budeš potrebovať… Myslím to vážne,“ opakuje.   „Ja viem. Ďakujem, Christian. Milujem ťa.“   Vycítim, ako sa na druhej strane usmeje. Znova som si ho získala.   „Aj ja ťa ľúbim, miláčik.“    Omrzí ma vôbec niekedy, keď mi bude hovoriť také veci?   „Ešte ti zavolám.“   „Neskôr, miláčik.“   Položím a obraciam pohľad smerom k Jackovej kancelárii. K mojej kancelárii. No pozrime sa. Anastasia Steelová, zastupujúca zodpovedná redaktorka. Kto by to bol povedal? Mala by som požiadať o zvýšenie platu.   Čo by tomu asi povedal Jack, keby to vedel? Pri pomyslení na neho sa zachvejem a nevdojak mi napadá, ako asi strávil dnešné ráno. Určite nie v New Yorku, ako predpokladal. Vchádzam do jeho… totiž do svojej kancelárie, sadám si k stolu a začítam sa do náplne práce. O pol jednej mi volá Elisabeth.   „Ana, potrebovali by sme ťa o jednej na porade v zasadačke. Budú tam aj Jerry Roach a Kay Bestie – poznáš ich, nie? Riaditeľ a jeho zástupca. A zúčastnia sa jej aj všetci zodpovední redaktori.“   Doparoma!   „Mám sa na to nejako pripravovať?“   „Nie, je to len informatívna schôdzka, ktorú robíme každý mesiac. A dostaneš tam obed.“   „Budem tam.“ Položím.   Dočerta! Prechádzam aktuálny zoznam Jackových autorov. Áno, so všetkými som už mala čo do činenia. Mám tu päť rukopisov, ktoré presadzoval, plus dva ďalšie, o ktorých vydaní by sa malo vážne uvažovať. Zhlboka vydýchnem – nemôžem uveriť, že už je čas obeda. Deň uteká ako splašený a mne sa to veľmi páči. Toľko sa toho dnes dopoludnia stalo. V kalendári mi cinkne pripomienka na tú poradu.   Ale nie – Mia! V tom zhone som zabudla na náš obed. Lovím BlackBerry a zúfalo sa snažím vyhľadať jej číslo.   Do toho mi zvoní telefón.   „Máš ho tu zasa, v recepcii,“ zahlaholí do slúchadla Claire.   „Koho?“ A na moment mi schádza na um, že by to mohol byť Christian.   „Toho plavovlasého boha.“   „Ethana?“   Čo asi chce? Okamžite sa cítim previnilo, že som mu nezavolala.   Ethan v modrej kockovanej košeli, bielom tričku a džínsoch sa rozžiari, keď sa objavím.   „Páni! Ty si ale fešanda, Steelová,“ povie a uznanlivo pokyvuje hlavou. Krátko ma objíma.   „Všetko v poriadku?“ ubezpečujem sa.   Zamračí sa. „Jasné, v pohode, Ana. Len som ťa chcel vidieť. Už si sa mi nejakú chvíľu neozvala, tak som chcel skontrolovať, ako s tebou pán Magnát zaobchádza.“   Očerveniem a neubránim sa zasnenému úsmevu.   „Tak fajn!“ vyhŕkne a ukazuje mi dlane. „Z toho tvojho tajomného úsmevu som pochopil dosť. Podrobnosti poznať nemusím. Prišiel som sa len opýtať, či by si nechcela ísť na obed. A inak, od septembra som tu v Seattli zapísaný na psychológiu. Aby som si doplnil vzdelanie.“   „Ethan, toľko sa toho stalo. Mám kopu vecí, čo ti musím rozprávať, ale práve teraz nemôžem. Mám poradu.“ A zrazu mi to docvakne. „Myslíš, že by si pre mňa mohol urobiť niečo veľmi, veľmi úžasné?“ prosím s prosebne zopätými rukami.   „No jasné,“ pripúšťa celý zmätený mojím prosíkaním.   „Mala by som teraz ísť na obed s Christianovou a Elliotovou sestrou, ale nepodarilo sa mi s ňou spojiť a táto porada sa jednoducho nejako vyskytla. Prosím, nevzal by si ju na ten obed ty? Prosím.“   „Uf, Ana! Nechcem robiť pestúnku nejakému faganovi.“   „Prosím, Ethan.“ Hádžem naňho ten najprosebnejší, najblankytnejší a najzvodnejší pohľad spod svojich mihalníc, aký sa mi podarí vyčariť. On prevracia oči a ja viem, že je môj.   „Ale za to mi niečo uvaríš,“ brble.   „Jasné, čokoľvek a kedykoľvek.“   „Tak kde ju máš?“   „Bude tu každú chvíľu.“ A ako na zavolanie počujem jej hlas.    „Ana!“ volá od vstupných dverí.   Obaja sa za ňou obzeráme. A ona tam stojí – vysoká, s tými svojimi sexi krivkami a uhladeným čiernym mikádom – vo veľmi krátkych, mätovozelených šatách a farebne zladených topánkach na vysokom podpätku so strapcami okolo štíhlych členkov. A vyzerá neskutočne.   „To je ten fagan?“ zasyčí Ethan a zíza na ňu s ústami dokorán.   „Áno. Ten fagan, čo potrebuje pestúnku,“ pošepkám mu späť.    „Ahoj, Mia.“ Objímam ju len zbežne, pretože aj ona pomerne nehanebne civie na Ethana.   „Mia, toto je Ethan, Katin brat.“   On jej prikývne na pozdrav, obočie skoro v polovici čela, a ona mu so zachvením mihalníc podáva ruku.   „Veľmi ma teší, že ťa spoznávam,“ zapradie Ethan a Mia znovu zažmurká. To je dosť, že aspoň raz mlčí. A červená sa!   No, to je bomba. V živote som ju nevidela červenať sa.   „Na ten obed s tebou dnes nemôžem ísť,“ vysvetľujem zarazene. „A Ethan súhlasil, že s tebou pôjde, ak ti to nevadí. A my dve si to vynahradíme inokedy.“   „Určite,“ dostane zo seba potichu. Tichá Mia, to je mi ale novinka.   „Áno, ja už sa o ňu postarám. Tak neskôr, Ana.“ Ponúka Mii rameno a ona ho s ostýchavým úsmevom prijíma.   „Ahoj, Ana,“ obzerá sa za mnou ešte Mia a ústami naznačí – ach, môj bože! – pričom na mňa veľmi významne žmurkne.   On sa jej páči! Keď vychádzajú z budovy, ešte za nimi kývam. To by ma zaujímalo, ako na toto zareaguje Christian. Tá myšlienka ma znepokojuje. No čo, Mia je rovnako stará ako ja, tak hádam nemôže veľmi namietať, nie?   Lenže tu hovoríme o Christianovi. Moje podvedomie je späť, s pretiahnutou tvárou, so staromódnym svetríkom a s kabelkou prevesenou na predlaktí. Rýchlo sa tej predstavy zbavujem. Mia je dospelá žena a Christian sa dokáže správať rozumne. To bude okej. Radšej o tom prestávam rozmýšľať a vraciam sa do Jackovej – totiž do svojej kancelárie, aby som sa pripravila na poradu.   Je pol štvrtej, keď sa vraciam. Išlo to dobre. Dokonca som získala súhlas na ďalšiu úpravu tých rukopisov, ktoré som presadzovala. A to je opojný pocit.   Na mojom stole stojí enormne veľký, prútený košík, naprataný na prasknutie nádhernými bledoružovými a bielymi ružami. Hneď ako beriem do ruky kartičku s venovaním, usmievam sa. Viem, od koho sú.      
Gratulujem, slečna Steelová.A dokázali ste to úplne sama!Bez pomoci svojho nadmieru prítulného, megalomanského výkonného riaditeľa od susedov.   S láskou,    Christian      Beriem si BlackBerry, aby som mu poslala e-mail.         Od: Anastasia Steelová Predmet: Megalomani… Dátum: 16.6.2011, 15:43 Komu: Christian Grey… sú moji úplne najobľúbenejší maniaci. Ďakujem za nádherné kvety. Dorazili v obrovskom prútenom košíku, ku ktorému by sa skvele hodila deka a piknik.X      Od: Christian Grey Predmet: Čerstvý vzduch Dátum: 16.6.2011, 15:55 Komu: Anastasia Steelová   Tak maniak, čo? O tom by ti mohol doktor Flynn rozprávať.Ty by si chcela ísť na piknik?Pod holým nebom sa dá robiť veľa vecí, Anastasia…Ako sa vôbec máš, miláčik?      Christian GreyVýkonný riaditeľ Grey Enterprises Holdings, s. r. o.            Ach, môj… Cítim, ako sa mi hrnie krv do tváre už pri čítaní jeho odpovede.Od: Anastasia Steelová Predmet: Hekticky Dátum: 16.6.2011, 16:00 Komu: Christian Grey   Hrozne rýchlo to ubehlo. Ani som nemala čas, aby som premýšľala o niečom inom ako o práci. Myslím, že to dokážem! Viac Ti poviem, keď sa dostanem domov. To šíre nebo znie… zaujímavo. Milujem Ťa A xP.S.: S tým doktorom Flynnom si už nerob starosti.         Zvoní mi telefón. Je to Claire z recepcie, celá nadržaná, aby sa dozvedela, od koho mám tie kvety a čo sa stalo s Jackom. Celý deň som bola zalezená v kancelárii a úplne som prešvihla šuškandu. Rýchlo jej hovorím, že kvety sú od môjho priateľa a že o Jackovom odchode toho veľa neviem. Do toho sa mi ozýva BlackBerry. Prichádza mi ďalší mail od Christiana.Od: Christian Grey Predmet: Pokúsim sa… Dátum: 16.6.2011, 16:09 Komu: Anastasia Steelová   … nerobiť si starosti.Neskôr, miláčik.X      Christian GreyVýkonný riaditeľ Grey Enterprises Holdings, s. r. o.            O pol šiestej si balím veci. Nemôžem uveriť, ako rýchlo ten deň ubehol. Teraz sa musím vrátiť do Escaly a pripraviť sa na stretnutie s doktorom Flynnom. Ani som nemala čas premyslieť si nejaké otázky. Možno by to mohlo byť také zoznamovacie sedenie, trebárs mi Christian dovolí, aby som sa s ním stretla znova. Túto myšlienku radšej odoženiem, hrniem sa von z kancelárie a kývam Claire na pozdrav.   Zároveň by som mala premyslieť tie Christianove narodeniny. Už viem, čo mu dám. Rada by som to zariadila ešte dnes večer, skôr než sa stretneme s Flynnom, ale ako? Hneď vedľa parkoviska je malý obchodík, v ktorom predávajú spomienkové hlúposti. Vtom dostávam nápad a ponáhľam sa dovnútra.      Keď o pol hodiny neskôr vchádzam do veľkej izby, Christian stojí s BlackBerry pri uchu a hľadí von cez vonkajšiu zasklenú stenu. Obracia sa a s rozžiareným úsmevom hovor rýchlo končí.   „To je skvelé, Ros. Povedz to Barneymu, od toho sa odpichneme… Maj sa.“   Nesmelo postávam vo dverách a on si to namieri rovno ku mne. Už je prezlečený do bieleho trička a riflí, vyzerá ako nejaký drsný chlapec.   „Dobrý večer, slečna Steelová,“ zdraví ma zamatovo a skláňa sa, aby ma pobozkal. „Blahoželám vám k vášmu povýšeniu.“ Ovíja okolo mňa paže a ja cítim, ako nádherne vonia.   „Ty si sa osprchoval.“   „Práve som sa vrátil z tréningu s Claudom.“   „Aha tak.“   „Celkovo dvakrát sa mi ho podarilo zložiť,“ usmieva sa žiarivo ako malý chlapec, očividne spokojný sám so sebou. Ten jeho úsmev je nákazlivý.   „A to sa nestáva často?“   „Nie. Ale keď už sa to stane, je to veľmi uspokojivé. Si hladná?“ Zavrtím hlavou.   „Ako to, že nie?“ mračí sa na mňa.   „Som nervózna. Kvôli doktorovi Flynnovi.“   „Ja tiež. A ako si sa mala?“ Púšťa ma a ja mu všetko v skratke rozprávam. Pozorne ma počúva.   „No, a ešte jednu vec by som ti mala povedať,“ dodávam. „Dnes som mala ísť na obed s Miou.“   Prekvapene dvíha obočie. „O tom si sa predtým nezmienila.“   „Ja viem, zabudla som na to. Aj tak som to nestíhala, keď som mala tú poradu, a tak s ňou namiesto mňa išiel Ethan.“   Sledujem, ako mu tuhne výraz. „Chápem. Prestaň si hrýzť tú peru.“   „Idem sa prezliecť,“ zahundrem. Zvrtnem sa a miznem, skôr než stihne povedať čokoľvek iné.         Ordinácia doktora Flynna je neďaleko Christianovho bytu. Veľmi vhodné, pomyslím si, pre prípad naliehavej núdze.   „Obyčajne sem behávam,“ povie Christian, keď parkuje saab. „Je to skvelé auto,“ usmeje sa na mňa.   „Tiež si to myslím,“ vraciam mu to.    „Christian… ja…“ hádžem naňho nervózny pohľad.   „Čo sa deje, Ana?“   „Tu.“ Vyberám z kabelky malú darčekovú škatuľku. „Toto je pre teba, k narodeninám. Chcem ti to dať už teraz – ale iba ak mi sľúbiš, že to až do soboty neotvoríš, dobre?“   Zarazene zažmurká a preglgne. „Tak dobre,“ váhavo súhlasí.   S hlbokým nádychom mu škatuľku podávam a zároveň ignorujem jeho zmätený pohľad. Zatrasie ňou, vnútri to uspokojivo zahrká. Premýšľavo sa zamračí. Vidím na ňom, ako zúfalo túži zistiť, čo je dnu. Potom sa však usmeje a jeho oči sa rozsvecujú mladistvým a bezstarostným vzrušením. Bože… znova vyzerá na svoj vek a veľmi mu to pristane.   „Nesmieš to otvoriť skôr ako v sobotu,“ varujem ho.   „Ja som to pochopil,“ ubezpečuje ma. „Prečo mi to dávaš už teraz?“ Strká si škatuľku do vnútorného vrecka modrého saka s pásikmi, blízko k srdcu. Aké symbolické, pomyslím si.   Zamračím sa naňho. „Pretože môžem, pán Grey.“   Pobavene skriví pery.   „Ale, ale, slečna Steelová, práve ste mi ukradli hlásku.“      Do luxusnej ordinácie doktora Flynna nás uvádza rázna, ale priateľská recepčná. Christiana vrelo víta, až príliš vrelo na môj vkus. Ježiši, je dosť stará na to, aby mu mohla byť mamou, a on jej hovorí menom.   Ordinácia je zariadená decentne, vo svetlozelenej farbe s dvoma tmavozelenými pohovkami, umiestnenými oproti dvom koženým ušiakom, a má atmosféru klubu pre džentlmenov. Doktor Flynn sedí pri stole vo vzdialenom rohu miestnosti.   Keď vchádzame, zdvíha sa a ide nám naproti tak, aby sa s nami stretol v priestore určenom na sedenie. Na sebe má čierne nohavice a sivú, pri krku rozopnutú košeľu bez kravaty. Jeho jasnomodré oči budia dojem, že im nič neunikne.   „Christian,“ usmeje sa priateľsky.   „John.“ Christian mu potriasa rukou.    „Spomínate si na Anastasiu?“   „Ako by som mohol zabudnúť? Anastasia, vitajte.“   „Ana, prosím,“ opravujem ho a on mi pevne stlačí ruku. Ten jeho anglický prízvuk sa mi naozaj páči.   „Ana,“ opakuje po mne vľúdne a smeruje nás ku sedačkám.   Christian ukazuje na jednu z nich. Sadám si a usilovne sa snažím pôsobiť uvoľneným dojmom, preto si ležérne položím ruku na opierku. On sám sa nenútene usádza na tú druhú, takže sedíme kolmo k sebe. Medzi nami je ešte malý stolík s jednoduchou lampičkou. Vedľa nej zaregistrujem škatuľu s vreckovkami.   Toto som teda nečakala. V hlave som mala predstavu strohej bielej miestnosti s čiernou koženou leňoškou. Moja vnútorná bohyňa by sa v nej určite cítila ako doma.   Doktor Flynn sa pohodlne usadí v jednom z ušiakov a berie si zápisník s koženými doskami. Pôsobí uvoľnene a sebaisto. Christian si preloží nohy, členok jednej si opiera o koleno druhej a jednu ruku si kladie pozdĺž operadla pohovky. Tou druhou nachádza moju ruku na operadle a na upokojenie ju jemne stlačí.   „Christian ma požiadal, či by ste ho nemohli sprevádzať na jedno z našich sedení,“ začína doktor Flynn zvoľna. „Len pre vašu informáciu, všetko, čo tu preberáme, je úplne dôverné…“   Nevedomky mi vyletí obočie hore, čím doktora zastavím v polovici reči.   „No – ehm… ja som podpísala dohodu,“ poviem, celá nesvoj a, že sa kvôli mne zarazil. Obaja sa na mňa začudovane pozrú a Christian mi púšťa ruku.   „Máte na mysli Dohodu o mlčanlivosti?“ Doktor Flynn sa s ľahko stiahnutým obočím pátravo zahľadí na Christiana.   Ten pokrčí plecami.   „Začínajú sa všetky vaše vzťahy so ženami Dohodou o mlčanlivosti?“ spýta sa ho Flynn.    „Tie zmluvné áno.“   Doktor Flynn sotva znateľne mykne kútikmi úst. „Mali ste azda aj nejaké iné?“ vyzvedá a pôsobí pritom pobavene.   „Nie,“ odpovedá Christian po malej odmlke a vyzerá, že ho to takisto obveselilo.   „To som predpokladal.“   Doktor obracia svoju pozornosť späť ku mne. „Takže, myslím si, že s utajením si naďalej nemusíme robiť starosti. Avšak, ak môžem, dovolím si vám vrelo odporučiť, aby ste spolu túto záležitosť v budúcnosti prerokovali. Ak tomu dobre rozumiem, vy už do takého zmluvného vzťahu nevstupujete.“   „Vstúpi do úplne iného zmluvného vzťahu. Aspoň dúfam,“ skáče mu do toho Christian a významne na mňa pozrie. Ja sa červenám, zatiaľ čo doktor zamyslene prižmúruje oči.   „Dúfam, že mi to odpustíte, Ana, ale pravdepodobne o vás viem oveľa viac, než si myslíte. Christian bol ohľadom vás veľmi chápavý.“   Nervózne pozriem na Christiana. Čo o mne hovoril?   „Tá dohoda,“ pokračuje doktor, „vás musela šokovať.“   Zažmurkám. „No, myslím, že šok z tej dohody úplne vybledol vo svetle Christianových najnovších odhalení,“ odpovedám tichým váhavým hláskom. Pôsobím pritom hrozne nervózne.   „Tým som si istý,“ usmeje sa Flynn chápavo. „Takže, Christian, o čom by ste chceli hovoriť?“   Christian mykne plecom ako nejaký naježený pubertiak.   „To Anastasia vás chcela vidieť. Možno by ste sa mali spýtať jej.“   Doktor zdvihne obočie a zameriava svoj bystrý pohľad na mňa.   To hádam nie. Toto je fakt trápne. Zaujato si prezerám svoje prsty. „Cítili by ste sa lepšie, keby nás tu Christian nechal na chvíľu osamote?“   Dvíham oči k Christianovi, ktorý ma prišpendlí vyčkávajúcim pohľadom.   „Áno,“ zašepkám.   Christian s nazlosteným výrazom otvára ústa, ale zasa ich rýchlo zatvára a svižným, ladným pohybom vstáva.   „Budem v čakárni,“ oznamuje nám namosúrene. Ach, nie.   „Ďakujem, Christian,“ oceňuje to Flynn nezúčastnene.   Christian mi ešte venuje jeden dlhý spýtavý pohľad a potom opúšťa ordináciu – dokonca za sebou ani netresne dverami. A zo mňa to okamžite padá.   „Naháňa vám strach?“   „Áno. Ale už nie tak ako predtým.“ Hoci sa cítim nelojálne, je to tak.   „To ma neprekvapuje, Ana. S čím vám môžem pomôcť?“   Pozerám sa dolu na svoje spletené prsty. Na čo sa ho smiem pýtať?   „Doktor Flynn. Nikdy predtým som nemala žiadny vážny vzťah a Christian je… jednoducho Christian je Christian. A za posledný týždeň, alebo tak nejako, sa toho prihodilo veľmi veľa. Toľko, že som ani nemala šancu si to všetko premyslieť.“   „A čo by ste si chceli premyslieť?“   Zdvíham k nemu zrak. Hlavu má naklonenú nabok a v očiach zhovievavý pohľad.   „No… Christian mi tvrdí, že mu nerobí problém vzdať sa toho svojho… ehm…“ so zadrhnutím stíchnem. Hovoriť o tom je oveľa, oveľa ťažšie, než som si predstavovala.   Povzdychne si. „Za ten veľmi krátky čas, čo sa s ním poznáte, ste s mojím pacientom urobili väčší pokrok než ja za celé dva roky. Máte na neho obrovský vplyv. To predsa musíte vidieť.“   „On má na mňa tiež obrovský vplyv. Ja len neviem, či som… či mu budem stačiť. Aby som naplnila jeho potreby,“ zašepkám.   „To je to, čo odo mňa chcete? Ubezpečenie?“   Kývnem.   „Potrebuje zmenu,“ začína jednoducho. „Práve sa nachádza v situácii, keď jeho metódy, ktoré používal, aby sa s tým všetkým vyrovnal, už prestávajú fungovať. Veľmi zjednodušene povedané – donútili ste ho, aby sa stretol s niektorými zo svojich démonov a aby všetko prehodnotil.“   Zarazene zažmurkám. Toto zodpovedá tomu, čo mi Christian hovoril.   „Pravdaže, jeho démoni,“ prikyvujem.   „Tým už však pozornosť nevenujeme – sú súčasťou jeho minulosti. Christian ich všetkých dôverne pozná, rovnako ako ja a teraz už celkom iste aj vy. Ja sa oveľa viac sústredím na budúcnosť, na to, aby sme Christiana dostali tam, kde by chcel byť on sám.“   Nechápavo krčím čelo a on dvíha jedno obočie.   „Terminus technicus znie TZR. Prepáčte,“ usmeje sa, „to jest terapia zameraná na riešenie. V zásade sa zameriava na dosahovanie konkrétnych cieľov. Sústredíme sa na to, kam sa on sám chce dostať, a na spôsob, akým to dosiahnuť. Približne povedané. Nemá zmysel sa ďalej rýpať v jeho minulosti – všetko, čím si prešiel, už podrobne rozobral každý doktor, psychológ aj psychiater, s ktorým sa kedy Christian stretol. My vieme, prečo je Christian taký, aký je, ale dôležitá je pre neho budúcnosť. Taká, akú si sám pre seba predstavuje, taká, v ktorej chce byť. A boli ste to vy a váš náhly odchod z jeho života, čo ho donútilo začať brať tú terapiu vážne. A on si teraz ako svoj prvotný cieľ stanovil udržiavať milostný vzťah s vami. Je to také jednoduché. A na tom teraz spoločne pracujeme. Samozrejme, sú tu aj prekážky… napríklad jeho afenfosmofóbia.“    Prepána… jeho čo?! zalapám po dychu.   „Ospravedlňujem sa. Tým myslím jeho strach z dotykov,“ vysvetľuje mi trpezlivo. „Som si istý, že o ňom už viete.“ Prikývnem a očerveniem. Aha, toto!   „Zároveň trpí chorobnou sebanenávisťou. Ani to pre vás určite nie je žiadne prekvapenie. A, samozrejme, je tu aj jeho parasomnia. Totiž, laicky povedané, nočné mory.“   Vyplašene požmurkávam a snažím sa vstrebať všetky tie cudzie dlhé výrazy. Samozrejme, že o tom všetkom viem. Lenže doktor sa ešte nezmienil o tom hlavnom.   „Ale on je sadista. A ako taký má určité potreby, ktoré nedokážem naplniť.“   V tom momente Flynn skutočne zagúľa očami a pritom sa zatvári dosť prísne.   „Toto už nie je uznávaný psychiatrický termín. Nedokážem ani spočítať, koľkokrát som mu to zopakoval. Dokonca to ani nie je klasifikované ako sexuálna deviácia, a to už od deväťdesiatych rokov.“   Už zasa som sa v tom stratila. Zmätene zažmurkám a on sa na mňa láskavo usmeje.   „Toto ma na ňom irituje najviac.“ Zatrasie hlavou. „Christian z každej situácie vyvodzuje len to najhoršie. Súvisí to s jeho sebanenávisťou. Samozrejme, existujú také veci ako sexuálny sadizmus, ale to nie je choroba, je to voľba životného štýlu, a ak sa praktizuje bezpečne, v rozumnom vzťahu medzi dospelými jedincami, potom nie je čo riešiť. Pokiaľ je mi známe, tak Christian udržiaval všetky svoje BDSM vzťahy týmto spôsobom. Ale vy ste prvá žena, prvá milenka, ktorá mu to neschválila, takže už v tom nemieni ďalej pokračovať.“ Milenka!   „Predsa to nemôže byť také jednoduché.“   „Prečo by nie?“ rozšafne pokrčí plecami.    „No… veď má dôvod, prečo to robí.“   „Lenže, Ana, v terapii zameranej na riešenie to je takéto jednoduché. Christian chce byť s vami. Aby to dosiahol, musí sa vo vzťahu vyvarovať niektorých extrémnejších aspektov. Koniec koncov, to, o čo ho žiadate, nie je zas až také prehnané… však nie?“   Nie, nie je to prehnané, alebo je?   „Myslím, že nie. Ale mám strach, aby si to nemyslel on.“   „Christian je s tým vyrovnaný a tiež sa podľa toho správa. On nie je duševne chorý.“   S povzdychom pokračuje: „Aby sme si to zhrnuli, on nie je sadista, Ana. Je to rozhnevaný, vystrašený, úžasný mladý muž, ktorý dostal zlú kartu, keď sa narodil. Všetci sa tu môžeme biť do pŕs a analyzovať, kto, ako a prečo, až do úplného vyčerpania – alebo sa môže Christian pohnúť z miesta a sám sa rozhodnúť, ako chce žiť. Našiel si niečo, čo pre neho pár rokov fungovalo. Viac-menej. Ale od chvíle, keď stretol vás, to už tak nie je. A v dôsledku toho mení svoje zavedené postupy. Vy aj ja teraz musíme jeho voľbu rešpektovať a podporiť ho v nej.“   Prekvapene otváram ústa. „A to je to vaše ubezpečenie?“   „Najlepšie, aké vám môžem dať, Ana. V živote neexistujú žiadne záruky,“ hovorí s úsmevom. „To je môj odborný názor.“   I ja sa usmejem, len trochu chabo. Doktorský vtip…   „Ale on o sebe zmýšľa ako o abstinujúcom alkoholikovi.“   „Christian si o sebe vždy bude myslieť to najhoršie. Ako som už povedal, je to súčasťou jeho sebanenávisti. Má to v povahe, s tým nič neurobíme. Je celkom prirodzené, že má z takejto zmeny vo svojom živote obavy. Potenciálne sa tým vystavuje celej škále emocionálnej bolesti, ktorú ste mu mimochodom dali okúsiť, keď ste ho opustili. Je pochopiteľné, že je znepokojený.“ Robí malú odmlku.   „Nechcem vás stresovať tým, že vám budem zdôrazňovať, akú dôležitú úlohu zohrávate v jeho prerode – na jeho ceste do Damašku. Ale povedať vám to musím. Christian by sa nedostal tak ďaleko, keby vás nestretol. Osobne si nemyslím, že to prirovnanie k alkoholikovi je dobrá analógia, ale ak mu to tak vyhovuje… Myslím, že teraz by sme mu mali predovšetkým veriť, dopriať mu niečo ako prezumpciu neviny.“   Dopriať Christianovi prezumpciu neviny… zamyslene zmraštím čelo.   „Emocionálne je Christian adolescent, Ana. On to obdobie vo svojom živote úplne preskočil. Vtedy zameral všetku svoju energiu na to, aby uspel vo svete obchodu, a nad všetky očakávania to aj dokázal. Teraz musí jeho emocionálny svet dozrieť.“   „A ako mu v tom môžem pomôcť ja?“   Flynn sa zasmeje. „Len robte to, čo ste robili doteraz,“ odporúča mi s úsmevom. „Christian je do vás po uši zamilovaný. A je potešujúce ho tak vidieť.“   Cítim, ako mi líca znovu zalieva teplo a moja vnútorná bohyňa sa nadšene potľapkáva po pleci. Lenže je tu ďalšia vec, ktorá ma trápi.   „Môžem sa vás ešte na niečo spýtať?“   „No iste.“   Poriadne sa na to nadýchnem. „Ja si totiž tak trochu myslím, že keby nebol taký… rozbitý, nikdy by ma nechcel.“   Prekvapene vyvalí oči. „Ale to je veľmi negatívny spôsob uvažovania, Ana. A úprimne, vypovedá to viac o vás ako o Christianovi. Hoci sa to nedá porovnávať s jeho sebanenávisťou, ale… prekvapuje ma to.“   „No tak sa na neho pozrite… a potom na mňa.“   Vrásky na čele sa mu prehlbujú. „To už som urobil. A vidím atraktívneho mladého muža a atraktívnu mladú ženu. Ana, prečo o sebe zmýšľate takto?“   Ale nie… Nechcem sa tu baviť o mne. Uprene sledujem svoje ruky. Zrazu sa ozýva také ostré klopanie na dvere, až sa strhne. Do miestnosti vchádza Christian, oboch nás prepaľuje ostrým pohľadom. Už zase sa červenám a hádžem rýchly pohľad na Flynna, ktorý sa na Christiana vľúdne usmieva.   „Vitajte späť, Christian,“ povie milo.   „Myslím, že náš čas už vypršal, John.“   „Takmer, Christian. Pripojte sa k nám.“   Christian si sadá, tentoraz tesne vedľa mňa, a majetnícky mi kladie ruku na koleno. Jeho gesto nezostáva bez doktorovho povšimnutia.   „Máte ešte nejaké otázky, Ana?“ pýta sa ma doktor Flynn a ja v jeho tvári zbadám starosť. A, dočerta, tú poslednú otázku som mu nemala klásť. Zavrtím hlavou.   „Christian?“   „Dnes nie, John.“   Flynn prikývne na znak súhlasu.   „Bolo by prospešné, keby ste obaja prišli znova. Som si istý, že Ana bude mať ešte nejaké otázky.“ Christian zdráhavo prikyvuje.   Celá tuhnem. Dofrasa… on sa v tom chce vŕtať. Christian zovrie moju dlaň a pozorne sa na mňa zahľadí. „V poriadku?“ pýta sa ma mierne.   Usmejem sa na neho a prikývnem. Tak dobre, budeme praktizovať prezumpciu neviny, s láskavou pomocou váženého pána doktora z Anglicka.   Christian mi stlačí ruku a obracia sa k Flynnovi. „Ako sa má?“ zisťuje ticho. To akože ja?   „Dostane sa z toho,“ ubezpečuje ho doktor.    „Dobre. Informujte ma, ako sa to vyvíja.“   „Budem.“   Aha… tak. Oni hovoria o Leile.   „Tak čo, nepôjdeme osláviť to tvoje povýšenie?“ Christian obracia svoju pozornosť znova na mňa.   Kývnutím mu to odsúhlasím a on vstáva.   Rýchlo sa lúčime a Christian ma takmer neokrôchane vystrčí von.      Hneď na ulici sa ku mne zvrtne čelom: „Tak čo, ako to išlo?“ Z jeho hlasu zaznieva neistota. „Dobre.“   Podozrievavo si ma premeria a ja skláňam hlavu nabok. „Pán Grey, nepozerajte sa na mňa takto, prosím. Na základe doktorovho odporúčania vám teraz doprajem prezumpciu neviny.“   „Čo to znamená?“   „To uvidíš.“   Ľahko sa zamračí a privrie oči. „Nasadni do auta,“ prikazuje mi, keď otvára spolujazdcove dvere. Aha, zmena témy.   Zvoní mi mobil a ja ho lovím z kabelky. Dočerta, José!   „Ahoj!“   „Ahoj, Ana…“   Zadívam sa na Tieňa, ktorý ma sleduje podozrievavým pohľadom. José, naznačím mu ústami. Jeho výraz zostáva ľahostajný, zato pohľad mu tvrdne. Vari si myslí, že si to nevšimnem? Vraciam sa späť k Josému.   „Prepáč, že som sa neozvala. Voláš kvôli tomu zajtrajšku?“ pýtam sa ho, ale pozerám sa pritom na Christiana.   „Hej, pozri, hovoril som s nejakým chlapíkom z jeho bytu, takže viem, kam mám tie fotky doručiť. Budem tam tak medzi piatou a šiestou. A potom mám voľno.“   „Ja práve teraz s Christianom bývam, hovoril, že ak chceš, môžeš prespať uňho.“   Christian sa zamračí. Hmm… to je mi ale hostiteľ.   José na chvíľu stíchne, najskôr tú novinku vstrebáva. Nepokojne prešľapujem na mieste. Ešte som vlastne nemala príležitosť s ním o Christianovi hovoriť.   „Tak fajn,“ súhlasí nakoniec. „Táto vec s tým Greyom… je to vážne?“   Zvrtnem sa chrbtom k autu a prechádzam na druhú stranu chodníka.   „Áno.“   „Ako veľmi?“   Zakrútim očami a odmlčím sa. Prečo musí Christian počúvať práve teraz?   „Jednoducho vážne.“   „Je teraz s tebou? To preto si taká odmeraná?“   „Hej.“   „Hmm. Takže so mnou môžeš zajtra von?“   „Jasné, že môžem.“ Aspoň dúfam. Automaticky si prekrížim prsty.   „Kde sa teda stretneme?“   „Mohol by si ma vyzdvihnúť v práci,“ navrhujem.    „Dobrá správa.“   „Pošlem ti adresu.“   „O koľkej?“   „Tak o šiestej?“   „Platí. Budem tam, Ana. Už sa teším. Chýbaš mi.“   Usmejem sa. „Skvelé. Budem tam tiež.“ Položím a obraciam sa.   Christian sa opiera o auto a pozorne ma sleduje, jeho výraz nič neprezrádza.   „Ako sa má? Ten tvoj kamarát,“ pýta sa ľadovo.   „Je v pohode. Vyzdvihne ma v práci a pravdepodobne si spolu pôjdeme niekam sadnúť. Chcel by si sa k nám pridať?“   Váha, zamyslene ma pozoruje. „Takže si nemyslíš, že by si k tebe niečo dovolil?“   „Nie!“ ohradím sa rozhorčene, ale gúľanie očami si odpustím.   „V poriadku,“ dvíha ruky v obrannom geste. „Ty si vyrazíš so svojím kamarátom a my dvaja sa stretneme večer.“   Čakala som hádku, takže ma tá jeho rýchla rezignácia vyvádza z miery.   „Vidíš. Dokážem sa správať rozumne,“ zachechce sa.    To sa ešte len uvidí.    Usmejem sa. „Môžem šoférovať?“   Christian zažmurká, zmätený mojou otázkou. „Radšej by som išiel ja.“   „A to prečo?“   „Pretože nemám rád, keď ma niekto vozí.“   „Dnes ráno ti to nevadilo a zdá sa, že Taylorovi to toleruješ.“   „Pretože verím jeho vodičským schopnostiam.“   „A mojim nie?“ Zapieram si ruky vbok. „Aby som bola úprimná, tá tvoja posadnutosť kontrolou nepozná hraníc. Jazdím už od pätnástich.“   On na to len pokrčí plecami, akoby to preňho nič neznamenalo. Ježiši, je taký neznesiteľný! Tak prezumpcia neviny, čo? Kašlem mu na ňu!   „Je to moje auto?“   „Jasné, že je to tvoje auto,“ mračí sa na mňa.   „Tak mi daj kľúče, prosím. Šoférovala som ho celkovo dvakrát, raz do práce a druhýkrát z práce. Nechápem, prečo by si sa mal baviť len ty.“ To už sa nachádzam v úplne namosúrenom stave. Christian krúti pery v potláčanom úsmeve.   „Veď ani nevieš, kam ideme.“   „Som si istá, že ma zasvätíte, pán Grey. Až doteraz ste boli totiž v zasväcovaní majster.“   Chvíľu na mňa zarazene pozerá a potom sa usmeje. Tým novým, plachým úsmevom, ktorý ma úplne odzbrojuje a vyráža mi dych.   „Tak majster, hej?“ podotýka.   „Väčšinou,“ červenám sa.   „No, tak v tom prípade…“ Podáva mi kľúče a obchádza auto k dverám vodiča, aby mi ich otvoril.      „Tu doľava,“ nariaďuje mi Christian a my zabočíme na sever k I-5.    „Doparoma – spomaľ, Ana.“ Zapiera sa o palubnú dosku.   Prekristapána. Prevraciam oči, ale nepozriem sa pritom na neho. V pozadí nám do toho nôti Van Morrison.   „Spomaľ!“   „Veď spomaľujem!“   Zafuní. „Tak čo ti ten Flynn rozprával?“ Počujem, ako do jeho hlasu vstupuje dychtivosť.   „Už som ti to hovorila. Vyhlásil, že by som ti mala dopriať prezumpciu neviny.“ Možno som ho mala nechať šoférovať. Potom by som ho totiž mohla sledovať. A vlastne… vyhadzujem smerovku.   „Čo to robíš?“ zvolá.   „Nechávam ťa šoférovať.“   „Prečo?“   „Aby som sa na teba mohla pozerať.“   Zasmeje sa. „Nie, nie – ty si chcela šoférovať. Takže ty seď za volantom a pozerať sa budem ja.“   Vystrúham naňho grimasu. „Sleduj tú cestu!“ skríkne.   To už vo mne vzkypí krv. A dosť! Zastavím pri krajnici tesne pred semaformi, vyrazím von z auta a zabuchnem za sebou dvere. So založenými rukami sa postavím na chodník a prebodnem Christiana pohľadom. Tiež vystúpi z auta.   „Čo to tu nacvičuješ?!“ osopí sa na mňa nazlostene a vracia mi môj tvrdý pohľad.   „Nie. Čo ty tu nacvičuješ?!“   „Tu nemôžeš stáť.“   „Ja to viem.“   „Tak prečo si tu zastavila?“   „Pretože už mám tých tvojich rozkazov dosť. Buď si sadni za volant, alebo mi prestaň frflať do šoférovania!“   „Anastasia, nasadni späť do toho auta, inak dostaneme pokutu.“   „Nie.“   Úplne bezradný zažmurká, oboma rukami si prehrabne vlasy a jeho hnev sa mení na zmätok. Zrazu pôsobí tak smiešne, že sa neubránim úsmevu. On sa zamračí.   „Čo?!“ vyštekne na mňa.   „Ty.“   „Bože, Anastasia! Ty si tá najviac frustrujúca ženská na celej planéte.“ Rozhodí rukami. „Fajn, budem šoférovať.“   Chytím ho za chlopne saka a pritiahnem si ho k sebe.   „Nie, to vy ste ten najviac frustrujúci chlap na celej planéte, pán Grey.“   Uprene na mňa hľadí, jeho pohľad je temný a intenzívny. Dáva mi ruky okolo pása, zviera ma v náručí a pevne ma k sebe tlačí.   „Tak to sme asi stvorení jeden pre druhého,“ zavrní a s nosom zaboreným do mojej štice sa zhlboka nadýchne. Objímem ho a zatvorím oči. Prvýkrát od dnešného rána sa cítim uvoľnene.   „Ach… Ana, Ana, Ana,“ šepká s perami pritlačenými k mojim vlasom. Zovriem ho pevnejšie. A tak nehybne stojíme a priamo na ulici si užívame tú chvíľku nečakaného pokoja. Keď ma potom pustí, otvára mi dvere spolujazdca. V tichosti nastupujem a sledujem, ako obchádza auto.   Christian znova štartuje, zaraďuje sa do premávky a neprítomne si pritom pospevuje s Van Morrisonom.   Tak to je teda niečo. Nikdy predtým som ho spievať nepočula, dokonca ani v sprche, jednoducho nikdy. Má nádherný hlas, ako inak. Hmm… A či už on počul spievať mňa?   Keby áno, nežiadal by ma o ruku! Moje podvedomie má založené ruky a na sebe kárované sako… Kriste. Pesnička dohráva a Christian sa zamračí.   „Vieš, že ak dostaneme pokutu, to auto je na tvoje meno?“   „Aké šťastie, že ma povýšili – aspoň si budem môcť dovoliť ju zaplatiť,“ zamľaskám samoľúbo a prezerám si jeho krásny profil. Zašklbe mu kútikmi úst. Keď nabieha na I-5 a vyráža po nej na sever, začína hrať ďalší song od Van Morrisona.   „Kam to ideme?“   „To je prekvapenie. Čo ešte Flynn hovoril?“    Vzdychnem. „Hovoril o TOSR alebo takom niečom.“   „O TZR. Moja najnovšia terapia,“ zahundre.    „Skúšal si ich viac?“   Odfrkne si. „Miláčik, skúšali na mňa všetky. Kognitívne, Freudove, funkčnú analýzu, gestalt terapiu, behaviorizmus… Vymenuj hocijakú inú, za tie roky som už podstúpil všetky,“ chrlí zo seba a jeho hlas prezrádza, aký je preto zatrpknutý. Tá nenávisť v jeho hlase znie až znepokojujúco.   „Myslíš, že ti tento posledný prístup pomôže?“   „Čo ti o tom povedal Flynn?“   „Hovoril, že by si nemal lipnúť na minulosti. Zamerať sa na budúcnosť a na to, kam sa chceš dostať.“   Christian súčasne prikývne a mykne plecom, ale výraz si ustráži. „A ďalej?“ vyzvedá.   „Hovoril o tvojom strachu z dotykov, aj keď ho nazýval inak. A o tvojich nočných morách a tiež o sebanenávisti.“ Pozriem sa na neho. V tom večernom svetle vyzerá zamyslene, šoféruje a zároveň si hryzie necht na palci.   Švihne po mne kútikom oka.   „Sledujte cestu, pán Grey,“ napomínam ho s nadvihnutým obočím.   Zatvári sa pobavene, ale aj trochu podráždene. „Rozprávali ste sa celú večnosť, Anastasia. Čo ešte vravel?“   Sťažka preglgnem. „Nemyslí si o tebe, že si sadista,“ zašepkám.   „Skutočne?“ povie ticho a zamračí sa. Atmosféra v aute klesá voľným pádom.   „Tvrdí, že ten termín psychiatria nepozná. Teda, od deväťdesiatych rokov,“ dodávam rýchlo v snahe zachrániť situáciu. Jeho črty tvrdnú. Potom zvoľna vydýchne.   „V tom sa naše názory líšia,“ utrúsi potichu.   „Hovoril, že si o sebe vždy myslíš to najhoršie. A ja viem, že je to pravda,“ šepkám. „Zmienil sa aj o sexuálnom sadizme, ale to je vraj voľba životného štýlu, nie psychický stav. Možno si to iba nahováraš.“   Znovu po mne blysne tými svojimi sivými očami a stlačí pery do tvrdej linky.   „Hmm, takže len raz si poklebetíš s doktorom a je z teba odborníčka,“ precedí kyslo a pozerá sa zasa pred seba. Ach, nie…   Povzdychnem si. „Pozri sa, ak nechceš počuť, čo hovoril, tak sa ma na to nepýtaj,“ zabrblem potichu.   Nechcem sa hádať. A navyše – má pravdu. Čo ja, dočerta, o tom jeho svinstve viem? A chcem to vôbec vedieť? Z tých najdôležitejších vecí by som mohla zostaviť celý zoznam – jeho posadnutosť kontrolou, jeho majetníctvo, žiarlivosť, jeho premrštené ochranárske sklony. Presne viem, kam sa to všetko uberá. Dokonca rozumiem aj tomu, prečo nemá rád dotyky – videla som jeho jazvy. Tie, čo má na duši, si môžem len predstavovať, a to som bola svedkom jedinej nočnej mory. Doktor Flynn tiež hovoril…   „Ja to chcem počuť,“ prerušuje tok mojich myšlienok, keď schádza z diaľnice výjazdom 172 a odbočuje na západ, v ústrety zapadajúcemu slnku.   „Nazval ma tvojou milenkou.“   „Naozaj?“ čuduje sa zmierlivo. „A on si teda potrpí na precízne vyjadrovanie. Ja myslím, že to celkom trafil. Čo ty na to?“   „Uvažoval si o svojich subkách ako o milenkách?“   Znovu sťahuje obočie, ale tentoraz v zamyslení. Pozvoľna naberá severný kurz. Kam to ideme?   „Nie. To boli sexuálne partnerky,“ vysvetľuje, už zase obozretný. „Ty si moja jediná milenka. A chcem, aby si bola viac.“   A je to tu zasa, to magické slovo, čo prekypuje možnosťami. Usmejem sa na seba, v duchu sa potľapkám po pleci a moja vnútorná bohyňa žiari šťastím.   „Ja viem,“ zašepkám a usilovne sa snažím zakryť svoje nadšenie. „Jednoducho potrebujem čas, Christian. Aby som si v hlave urovnala tých posledných pár dní.“ Tak zvláštne sa na mňa zahľadí, trochu udivene, s hlavou sklonenou nabok.   Za okamih už naskakuje na semafore, pred ktorým práve stojíme, zelená. Christian s prikývnutím zosilňuje hudbu a náš rozhovor sa skončil.   Ešte stále spieva Van Morrison, teraz viac optimisticky, spieva o tom, že je noc ako stvorená na tanec pri mesiaci. Pozerám sa von z okna na borovice a smreky, ktoré sa kúpu v zlate zapadajúcich slnečných lúčov – ich dlhé tiene sa tiahnu popri ceste. Christian práve odbočil do viac zaľudnenej štvrte a teraz mierime na západ, smerom k Soundu.   „Tak kam teda ideme?“ vypytujem sa znovu, keď zabočíme do jednej z ulíc. Kútikom oka zachytím jej názov – Deviata severozápadná. Nejde mi to do hlavy.   „Prekvapenie,“ zopakuje ticho a na perách sa mu mihne záhadný úsmev.
Kapitola 18               Christian pokračuje okolo jednoposchodových, dobre udržiavaných, drevom obložených domov. Hlúčiky detí poskakujú pod basketbalovými košmi na dvorcoch, jazdia na bicykloch alebo pobehujú okolo ciest. Vyzerá to tu tak akosi uhladene a zámožne, všetky tie domy usadené medzi stromami. Možno ideme niekoho navštíviť. Ale koho?   O pár minút neskôr Christian odbočí prudko doľava. Ocitáme sa pred bielou dvojkrídlovou kovovou bránou vsadenou do približne dvojmetrového pieskovcového múru. Christian stláča tlačidlo na opierke svojich dverí a elektricky ovládané okienko sa ticho zasúva do rámu dverí. Vystrčí tadiaľ ruku, vyťukáva nejaké číslo na klávesnici a brána sa otvára, aby nás pozvala dnu.   Znovu sa na mňa pozrie, ale teraz sa tvári inak. Vyzerá neisto, dokonca nervózne.   „Tak čo je to?“ pýtam sa ho a nedarí sa mi zamaskovať nepokoj v hlase.   „Taký nápad,“ povie a mäkko zošliapne plyn. Prechádzame alejou, širokou tak akurát pre dve autá. Na jednej strane ohraničujú stromy husto zalesnený priestor a na druhej je veľké priestranstvo s akýmsi trávnikom, v minulosti pravdepodobne udržiavaným, ale teraz zanedbaným. Ovládli ho trávy a divoká kvetena, celé to pôsobí akýmsi vidieckym pokojom – ako nejaká lúka, ktorej neskorý večerný vánok zľahka čechrá jednotlivé stebla a kde sa zapadajúce slnko odráža v lúčnych kvetoch. Je to nádherná scenéria – vyžaruje z nej absolútny pokoj a ja si zrazu sama seba predstavujem, ako v tej tráve ležím a pozerám sa hore na jasnú letnú oblohu. Tá predstava je taká lákavá, ale z nejakého čudného dôvodu sa mi pri nej začína cnieť po domove. Aké zvláštne!   Cesta sa stáča a pomaly sa otvára do rozľahlého priestoru pred priečelím impozantného domu postaveného v stredomorskom štýle zo svetloružového pieskovca. Je veľkolepý. Všetky svetlá vo vnútri sú rozsvietené, každučké okno v súmraku jasne žiari. Pred garážou pre štyri autá parkuje elegantné čierne BMW, ale Christian zastavuje až pred majestátnym, stĺpmi podopretým vchodom do domu.   Hmm… to by ma zaujímalo, kto tu býva. Ku komu sme asi prišli na návštevu?   Christian mi venuje ďalší nervózny pohľad a zhasne motor. „Dokážeš si udržať jasnú myseľ?“ ubezpečuje sa. Cítim, ako sa mi medzi obočím tvoria vrásky.    „Christian, jasná myseľ by sa mi zišla od prvého dňa, čo som ťa stretla.“   Ironicky sa zamračí a pokýva hlavou. „Zásah do čierneho. Skvelá práca, slečna Steelová. Tak poď.“   Dvere z tmavého dreva sa otvárajú a v nich sa objavuje žena s tmavohnedými vlasmi, oslňujúcim úsmevom a dobre padnúcim fialkastým kostýmom. V tejto chvíli som vďačná, že som sa prezliekla do nových puzdrových šiat v námorníckej modrej, aby som urobila dojem na doktora Flynna. Iste, nemám také vražedné vysoké ihličky ako ona, ale aspoň na sebe nemám džínsy.   „Pán Grey,“ usmeje sa vrúcne, keď si podávajú ruky.   „Slečna Kellyová,“ zdraví ju Christian zdvorilo.   Slečna Kellyová mi potom s úsmevom ponúka ruku, ktorú vzápätí prijímam. Mojej pozornosti neunikajú jej červené líca à la no-nie-je-on-ako-zo-sna-bodaj-by-bol-môj.   „Oľga Kellyová,“ predstavuje sa mi žoviálne.   „Ana Steelová,“ zahundrem na ňu. Kto je tá ženská? Ustupuje, aby nás pozvala ďalej.   Keď vstúpim dovnútra, prekonávam malý šok. Ten dom je prázdny… úplne prázdny. Nachádzame sa v rozľahlej vstupnej hale. Steny sú zašlé, svetložlté s vyblednutými miestami, na ktorých predtým museli visieť obrazy. Všetko, čo tu zostalo, sú staromódne svietidlá. Podlahy pozostávajú z masívu s krásnou patinou. Na každej strane sú jedny zatvorené dvere. Ale Christian mi nedáva čas prísť na koreň tomu, čo sa tu deje.   „Poď,“ vyzýva ma, vezme ma za ruku a prevedie cez klenutý priechod pred nami do ešte väčšej vnútornej haly. Tej dominuje rozsiahle schodisko lemované rafinovaným kovaným zábradlím. Ani tu sa však Christian nezastavuje. Vedie ma ďalej, do hlavnej obytnej miestnosti, ktorá je úplne prázdna, až na ohromný ošumelý koberec zlatistej farby – najväčší, aký som kedy videla. Tu dokonca zostali visieť štyri krištáľové lustre.   Keď však prechádzame aj touto izbou a potom von cez zasklené dvere až na veľkú kamennú terasu, začína mi byť Christianov cieľ jasný. Priamo pri našich nohách sa rozprestiera starostlivo zastrihnutý trávnik veľkosti polovice futbalového ihriska, a hneď za ním je ten výhľad. To je sen!   Je panoramatický, ničím nerušený a doslova vyráža dych – dokonca závratný. Stmievanie nad Soundom. Bože môj!   V diaľke leží ostrov Bainbridge a za ním, počas priezračne jasného večera, pozvoľna zapadá slnko rozlievajúce purpurovú a ohnivooranžovú farbu po celom olympijskom národnom parku. Obloha krváca všetkými odtieňmi červenej – a tyrkysovej, modrozelenej a azúrovej. Jej farby sa prelínajú s tmavšími odtieňmi na ojedinelých nadýchaných obláčikoch a stekajú na krajinu za Soundom. Je to zázrak prírody, vizuálna symfónia rozohraná na nebi a odrazená hlbokými pokojnými vodami zálivu. Som tým výjavom úplne uchvátená – užasnuto naň pozerám a snažím sa tú krásu nejako vstrebať.   Uvedomujem si, že nedýcham a Christian stále zviera moju dlaň. Neochotne odvraciam pohľad od tej nádhery, len aby som zistila, že on rovnako dychtivo sleduje mňa.   „Priviedol si ma sem, aby som si mohla vychutnať ten výhľad?“ šepkám užasnuto. S vážnou tvárou prikývne.   „Je to ohromujúce, Christian. Ďakujem,“ dostanem zo seba a znova doprajem svojim očiam tú pastvu. Christian mi púšťa ruku.   „Ako by sa ti páčilo vychutnávať si ho po celý zvyšok života?“ navrhuje.   Prosím?! Zrak mi vyletí späť k nemu a svojimi vytreštenými modrými očami zízam do jeho vážnych sivých. Myslím, že mám aj spadnutú sánku. Nemo na neho hľadím.   „Odjakživa som chcel bývať na pobreží – plavil som sa Soundom krížom-krážom a obdivoval tieto domy. Tento nie je na predaj veľmi dlho. Chcem ho kúpiť, dať zbúrať a postaviť tu nový – pre nás,“ šepká s planúcim pohľadom. Vyžarujú z neho jeho nádeje a sny.   Kristepane. Nejakým zázrakom sa mi darí udržať vo vzpriamenej polohe. Všetko sa so mnou točí. Žiť? Tu?! V tomto prekrásnom raji?! Po celý zvyšok života…   „Je to len nápad,“ dodáva opatrne.   Pozerám sa cez plece, aby som prehodnotila vnútrajšok domu. Koľko asi stojí? Určite najmenej… štyri, päť miliónov dolárov? Netuším. Dočerta. „Prečo ho chceš dať zbúrať?“ čudujem sa, keď sa vrátim očami k nemu.   Ľahko mu vädne výraz. To nie.   „Rád by som tu postavil ekologický dom a použil na to najnovšie technológie. Mohol by ho postaviť Elliot.“   Ešte raz sa pozerám späť do izby. Slečna Oľga Kellyová stojí v pozadí, prešľapuje pri vzdialenom vstupe. Samozrejme, je to realitná agentka. Až teraz si všímam, že izba je doslova gigantická a zaberá dve poschodia, podobne ako tá v Escale. Nad ňou je balkón – to musí byť úroveň druhého poschodia. V miestnosti je obrovský kozub a vonkajšiu stenu tvorí celý rad zasklených dverí, ktoré sa otvárajú na terasu. Vyžaruje z toho určité čaro starých čias.   „Môžeme sa pozrieť dovnútra?“   Párkrát žmurkne. „Jasné,“ neisto pokrčí plecami.   Keď sa vraciame do domu, tvár slečny Kellyovej sa rozsvecuje ako vianočný stromček. Je nadmieru potešená, že nám to tu môže ukázať a nahustiť do nás svoju prednášku.   Dom je naozaj mimoriadne veľký. Viac ako tisíc štvorcových metrov na dvoch a pol hektára pôdy! Okrem tej enormne veľkej obývačky je na prízemí ešte kuchyňa, v ktorej sa dá jesť – nie, v ktorej sa dajú usporadúvať bankety. Potom ďalšia veľká izba – taká zašiváreň pre celú rodinu (rodinu!), hudobný salónik, knižnica, pracovňa a – na môj nemalý úžas aj vnútorný bazén s fitnes príslušenstvom, so saunou a s parou. Pod nami je kino – to nemôže byť pravda – a herňa. Hmm, aké hry by sme v nej asi mohli hrať?   Slečna Kellyová vynáša všetky prednosti domu až do nebies. Faktom však zostáva, že je krásny a evidentne bol kedysi šťastným domovom. Hoci je teraz ľahko zanedbaný, nie je to nič, čo by neurovnalo trocha láskyplnej starostlivosti.   Nasledujeme slečnu Kellyovú po tom skvostnom schodisku hore na poschodie a ja len ťažko držím svoje nadšenie na uzde. Tento dom má všetko, čo som si kedy pre svoj domov vysnívala.   „A nemohol by si na tú ekologickú stavbu upraviť tento dom?“   Christian omráčené zažmurká. „Na to by som sa musel opýtať Elliota. On je v tom odborník.“   Prichádzame do hlavnej spálne. Jej balkónové okná siahajú až k podlahe a poskytujú veľkolepý výhľad. Mohla by som tu sedieť na posteli a zízať cez ne celý deň – sledovala by som plávajúce lode a meniace sa počasie.   Na tomto poschodí je ešte ďalších päť spálni. No… zrejme pre deti. Túto myšlienku rýchlo odoženiem. Už aj tak mám toho dosť na premýšľanie. Slečna Kellyová má plno práce s tým, aby Christiana presvedčila, že pozemky bez problémov pojmú stajne a výbehy pre kone. Kone?! Hlavou mi víria desivé spomienky na niekoľko jazdeckých lekcií, ktoré som podstúpila. Zdá sa, že ani Christian ju veľmi nevníma.   „A tie výbehy by boli tam, kde je teraz lúka?“ ozývam sa.   „Iste,“ zašvitorí slečna Kellyová.   Tá lúka mi skôr pripomína miesto, kde sa môže človek natiahnuť do vysokej trávy a urobiť si piknik, nie priestor, v ktorom by sa mali motať nejaké štvornohé potvory.      Sme späť v obývačke a slečna Kellyová taktne mizne, aby ma Christian mohol vziať ešte raz na terasu. Slnko už zapadlo a na druhej strane zálivu poblikávajú svetlá mestečiek Olympijského polostrova.   Christian si ma priťahuje do náručia, zdvíha mi bradu ukazovákom a podrobuje ma skúmavému pohľadu.   „Bolo toho na teba príliš?“ pýta sa s nečitateľným výrazom. Prikývnem.   „Chcel som sa presvedčiť, že sa ti bude páčiť, kým ho kúpim.“   „Ten výhľad?“   Prikývne.   „Výhľad sa mi páči, veľmi. Ale páči sa mi aj ten dom, čo k nemu patrí.“   „Vážne?“   Hanblivo sa naňho usmejem. „Christian, mal si ma na lopatkách, už keď som videla tú lúku.“   Pri ostrom nádychu otvára pery a potom sa na jeho tvári objavuje široký úsmev. Zrazu mám jeho prsty zapletené vo vlasoch a ústa pritlačené na perách.      Sedíme v aute a mierime naspäť do Seattlu. Christianova nálada sa viditeľne zlepšila.   „Takže to kúpiš?“ vyzvedám.   „Hej.“   „A Escalu ponúkneš na predaj?“    Zamračí sa. „Prečo by som to robil?“   „Aby si mohol zaplatiť za…“ zrádza ma hlas… samozrejme. Navyše sa zase červenám.   „Ver mi, môžem si to dovoliť.“   „Páči sa ti byť bohatý?“   „Iste. Ukáž mi niekoho, komu by sa to nepáčilo,“ zašomre ponuro.   Tak fajn, túto tému radšej rýchlo opustíme. „Anastasia, tiež sa budeš musieť naučiť byť bohatá, ak povieš áno,“ poučuje ma mierne.   „Bohatstvo nie je práve niečo, po čom som vždy túžila, Christian,“ mračím sa.   „Viem. To sa mi na tebe páči. Ale ty si nikdy netrpela hladom,“ uzatvára sucho. Jeho slová sú ako studená sprcha.   „Kam to ideme?“ zisťujem zľahka, aby som zmenila tému.   „Oslavovať,“ prezrádza mi už uvoľnenejším tónom.   Aha?! „Oslavovať čo? Ten dom?“   „Ty si už zabudla? Tvoje miesto zastupujúcej redaktorky.“   „No jasné,“ zazubím sa. Neuveriteľné, ja som na to vážne zabudla.   „A kam?“   „Hore, do môjho klubu.“   „Do tvojho klubu?“   „Pravdaže. Do jedného z nich.“      Klub „Na vrchole“ sa nachádza na sedemdesiatom šiestom poschodí budovy Columbia Tower, čo je dokonca vyššie ako Christianov byt. Je to veľmi moderná budova a ponúka tú najúchvatnejšiu panorámu na Seattle.   „Dáte si cristal, madam?“ Som usadená na barovej stoličke a Christian mi podáva pohár vychladeného šampanského.   „Ďakujem pekne, pán Grey,“ posledné slová vyzývavo pretiahnem a schválne koketné zamávam mihalnicami.   Jeho prenikavý pohľad oťažieva. „Vy so mnou flirtujete, slečna Steelová?“   „Áno, pán Grey, flirtujem. Čo s tým budete robiť?“   „Som si istý, že niečo vymyslím,“ zapradie.    „Poď, náš stôl je už pripravený.“   Keď sa k nemu blížime, Christian ma zaráža tým, že ma chytí za lakeť. „Choď a vyzleč si nohavičky,“ šepká mi do ucha.   Čo to má znamenať? Po chrbtici mi skĺzne slastné mrazenie.   „Choď,“ prikazuje mi ticho, ale dôrazne.   Počkať, to naozaj? Zarazene na neho zažmurkám. Nesmeje sa, je smrteľne vážny. Rozochvieva vo mne každučký sval pod úrovňou drieku. Podávam mu pohár so šampanským, zvrtnem sa na podpätku a vyrážam na toaletu.   Dofrasa. Čo má asi za lubom? Zrejme ten klub je naozaj trefne pomenovaný.   Aj toalety sú tu vrcholom – vymoženosti. Samé tmavé drevo, čierna žula a kužele svetla, čo sa šíria zo strategicky rozmiestnených halogénových žiaroviek. Keď si v súkromí kabínky sťahujem ten kúsok spodnej bielizne, usmievam sa sama pre seba. Znovu som vďačná, že som sa prezliekla práve do týchto šiat. Považovala som ich jednoducho za vhodný odev na stretnutie s doktorom Flynnom – nenapadlo mi, že sa večer tak nečakane zvrtne.   Už teraz som vzrušená. Prečo len má na mňa taký vplyv? Skutočnosť, že nado mnou vládne takou mocou, znášam tak trochu ťažko. Je mi totiž jasné, že tento večer nestrávime rozoberaním našich problémov a uplynulých udalostí… Lenže ako by som mu mohla odolať?   Pri kontrolnom pohľade do zrkadla zisťujem, že mi svietia oči a líca mám od očakávania celé červené. Dočerta s našimi problémami.   Hlboko sa nadýchnem a vrátim sa nazad do klubu. Koniec koncov, akoby som nevedela, ako to chodí bez nohavičiek. Moja vnútorná bohyňa má okolo seba ovinuté ružové boa, je ovešaná diamantmi a naparuje sa v provokatívnych lodičkách.   Len čo sa ocitnem späť pri stole, Christian zdvorilo vstáva. Jeho výraz je nepreniknuteľný. A ako zvyčajne vyzerá dokonale – uvoľnene, pokojne a vyrovnane. Teraz už, samozrejme, viem, že je to maska.   „Sadni si vedľa mňa,“ láka ma. Zosuniem sa na stoličku po jeho boku a on si tiež sadá. „Už som ti objednal. Dúfam, že ti to nevadí.“ S významným pohľadom mi podáva môj do polovice vypitý pohár šampanského. Vďaka intenzite toho pohľadu mi začína vrieť krv. Kladie si ruky na stehná a ja na to ako zhypnotizovaná reagujem miernym roztiahnutím kolien.   Prichádza čašník s miskou ustríc na ľadovej triešti. Ustrice! V mysli sa mi vynára spomienka na nás dvoch v súkromnej jedálni hotela Heathman. Preberáme tam tú jeho zmluvu. Odvtedy sme prešli riadny kus cesty.   „Mám pocit, že ti ustrice chutili, keď si si ich dávala naposledy.“ Jeho hlas je teraz hlbší a podmanivý.   „Skôr to bolo prvýkrát.“ Takmer nemôžem chytiť dych a hlas ma zrádza. Jemu mykne kútikmi úst.   „Ech, slečna Steelová, kedy sa to už naučíte?“ uvažuje nahlas.   Jednou rukou loví ustricu z ľadu a druhú ruku tiež dvíha zo svojho stehna. V očakávaní sa zachvejem, ale on len siaha po plátok citróna.   „Naučím čo?“ pýtam sa. Začína mi búšiť srdce. Jeho dlhé zručné prsty opatrne stláčajú šťavu z citróna do lastúry.   „Jesť,“ vydýchne a podrží mi ju pred tvárou. Otváram ústa a on mi zľahka prikladá škrupinu k spodnej pere. „Pomaly zakloň hlavu,“ povie. Robím, čo odo mňa žiada, a ustrica mi schádza do krku. On sa ma pritom ani nedotkne, iba tá mušľa.   Aj Christian si jednu dáva a potom ma kŕmi ďalšou. A tak v tej mučivej rutine pokračujeme, až je preč všetkých dvanásť ustríc. Jeho koža sa ani jediný raz nedotkla mojej. Privádza ma to k šialenstvu.   „Ešte stále ti chutia?“ vyzvedá, keď prehltnem aj poslednú.   S rozpálenými lícami kývnem, prahnem po jeho dotyku.   „Dobre.“   Nervózne sa zahniezdim. Ako to, že je to také vzrušujúce?   Znovu si ledabolo kladie ruku na vlastné stehno a ja sa rozpúšťam. Teraz. Prosím. Dotkni sa ma. Moja vnútorná bohyňa je na kolenách, celá nahá, až na nohavičky, a prosíka. Christian si rukou prechádza hore a dolu po nohe, dvíha ju a zase položí tam, kde bola.   Čašník nám dolieva šampanské a odnáša taniere. Za okamih sa vracia s hlavným chodom, morským ostriežom, servírovaným – neverím vlastným očiam – so špargľou, zemiakovou kašou a s holandskou omáčkou.   „Je to azda vaše obľúbené jedlo, pán Grey?“   „Celkom iste, slečna Steelová. Aj keď mám dojem, že v Heathmane sme mali tresku.“ Znovu pohne rukou hore a dolu po svojom stehne a mne sa kráti dych. Lenže on stále nie a nie sa ma dotknúť. Je to také ubíjajúce. Skúšam sa sústrediť na náš rozhovor.   „Vybavujem si, že sme vtedy sedeli v súkromnej jedálni a preberali zmluvy.“   „Šťastné časy,“ zmraští sa.    „Dúfam, že tentoraz sa dostanem až k tomu, aby som ťa pretiahol.“ Dvíha ruku a siaha… po noži. Tss!   Berie si kúsok ryby. On to robí naschvál.   „Radšej s tým nepočítaj,“ precedím a on si ma pobavene premeria.    „Keď už hovoríme o tých zmluvách,“ dodávam, „čo tá Dohoda o mlčanlivosti?“   „Roztrhaj ju,“ odpovedá jednoducho.   No toto!   „Čože? To akože naozaj?“   „Naozaj.“   „Si si istý, že nepobežím hneď do Seattle Times s veľkým odhalením?“ uťahujem si z neho.   Zasmeje sa – aký nádherný zvuk. A vyzerá pritom tak mlado. „Nie. Verím ti. Hodlám ti poskytnúť prezumpciu neviny.“ Ach, tak. Placho sa naňho usmejem.    „Podobne,“ vydýchnem.    V očiach sa mu zablysne. „Som veľmi rád, že máš na sebe tieto šaty,“ utrúsi.   A bum! V mojej prehriatej krvi exploduje túžba.   „Tak prečo si sa ma ešte nedotkol?“ zasyčím.   „Chýba ti môj dotyk?“ zavrní. On sa dobre baví, darebák jeden.   „Hádaj,“ vypením.   „Jedz,“ prikazuje mi.   „Ty sa ma ani nechystáš dotknúť, však?“   „Nie,“ vrtí hlavou.   Čo, prosím? Hlasno zhíknem.   „Len si predstav, ako sa budeš cítiť, keď dorazíme domov,“ šepká. „Už sa nemôžem dočkať, kedy si ťa tam doveziem.“   „Bude to tvoja chyba, ak spontánne vyvrcholím tu, na sedemdesiatom šiestom poschodí,“ precedím cez zaťaté zuby.   „Ale, Anastasia. Veď už nájdeme niečo, čím tú paru vypustíme,“ uisťuje ma s hriešnym úsmevom.   Para mi zrejme uniká aj ušami a ja sa púšťam do toho ostrieža. Moja vnútorná bohyňa žmúri oči v tichom, vypočítavom zamyslení. Túto hru vieme hrať tiež. Iste, jej základy som sa naučila počas tej večere v Heathmane. Vkladám si do úst prvý kúsok, doslova sa mi rozplýva na jazyku. Zatváram oči a vychutnávam si ho. Potom zdvíham viečka a začínam zvádzať Christiana Greya – veľmi pomaly si vyhŕňam lem šiat a odhaľujem tak viac zo svojich stehien.   Christian sa na okamih zaráža s vidličkou plnou jedla v polovici cesty do úst.   Dotkni sa ma.   Uplynie zlomok sekundy a on pokračuje v jedle. Dávam si ďalší hlt a ignorujem ho. Potom odkladám nôž, aby som si končekmi prstov prešla po spodnej vnútornej strane stehna, ľahko si tam nimi poklopávajúc. Je to znepokojujúce, dokonca aj pre mňa, zvlášť keď dychtím po jeho dotyku. Christian sa znova zarazí.   „Viem, čo robíš.“ Jeho hlas je hlboký a zastretý.   „Viem, že to viete, pán Grey,“ zašvitorím zamatovo. „V tom je ten vtip,“ mrknem na Christiana. Vezmem stonku špargle, namočím jej koniec do holandskej omáčky a starostlivo v nej zakrúžim jej špičkou.   „Toto sa vám nepodarí, slečna Steelová.“ S úsmevom sa naťahuje a berie mi výhonok z ruky – a čo je na zlosť, nejakým zázrakom sa ma pritom opäť ani nedotkne. Nie, to nie je fér… takto to v pláne nebolo. Pche!   „Otvor ústa,“ prikáže mi.   Túto bitku o pevnú vôľu prehrávam. Znova sa na neho pozriem, oči mu žiaria ako dva diamanty. Mierne pootvorím pery a spodnú si navlhčím jazykom. So zahmleným pohľadom sa usmeje.   „Viac,“ vydýchne a tiež pootvorí ústa, takže zazriem jeho jazyk. V duchu zaskučím, letmo si zahryznem do spodnej pery a potom mu vyhoviem.   Počujem, ako sa prudko nadychuje… Takže nie je až taký imúnny. To je dobre, konečne sa mu dostávam pod kožu. Moja vnútorná bohyňa víťazoslávne hrozí päsťou do vzduchu nad pohovkou.   Zakliesnená do jeho pohľadu si beriem stonku špargle do úst a jemnučko… decentne… sajem jej konček. Tá holandská omáčka je lahodná. Odhryznem si a potichu slastne zamraučím.   Christian zatvára oči. Áno! Keď ich znovu otvorí, sledujem jeho rozšírené zreničky. A to má na mňa okamžitý účinok. S tichým vzdychom na perách siaham po jeho nohe. Na moje prekvapenie mu vyletí voľná ruka a zovrie mi v nej zápästie.   „Ale nie, toto nerobte, slečna Steelová!“ rozkazuje. Dvíha si moju ruku k ústam a jemne sa otiera perami o moje hánky. Dobre že sa samou slasťou nezvíjam. Konečne! Viac, prosím.   „Nedotýkať sa,“ karhá ma ticho a položí mi ruku späť na moje koleno. To je na zbláznenie – taký krátky a úplne nedostatočný kontakt.   „Ty nehráš fér,“ durdím sa.   „Ja viem.“ Berie pohár so sektom, aby predniesol prípitok, a ja ho napodobňujem.   „Blahoželám k povýšeniu, slečna Steelová.“ Štrngáme si a ja, samozrejme, očerveniem.   „Áno, bolo to svojím spôsobom nečakané,“ poznamenávam. Christian pritom krčí čelo, akoby sa mu mysľou mihla nejaká nepríjemná myšlienka.   „Jedz,“ povzbudzuje ma znova. „Nevezmem ťa domov, pokiaľ to nedoješ. Až potom môžeme naozaj oslavovať.“ Jeho výraz je veľavravný, neriedený, rýdzi.   „Nemám chuť. Aspoň nie na jedlo.“   Zavrtí hlavou, náramne pobavene, ale súčasne na mňa prísne žmúri oči.   „Jedz, lebo si ťa aj tu pokojne prehnem cez koleno a zahráme tu ostatným hosťom divadlo.“   Kvôli jeho slovám sa zavrtím. To by si nedovolil! On a tá jeho svrbiaca dlaň… S pevne zovretými perami ho prepichnem pohľadom. Dvíha ďalšiu stonku špargle a namáča jej hlavičku do omáčky.   „Zober si,“ zavrní zhlboka a vábne.   A ja ho rada poslúchnem.   „Naozaj málo ješ. Odvtedy, čo som ťa spoznal, si schudla,“ dohovára mi vľúdne.   Nechcem sa teraz zaoberať svojou váhou. Pravda však je, že sa mi páči byť štíhla.   „Ja jednoducho chcem ísť domov a pomilovať sa,“ zakňučím nešťastne. Christian sa uškrnie.   „Veď aj ja, a presne to aj urobíme. Keď sa naješ.“   Len neochotne sa vraciam k jedlu a púšťam sa doň. Nahneval ma. Dala som si dolu tie nohavičky, a tak… A teraz sa cítim ako dieťa, ktorému odopreli sladkosť. Je to hrozný provokatér. Sexi, nemravný provokatér na pomilovanie, a celý len môj.   Počas jedenia sa ma vypytuje na Ethana. Vysvitá, že Christian obchoduje s otcom Ethana a Kate. Hmm, svet je malý. Teší ma, že sa nechce baviť o doktorovi Flynnovi ani o tom dome. Zisťujem totiž, že sa na náš rozhovor dokážem sústrediť len ťažko. Skrátka, už sa vidím doma.   Cítim, ako sa medzi nami koncentruje to známe napätie. V tomto je naozaj dobrý. Necháva ma čakať. Pripravuje scénu. Medzi jednotlivými hltmi si kladie ruku na stehno, tak blízko, len aby ma provokoval ešte viac. Naničhodník jeden!   Konečne dojedáme a odkladám vidličku s nožom na tanier.   „Poslušné dievča,“ zavrní. A v tých dvoch slovách je toľko náznakov.   „Čo teraz?“ pýtam sa namosúrene. Túžba mi už požiera útroby. Bože, ako veľmi ho chcem!   „Teraz? Teraz sa dvíhame. Mám dojem, že máte isté očakávania, slečna Steelová. Očakávania, ktoré som odhodlaný naplniť, ako najlepšie viem.“   Tak počkať!   „Ako… ako najlepšie vieš?“ vyjachcem. Dopekla. Len sa usmeje a vstáva.   „Vari nemusíme platiť?“ čudujem sa bez dychu.   Nakloní hlavu nabok. „Som tu členom. Pošlú mi účet. Tak už poď, Anastasia. Až po tebe.“ Ustupuje nabok a ja sa dvíham na odchod, s plným vedomím toho, že na sebe nemám nohavičky.   Prezerá si ma ako dravec korisť, akoby ma vyzliekal očami. A ja sa v tom jeho primitívnom pohľade vyhrievam a cítim sa pritom hrozne sexi, pretože po mne tento nádherný muž tak túži. Vari z toho budem zakaždým v takomto vytržení? Schválne pred ním nezastanem a upravujem si šaty na bokoch.   Do ucha mi šepká: „Už sa nemôžem dočkať, kedy ťa doveziem domov.“ Ale stále sa ma nedotýka.   Cestou von utrúsi vrchnému niečo o aute, ale ja nepočúvam. Moja vnútorná bohyňa je vzrušením celá bez seba – mohla by rozsvietiť celý Seattle.   Kým čakáme pri výťahoch, pripájajú sa k nám dva páry stredného veku. Dvere jedného z výťahov sa otvárajú a Christian ma za lakeť vedie až k jeho zadnej stene. Rozhliadnem sa okolo a zisťujem, že sme obklopení tmavodymovými zrkadlami. Potom, čo všetci nastúpia, zdraví Christiana akýsi muž v dosť neforemnom hnedom obleku.   „Grey,“ prikývne zdvorilo. Christian mu na revanš tiež kývne hlavou, ale zostáva ticho.   Zvyšok pasažierov sa stavia pred nás, čelom k dverám výťahu. Očividne sú to priatelia – ženy sa medzi sebou hlasno a živo bavia o jedle, ktoré si dali. Myslím, že majú všetci trochu vypité.   Len čo sa dvere zatvoria, Christian si kľakne, aby si zaviazal šnúrku. Zvláštne, veď ju nemal rozviazanú. Potom mi však nenápadne položí ruku na členok, čím ma vystraší. Ako sa dvíha, jeho dlaň zároveň s ním svižne stúpa po mojej nohe, zľahka mi kĺže po holej koži – no, márnosť! – až hore. Odrazu sa jeho ruka ocitá na mojom pozadí, lapám po dychu a dusím sa zároveň. Christian sa presúva za mňa.   Môj ty… zízam na tých ľudí, čo stoja pred nami, vyjavene hypnotizujem zátylky ich hláv. Nemajú ani zdanie, čo sa tu deje. Christian mi ovíja voľnú ruku okolo pása a priťahuje si ma k sebe. Pridržiava si ma, zatiaľ čo prsty jeho druhej ruky sa vydávajú na prieskum. Kristepane… práve tu?!   Výťah sa plynulé sunie dolu a zastavuje na päťdesiatom treťom poschodí, kde pristupujú ďalší ľudia, ale tomu ja už nevenujem pozornosť. Som plne sústredená na každučký nepatrný pohyb Christianových prstov. Tie sa krúživými pohybmi prepracovávajú dopredu, zatiaľ čo my dvaja ustupujeme vzad.   Keď dosiahnu svoj cieľ, potlačím tichý ston.   „Vy ste vždy pripravená, slečna Steelová,“ šepká mi do ucha a jedným z tých dlhých prstov do mňa preniká. S trhnutím nehlučne zhíknem. Ako môže niečo také robiť, keď sú všetci tí ľudia okolo?!   „Zostaň pokojná a buď ticho,“ varuje ma šeptom do ucha.   Je mi horúco, som červená, vzrušená a uväznená vo výťahu so siedmimi ľuďmi, pričom šesť z nich nevníma, čo sa deje v rohu za nimi. Prstom kĺže dnu a von, znova a znova. A môj dych… Ježiši, to je trápne. Chcela by som mu povedať, nech s tým prestane… a pokračuje… a prestane. Prehýbam sa proti nemu v chrbte a on uťahuje svoje zovretie. Naboku cítim, ako je veľmi vzrušený.   Zastavujeme na štyridsiatom štvrtom poschodí. Bože, ako dlho ešte to mučenie potrvá? Dovnútra… von… dnu… von… Nenápadne sa otriem o jeho nehanebný prst. Po tom všetkom odopieraní si vyberá práve túto chvíľu! Toto miesto! A ja sa vďaka tomu cítim tak… nemravne.   „Pokoj,“ vydýchne zdanlivo nezúčastnene, keď pristupujú ďalší dvaja ľudia. Výťah už začína byť preľudnený. Christian nás oboch ťahá ešte viac dozadu, takže sa tlačíme až v rohu. Pevne ma drží a ďalej trýzni. Tvár mi tlačí do vlasov. Som si istá, že by sme pôsobili ako zamilovaný pár, čo sa bozkáva v kúte, ak by sa niekto obťažoval obrátiť sa a pozrieť, čo tam robíme.   Vniká do mňa ďalším prstom. To hádam…! Zavzdychám a som vďačná, že ten húf ľudí pred nami ešte stále klebetí a nás si ani v najmenšom nevšíma.   Ach, Christian, čo to so mnou robíš? Opieram si hlavu o jeho hruď, zatváram oči a odovzdávam sa starostlivosti jeho nenásytných prstov.   „Nie aby si sa urobila,“ zavrní šeptom. „To chcem neskôr.“ Rozťahuje ruku položenú na mojom podbrušku, a ako pokračuje v tom sladkom trýznení, tlačí dlaň smerom dolu. Účinok to má bohovský.   Konečne sa výťah dostáva na prvé poschodie. S hlasným cinknutím sa otvára a takmer okamžite z neho začínajú vystupovať naši spolucestujúci. Christian zo mňa pomaly vysúva prsty a tlačí mi pery na temeno hlavy. Letmo sa na neho pozriem a on sa usmeje. Potom znovu kývne pánovi Zle-padnúci-hnedý-oblek, ktorý mu pozdrav zdvorilo opätuje a vymotáva sa aj so svojou ženou von. Vnímam to len hmlisto – musím sa totiž sústrediť na to, aby som zostala vo vzpriamenej polohe a nedýchala príliš nahlas. Bože, cítim sa taká bolestne roztúžená a zároveň okradnutá! Christian ma púšťa a necháva ma tackať sa na vlastných nohách, bez opory.   Obzerám sa, aby som naňho uprela neveriacky pohľad. Tvári sa pokojne a nevzrušene. Má ten svoj zvyčajný, prísne strážený výraz. Hmm… Toto nie je ani trochu fér.   „Môžeme?“ pýta sa ma. V očiach sa mu hriešne zaiskrí, keď si vkladá najskôr ukazovák a potom aj prostredník do úst a jeden po druhom ich oblíže. „Chutia sakramentsky skvele, slečna Steelová,“ zašepká znalecky. Takmer sa na mieste rozsypem.   „Nemôžem uveriť tomu, čo si práve urobil!“ zasyčím a môj rozklad je prakticky na spadnutie.   „To by ste videli, čoho všetkého som schopný, slečna Steelová,“ konštatuje. Dvíha ruku a zapráva mi prameň vlasov za ucho, ľahký úsmev ho pritom usvedčuje z toho, že sa dobre baví.   „Pôvodne som ťa chcel doviezť až domov, ale možno to urobíme už v aute.“ S potmehúdskym úsmevom ma chytá za ruku a vyvádza von z výťahu.   Čože?! Sex v aute? A čo takto robiť to rovno tu, na mramorovej podlahe vstupnej haly? Prosím…    „Tak už pohni,“ poháňa ma.    „To by som práve chcela.“   „Slečna Steelová!“ napomína ma s predstieraným zdesením.   „V aute som to ešte nikdy nerobila,“ premýšľam nahlas. Christian zastane na podpätku a vrazí mi presne tie dva prsty pod bradu, zdvíha mi nimi hlavu a prebodáva ma očami.   „To veľmi rád počujem. Musím povedať, že by ma veľmi prekvapilo, ak nie nahnevalo, keby to bolo naopak.“   Cítim, ako sa mi valí krv do tváre, a nemo na neho požmurkávam. No jasné, veď som to robila len s ním.   Zarazene krčím čelo. „Takto som to predsa nemyslela.“   „A ako si to myslela?“ Jeho tón je nečakane drsný.   „Christian, tá veta zo mňa jednoducho vypadla.“   „Famózna veta. V aute som to ešte nikdy nerobila. Jasné, to sa vyslovuje úplne samo.“   Kriste… čo ho zasa žerie?   „Christian, nepremýšľala som. Pre rany božie, veď ty si práve… práve si mi to urobil… tamto, vo výťahu plnom ľudí. Môj ostrovtip je tak trochu otupený.“   Dvíha obočie. „A čože som ti to urobil?“ dožaduje sa odpovede.   Zamračím sa na neho. On chce, aby som to vyslovila.   „Vzrušil si ma, a veľmi. Takže už ma konečne zober domov a pomiluj ma.“   Povoľuje mu sánka a potom sa začína prekvapene smiať. Konečne už zase vyzerá na svoj vek, mladý a bezstarostný. Ach, počúvať jeho smiech… Milujem to, pretože je taký vzácny.   „Vy ste rodená romantička, slečna Steelová.“ Chytá ma za ruku a spoločne vychádzame pred budovu, kde už čaká obsluha parkoviska s mojím saabom.      „Takže ty by si chcela sex v aute,“ hundre Christian, keď štartuje.   „Úprimne, uspokojila by som sa s podlahou v tej vstupnej hale.“   „Ver mi, Ana, to aj ja. Ale nemám najmenšiu chuť dať sa takto v noci zatknúť, a pretiahnuť v kabínke na toalete som ťa nechcel. Aspoň nie dnes.“   Prosím?! „Chceš povedať, že si tú možnosť zvažoval?“   „To si píš.“   „Tak sa tam vráťme.“   Obracia sa ku mne a začína sa smiať. Ten smiech je nákazlivý, takže sa o chvíľu chechceme ako blázni obaja. Položí mi ruku na koleno, dlhými zručnými prstami ho jemne hladí. Prestávam sa smiať.   „Trpezlivosť, Anastasia,“ zavrní a vyráža do ulíc Seattlu.      Zastavuje pred garážami Escaly a vypína motor. A zrazu sa v tom tesnom priestore auta začína atmosféra medzi nami meniť. Obraciam k nemu dychtivý pohľad a snažím sa mierniť divoko tlčúce srdce. Vykrúca trup mojím smerom, chrbtom sa opiera o dvere a položí si lakeť na volant.   Premasíruje si spodnú peru medzi palcom a ukazovákom. Jeho pery sú také znepokojujúce. Chcem ich mať na sebe. Sústredene ma sleduje, oči ako dva temné uhlíky, a mne vysychá v ústach. V tvári sa mu rozlieva pozvoľný sexi úsmev.   „Raz si to v aute rozdáme, ale miesto a čas zvolím sám. Práve teraz si ťa chcem vziať na každom dostupnom mieste môjho bytu.“   Akoby tie slová adresoval priamo dole do môjho lona… a moja vnútorná bohyňa bleskovo mrskne štyri arabesky a pas de basque.   „Tak hej.“ Prepána, hlas mi znie dýchavične a navyše zúfalo.   Nepatrne sa nakláňa mojím smerom. Privieram oči a čakám na jeho bozk. Hovorím si: konečne. Lenže nič sa nedeje. A tak po chvíli zase otváram oči a zisťujem, že ma uhrančivo sleduje. Nedokážem odhadnúť, na čo myslí, ale skôr než stačím niečo povedať, uzemňuje ma svojou ďalšou vetou:   „Keby som ťa pobozkal teraz, domov už nedôjdeme. Poď.“   Tsss! Dokázal by ma tento chlap ešte viac frustrovať? Ale to už vystupuje z auta.      Znovu stojíme pred výťahom a ja doslova vibrujem očakávaním. Christian ma drží za ruku, palcom ma rytmicky hladí po hánkach prstov a každý ten ťah mnou prestupuje v tisíckach ozvien. Bože, už chcem tie ruky na sebe, všade! Už ma mučil dosť dlho.   „Čo sa stalo s okamžitým potešením?“ reptám, zatiaľ čo čakáme.   Christian sa na mňa zamračí.   „Nehodí sa na každú situáciu, Anastasia.“   „A to odkedy?“   „Od dnešného večera.“   „Prečo ma tak trápiš?“   „Niečo za niečo, slečna Steelová.“   „Ja ťa hádam trápim? Prosím ťa, a ako?“   „Myslím, že to veľmi dobre vieš.“   Skúmavo sa naňho zadívam, je ťažké posúdiť jeho výraz. On chce moju odpoveď… tak je to.   „V tom prípade som všetkými desiatimi pre odopierané uspokojenie,“ zašepkám s nevinným úsmevom.   Nečakane mi šklbne rukou a ja som zrazu v jeho náručí. Chytá ma za vlasy v zátylku a jemne za ne potiahne, takže mi zakláňa hlavu.   „Čo mám urobiť, aby si súhlasila?“ vyhŕkne horúčkovito a už zasa ma vyvádza z miery. Prekvapene zažmurkám – pozerám sa do jeho krásnej tváre. Vážnej, zúfalej tváre.   „Dať mi trochu času. Prosím,“ nabádam ho. Zaskučí a konečne ma pobozká, dlho a vášnivo. Potom sa už nejakým spôsobom ocitáme vo výťahu a sme samé ruky a ústa a jazyk a pery a prsty vo vlasoch. Túžba, hustá a mocná, sa mi derie do krvi a pripravuje ma o rozum. Christian ma tlačí na stenu a špendlí ma k nej svojimi bokmi. Jednu ruku má zaborenú v mojich vlasoch, v druhej mi zviera bradu a pridržuje si ma na mieste.   „Ty ma vlastníš, Ana,“ šepká vrúcne. „Môj osud je v tvojich rukách.“   Jeho slová sú opojné a v mojom rozpálenom stave spôsobujú, že z neho túžim strhnúť šaty. Sťahujem mu sako, a keď výťah zastavuje v byte, obaja z neho doslova vpadneme do haly.   Christian ma tlačí k stene hneď vedľa výťahu, jeho sako padá na zem. Jednu ruku mi posúva hore po nohe, jeho pery ani na okamih neopúšťajú tie moje. Vyhŕňa mi šaty.   „Prvé miesto, tu,“ vyráža zo seba zadychčane a prudko ma dvíha. „Omotaj si nohy okolo mňa.“ Poslúchnem ho a on sa zvrtne a kladie ma na predsieňový stolík, zatiaľ čo sám zostáva stáť medzi mojimi nohami. Všímam si, že odtiaľto zmizla zvyčajná váza s kvetinami. Ako to? Zaloví vo vrecku nohavíc, vyťahuje z nich plastovú fóliu a podáva mi ju, aby si mohol rozopnúť zips.   „Máš vôbec poňatie, ako veľmi ma vzrušuješ?“   „Čože?“ hlesnem udýchané.    „Nie… ja…“   „Áno, ty,“ ubezpečuje ma, „a to neustále.“ Vytrhne mi balíček z ruky. Toto je také rýchle po tom úmornom provokovaní. Ale ja ho chcem, strašne, hneď teraz. Keď si nasadzuje kondóm, hltá ma očami a potom si podvlečie ruky pod mojimi stehnami a roztvára ich ešte o niečo viac.   Nastavuje sa proti mne a znehybnie. „Nechaj oči otvorené. Chcem do nich vidieť,“ zašepká. Chytá ma za ruky a pomaly sa do mňa ponára.   Snažím sa, naozaj veľmi, ale ten pocit je taký znamenitý. Presne taký, na aký som po všetkých tých provokáciách čakala. Ten pocit naplnenia… So zastonaním sa prehýbam v chrbte.   „Otvoriť!“ zavrčí. Zosilnie stisk rúk a dokončí prvý pohyb tak prudko, až vykríknem.   Zažmurkám a zisťujem, že sa na mňa pozerá doširoka roztvorenými očami. Zvoľna ma opúšťa a potom sa znova vracia, otvára pritom ústa a pery formuje do akéhosi ach… ale v skutočnosti nepovie nič. Pozorujem ho, aký je vzrušený, ako na mňa reaguje a vnútri ma všetko páli, krv sa mi v žilách doslova varí. Jeho oči sa vpíjajú do mojich. Zvyšuje tempo a ja sa mu poddávam. Vychutnávam si ho. Sledujem ho, ako sa na mňa pozerá – s vášňou, s láskou – navzájom sa v sebe strácame.   S výkrikom pod ním explodujem a Christian ma vzápätí nasleduje.   „Bože, Ana!“ zakvíli a padá na mňa. Púšťa mi ruky a hlavu si opiera o moju hruď. Nohy mám stále obkrútené okolo jeho bokov a pod všetkými tými pokojnými materskými pohľadmi madon z obrazov si ho priťahujem ešte bližšie na prsia. S námahou sa usilujem chytiť dych.   Dvíha hlavu, aby sa na mňa pozrel. „Ešte som s tebou neskončil,“ zachraptí. Vzoprie sa a vtlačí mi bozk.      Ležím nahá v Christianovej posteli, rozvalená na jeho hrudi a sťažka oddychujem. Pre boha živého – dôjde mu vôbec niekedy energia? Prsty putujú hore a dolu po mojom chrbte. „Spokojná, slečna Steelová?“   Čosi súhlasne zamumlem. Na rozprávanie nemám silu. Dvíham hlavu a obraciam svoj rozostrený zrak k nemu, vyhrievam sa v jeho vrelom milujúcom pohľade. Schválne nakláňam hlavu v takom uhle, aby vedel, že sa ho chystám pobozkať na prsia.   Na okamih tuhne a ja mu zľahka tlačím pery medzi riedke chĺpky a vdychujem jeho jedinečnú vôňu, obohatenú o esenciu potu a sexu. Aké omamné! Pretáča ma nabok, takže ležím vedľa neho, a zostáva na mňa hľadieť.   „Je sex taký pre každého? Prekvapuje ma, že ľudia vôbec chodia von,“ udivujem sa znenazdania ostýchavo.   Zazubí sa na mňa. „Nemôžem hovoriť za všetkých, ale sex s tebou je sakramentsky skvelý, Anastasia.“ Nakláňa sa a dáva mi bozk.   „To bude tým, že vy sám ste sakramentsky skvelý, pán Grey,“ usúdim s úsmevom a pohladím ho po tvári. Rozpačito zažmurká.   „Už je neskoro. Mala by si ísť spať,“ zahundre. Znovu ma pobozká, uvelebí sa a pritiahne si ma k sebe chrbtom, ležíme do seba zaklesnutí ako dve lyžičky.   „Ty nemáš rád komplimenty,“ obviňujem ho.    „Už spi, Anastasia.“   Hmm… Ale aj tak to je čertovsky skvelý chlap. Ako je len možné, že si to vôbec neuvedomuje?   „Ten dom som si zamilovala,“ zívnem.   Chvíľu nič nehovorí, ale ja cítim, ako sa usmieva.   „A ja som si zamiloval teba. Spi už.“ Zaborí nos do mojich vlasov a ja v bezpečí jeho náručia zaspávam. Snívam o západoch slnka a francúzskych dverách a širokých schodoch… a o malom chlapcovi s medenými vláskami, ktorý uteká po lúke, smeje sa a chichoce, kým ja ho naháňam.      „Už musím letieť, miláčik.“ Christian mi tlačí pery tesne pod ucho.   Otváram oči, je ráno. Obraciam sa k nemu – už vstal. Skláňa sa nado mnou, oblečený, vymydlený a jednoznačne na zožratie.   „Koľko je hodín?“ Ale nie… nechcem prísť neskoro.   „Upokoj sa. Mám ranné rokovanie.“ Otrie sa nosom o môj.   „Krásne voniaš,“ zamumlem a naťahujem sa, pretože moje údy sú po tých našich včerajších pozoruhodných výkonoch príjemne napäté a stuhnuté.   Ovíjam mu ruky okolo krku. „Nechoď.“   Nakláňa hlavu nabok a dvíha obočie. „Slečna Steelová – naozaj sa tu snažíte zdržovať muža od poctivej každodennej práce?“   Ospalo prikývnem a on sa na mňa usmeje. Tým svojím novým, plachým úsmevom.   „Hoci pôsobíte veľmi lákavo, musím ísť.“ Dáva mi bozk a postaví sa. Na sebe má naozaj skvele padnúci tmavomodrý oblek, bielu košeľu a kravatu v námorníckej modrej a pôsobí každučkým detailom ako výkonný riaditeľ… ako poriadne sexi výkonný riaditeľ.   „Neskôr, miláčik,“ utrúsi a je preč.   Pohľad na budík mi prezrádza, že už je sedem – musela som prespať jeho zvonenie. No, je čas vstávať.      V sprche dostávam úžasný nápad. Vymyslela som ďalší darček pre Christiana. Je veľmi ťažké kúpiť niečo pre človeka, ktorý má všetko. Môj hlavný darček už som mu dala a ešte mám tú druhú vecičku, ktorú som tiež kúpila v obchodíku so suvenírmi, ale tento darček bude v skutočnosti pre mňa. Keď vypínam sprchu, v duchu si radostne pomädlím ruky. Len to musím pripraviť.   V šatni si obliekam tmavozelené vypasované šaty s obdĺžnikovým výstrihom, celkom hlbokým. Ale hej, do práce to bude dobré.   A teraz ten Christianov darček. Začínam prehrabávať jeho zásuvky a snažím sa zistiť, kam dáva kravaty. V úplne spodnej zásuvke narážam na tie oprate roztrhané džínsy, na tie, ktoré nosí do herne, na tie, v ktorých vyzerá tak neodolateľne. Zľahka po nich prechádzam celou plochou dlane, sú príjemne mäkké.   Pod nimi nachádzam veľkú čiernu kartónovú škatuľu. Okamžite vzbudzuje môj záujem. Čo v nej asi bude? Pozerám sa na ňu a znova mám pocit, že mu strkám nos do súkromia. Napriek tomu ju odtiaľ vyberiem a zatrasiem ňou. Je ťažká, akoby v nej boli nejaké papiere alebo spisy. Nedokážem odolať, zdvíham vrchnák – a rýchlo ho zase priklopím späť. Dočerta – to sú fotografie z Červenej mučiarne. Šok ma núti dosadnúť na päty, pokúšam sa vygumovať ten obraz z mozgu. Prečo len som tú škatuľu otvárala? Prečo si ich necháva?   Zachvejem sa. Moje podvedomie na mňa zlostne gáni. To bolo pred tebou. Zabudni na ne.   Má pravdu. A ako vstávam, všimnem si, že kravaty visia na konci šatníkovej tyče. Rýchlo siahnem po moju obľúbenú.   Snažím sa sama seba presvedčiť o tom, že toto bolo pr. A. – pred Anou. Moje podvedomie súhlasne prikyvuje, ale aj tak sa vlečiem na raňajky do obývačky s tým najťažším srdcom. Pani Jonesová sa na mňa hrejivo usmieva, lenže vzápätí jej výraz vädne.   „Je všetko v poriadku, Ana?“ pýta sa láskavo.   „Iste,“ hlesnem duchom neprítomná.    „Máte kľúče od… ehm… herne?“   Na chvíľu sa prekvapene zarazí.   „No samozrejme.“ Odopína si z opaska malý zväzok kľúčov.    „Čo by ste si dali na raňajky, drahá?“ zisťuje a podáva mi tie kľúče.    „Stačí müsli. Hneď som späť.“   Cítim sa teraz ohľadom toho darčeka trochu viac neistá, ale za to môže objav tých fotografií. Nič sa nezmenilo, zašteká na mňa znova podvedomie a prepichne ma pohľadom spoza svojich polmesiačikových okuliarov. Tá fotka bola pikantná, vkladá sa do toho vnútorná bohyňa a ja sa na ňu v duchu zamračím. Jasné, to teda bola – pre mňa až priveľmi pikantná.   Čo ďalšie predo mnou ešte skrýva? V herni sa rýchlo preberám muzeálnym bielizníkom, beriem si, čo potrebujem, a zamknem za sebou dvere. To by tak ešte chýbalo, aby to tu objavil José!   Vraciam kľúče pani Jonesovej a sadám si, aby som do seba nahádzala raňajky, a cítim sa pritom čudne, pretože tu chýba Christian. Ten film mi stále beží pred očami. Zaujímalo by ma, kto na ňom bol. Možno Leila?      Cestou do práce sa dohadujem sama so sebou, či Christianovi povedať, alebo nepovedať, že som našla jeho fotografie. Nieee, vrieska podvedomie, ktoré má už zase tú tvár od Muncha. Musím uznať, že má pravdepodobne pravdu.   Len čo si sadnem za stôl, ozve sa môj BlackBerry.         Od: Christian Grey Predmet: Miesta Dátum: 17.6.2011, 08:59 Komu: Anastasia SteelováSpočítal som, že nám chýba pokryť minimálne tridsať ďalších miest. Teším sa na každučké jedno z nich. Potom tu ešte máme podlahy a steny – a nesmieme zabudnúť ani na balkón. A potom je tu ešte moja kancelária… Chýbaš mi… x      Christian GreyFalický výkonný riaditeľ Grey Enterprises Holdings, s. r. o.Jeho e-mail ma núti sa usmievať a všetky moje predchádzajúce pochybnosti sa pod jeho vplyvom rozplývajú. Som to predsa ja, koho teraz Christian chce, a v hlave sa mi mihajú spomienky na naše sexkapády z minulej noci… výťah, hala, posteľ. Áno, slovo falický ho celkom vystihuje. Mimovoľne začnem premýšľať nad tým, aký ekvivalent by pre to bol v ženskom rode.         Od: Anastasia SteelováPredmet: Kam sa stratila romantika?Dátum: 17.6.2011, 09:03 Komu: Christian Grey   Pán Grey,ste trochu jednostranne zameraný.Chýbal si mi pri raňajkách.Ale pani Jonesová bola veľmi ochotná.A x      Od: Christian Grey Predmet: Tak teraz si ma zaujala Dátum: 17.6.2011, 09:07 Komu: Anastasia Steelová   V čom bola pani Jonesová ochotná? Čo máte za lubom, slečna Steelová?Christian GreyZvedavý výkonný riaditeľ Grey Enterprises Holdings, s. r. o.            Žeby niečo tušil?         Od: Anastasia Steelová Predmet: Ťukám si na nos Dátum: 17.6.2011, 09:10 Komu: Christian GreyTrpezlivosť ruže prináša.Musím pracovať… nechaj ma na pokoji.Milujem Ťa.A x      Od: Christian Grey Predmet: Frustrovaný Dátum: 17.6.2011, 09:12 Komu: Anastasia Steelová   Nenávidím, keď predo mnou niečo tajíš.      Christian GreyVýkonný riaditeľ Grey Enterprises Holdings, s. r. o.         Pozerám na drobný displej na BlackBerry. Tá skrytá naliehavosť obsiahnutá v jeho maile ma prekvapila. Prečo sa tak cíti? Ja pred ním predsa neschovávam eroticky ladené zábery svojich ex.         Od: Anastasia Steelová Predmet: Vychutnávam si Ťa Dátum: 17.6.2011, 09:14 Komu: Christian Grey   Je to niečo k Tvojim narodeninám. Ďalšie prekvapenie.Nebuď taký nedotklivec. A x            Neodpovedá hneď a navyše ma volajú na poradu, takže už sa tým ďalej nemôžem zaoberať.   Keď sa znovu pozriem do BlackBerry, na moje zdesenie zisťujem, že sú už štyri popoludní. Kam sa ten deň podel?! Od Christiana stále nič. Rozhodnem sa, že mu pošlem ďalší e-mail.         Od: Anastasia Steelová Predmet: Ahoj Dátum: 17.6.2011, 16:03 Komu: Christian Grey   Ty sa so mnou nebavíš?Nezabudni, že idem na pohárik s Josém a že u nás dnes prespí.Prosím, ešte si rozmysli, či sa k nám nepripojíš.A x      Neodpisuje a ja pociťujem záchvev znepokojenia. Dúfam, že je v poriadku. Volám mu na mobil a som presmerovaná do hlasovej schránky. Jeho ohlásenie je stručné a vyslovené tým najprísnejším tónom: „Grey, zanechajte správu.“   „Ahoj… ehm… to som ja. Ana. Si v poriadku? Zavolaj mi,“ vykoktám odkaz. Ešte nikdy som mu žiadny nechávať nemusela. Keď položím, som celá červená. No jasné, že bude vedieť, že si to bola ty, ty trdlo! Moje podvedomie na mňa prevracia oči. Som v pokušení zavolať tej jeho sekretárke, Andrei, ale nakoniec si hovorím, že to už by bolo asi nevhodné. Zdráhavo sa vraciam k svojej práci.      Nečakane sa mi rozdrnčí mobil a mne poskočí srdce. Christian! Ale nie – je to Kate, moja najlepšia kamarátka. Konečne!   „Ana!“ zakričí odkiaľkoľvek, kde sa teraz nachádza.   „Kate! Už si sa vrátila? Chýbala si mi.“   „Aj ty mne. Musím ti toho toľko porozprávať! Sme na Sea-Tac – ja a môj chlap,“ zachichoce sa, akoby to ani nebola ona.   „Super. Ja mám tiež veľa noviniek.“   „Takže sa uvidíme doma?“   „Ideme sa niekam napiť s Josém. Poď s nami.“   „José je tu? No jasné! Napíš mi, kde budete.“   „Tak dobre,“ rozžiarim sa. Moja najlepšia kamarátka je doma! Po takom čase!   „A inak sa máš dobre, Ana?“   „Hej, v pohode.“   „Stále s Christianom?“   „Áno.“   „Dobre. Tak neskôr!“   To azda nie je pravda, už to hovorí aj ona. Elliotov vplyv je bezbrehý. „Áno – neskôr, miláčik,“ zavtipkujem a ona položí. Kate je naspäť. Ako jej len poviem, čo sa tu všetko zomlelo? Mala by som si to spísať, aby som na nič nezabudla.      O hodinu neskôr mi zvoní pevná linka. Žeby Christian? Nie, tentoraz je to Claire.   „Mala by si vidieť toho chalana, čo sa na teba vypytuje na recepcii. Ako to robíš, že poznáš samých sexi chlapov, Ana?“   To bude José. Mrknem na hodiny – je o päť minút šesť. Zmocňuje sa ma ľahké vzrušenie – nevidela som ho už celé veky.   „Ana! Vyzeráš skvele. Tak nejako dospelejšie,“ škerí sa na mňa.   No, bože… toľko kriku pre pekné šaty!   Zovrie ma ako vo zveráku. „A asi si aj vyrástla,“ poznamenáva užasnuto.   „To bude tými topánkami, José. Ty tiež nevyzeráš zle.“   Má džínsy, čierne tričko a čierno-bielu flanelovú kockovanú košeľu.   „Len si vezmem veci a môžeme vyraziť.“   „Dobre. Počkám tu.“      Zdvíham dva rolling rocky z preplneného baru a mierim späť k miestu, kde sedí José.   „Takže sa ti páči, kde Christian býva?“   „Áno. Vnútri som teda nebol. Len som doviezol tie fotky k služobnému výťahu. Hore ich zobral nejaký chlapík, čo sa volá Taylor. Ale vyzerá to na slušné bývanie.“   „To aj je. Mal by si to vidieť zvnútra.“   „Nemôžem sa dočkať. Tak na zdravie, Ana. Ten Seattle ti naozaj prospieva.“   Kým ma zalieva červeň, pripíjam si. To Christian mi prospieva. „Na zdravie. A teraz mi porozprávaj o výstave a ako vlastne dopadla.“   Celý sa rozžiari a začína rozprávať. Okrem troch fotografií predal všetky, čo pokrylo jeho študentské pôžičky a ešte mu zostalo niečo na útratu.   „A ešte si ma vybrali, aby som urobil nejaké krajinky pre portlandský úrad cestovného ruchu. To zízaš, čo?“ uzatvára pyšne.   „Teda, José – to je paráda. A nebude ti to kolidovať so školou?“ mračím sa naňho.   „Nie. Teraz, keď ste vy dve už preč a tiež ďalší traja chlapci, s ktorými som chodil flámovať, mám akosi viac času.“   „Žiadna horúca cica, ktorá by ťa zamestnávala? Keď som ťa videla naposledy, viselo ti pol tucta dievčat na každom slove,“ významne dvíham obočie.   „Ako ti to mohlo napadnúť, Ana? Žiadna z nich pre mňa nebola dosť dobrá,“ vyťahuje sa.   „No jasné. José Rodriguez, lámač dievčenských sŕdc,“ rozosmejem sa.   „Náhodou, mám svoje chvíľky, Steelová.“ Zatvári sa naozaj urazene a ja sa chytám za nos.   „Jasné, že máš,“ chlácholím ho.   „A ako sa má Grey?“ pýta sa a jeho tón sa pritom mení, stáva sa chladnejším.   „Je v pohode. Obaja sme v pohode,“ zamumlem.    „Takže je to vážne, vravíš?“   „Áno. Vážne.“   „A nie je pre teba veľmi starý?“   „Ale, José. Veď vieš, čo tvrdí moja mama – že už som sa stará narodila.“   José skriví pery v kyslom úškľabku. „A tá sa vlastne má ako?“   A ako lusknutím prstov sa ocitáme späť v bezpečných vodách. „Ana!“ ozýva sa za mnou.   Keď sa zvrtnem, zbadám Kate s Ethanom. Ona vyzerá úchvatne: je dozlatista opálená, má slnkom melírované vlasy, žiarivo biely úsmev a luxusnú postavičku, navlečenú do bieleho tielka a vypasovaných bielych džínsov. Všetky pohľady sa teraz otáčajú k nej a ja vyskočím zo svojho miesta, aby som ju vrúcne objala. Teda, ako mi len chýbala!   Odtŕha ma od seba, drží si ma na dĺžku paží a dôkladne si ma prezerá. A ja sa pod jej intenzívnym pohľadom červenám.   „Ty si schudla. A dosť veľa. A vyzeráš inak. Dospelejšie. Čo sa to tu dialo?“ Vyzvedá ako nejaká starostlivá panovačná kvočka. „Tie šaty sa mi páčia. Pristanú ti.“   „Kým si tu nebola, stalo sa toho veľa. Všetko ti poviem potom, až budeme osamote.“ Práve teraz nie som na inkvizíciu Katherine Kavanaghovej zvedavá. Podozrievavo si ma premeriava.   „Si v poriadku?“ pýta sa už miernejšie.   „Samozrejme,“ uisťujem ju s úsmevom. Aj keď by som bola šťastnejšia, keby som vedela, kde je Christian. „Super.“   „Čau, Ethan,“ usmievam sa naňho a on ma letmo objíma.   „Čau, Ana,“ šepká mi pritom do ucha.   José ho prepaľuje pohľadom.   „Ako bolo na obede s Miou?“ pýtam sa Ethana.   „Zaujímavo,“ odvetí tajomne.   No toto!   „Ethan – už sa poznáš s Josém?“   „Raz sme mali tú česť,“ zahundre José, a zatiaľ čo si podávajú ruky, prevŕtava sa Ethanovi očami do hlavy.   „Áno, u Kate vo Vancouveri,“ súhlasí Ethan a prívetivo sa na Josého usmeje.    „Tak – kto si tu dá drink?“      Odchádzam na toaletu. Odtiaľ posielam Christianovi správu, kde sme. Možno sa k nám pripojí. Nemám od neho žiadne zmeškané hovory ani e-maily. Toto sa naňho nepodobá.   „Čo je, Ana?“ skúma ma José, keď sa vraciam k stolu.   „Nemôžem sa dovolať Christianovi. Dúfam, že je v poriadku.“   „Určite áno. Dáš si ešte pivko?“   „Dobre.“   Kate sa nakláňa cez stôl. „Ethan mi tvrdí, že v našom byte bola nejaká šialená bývalá so zbraňou v ruke.“   „No… to bola,“ ospravedlňujúco krčím plecami. Doparoma – to musíme riešiť práve teraz?   „Ana – čo sa to tu, dočerta, deje?“ Kate sa zrazu zarazí a vyťahuje svoj mobil.   „Čau, miláčik,“ zašvitorí. Miláčik?! Zamračí sa a strelí po mne očami. „Jasné,“ hovorí do telefónu a obracia sa na mňa.   „To je Elliot… chce s tebou hovoriť.“   „Ana?“ Elliotov hlas je priškrtený a tichý a mne sa v neblahej predtuche ježia chĺpky na zátylku.   „Čo sa deje?“   „Ide o Christiana. Nevrátil sa z Portlandu.“   „Čože? Ako to myslíš?“   „Jeho vrtuľník je nezvestný.“   „Charlie Tango?!“ zašepkám a tým sa pripravím o posledné zvyšky vzduchu. „To nie!“   
Kapitola 19               Fascinovane pozerám do plameňov v kozube Christianovho bytu. Vlnia sa, tancujú a žiaria jasnooranžovým svitom s kobaltovomodrými špičkami. A napriek žiaru, ktorý z ohňa sála, aj deke, ktorú mám ovinutú okolo pliec, je mi zima. Som zmrznutá ako cencúľ.   Vnímam okolo seba tlmené hlasy, množstvo tlmených hlasov. Ale vystupujú akoby z diaľky, len vzdialený bzukot. Slovám nerozumiem. Všetko, čo počujem a na čo sa dokážem sústrediť, je tichý sykot plynu v ohni.   V myšlienkach sa vraciam naspäť k tomu domu, ktorý sme včera navštívili, k jeho veľkým kozubom. Ku skutočným ohniskám určeným na kúrenie drevom. Ako rada by som sa s Christianom pomilovala pri skutočnom ohni! Rada by som sa s ním pomilovala aj pri tomto ohni. Áno, to by bolo fajn. Niet pochýb o tom, že by z toho urobil zapamätaniasihodnú udalosť, čo napokon urobil z každého nášho milovania – v duchu si mimovoľne odfrknem – dokonca aj z tých, keď sme spolu len súložili. Áno, aj to všetko bolo nezabudnuteľné. Tak kde je?   Plamene sa vlnia a trepocú, väznia ma vo svojom zajatí, udržujú ma v meravom stave. Sústredím sa iba na ich spaľujúcu žiarivú krásu. Sú čarovné.   „Anastasia, to ty si ma očarila.“   To povedal, keď so mnou vtedy spal v mojej posteli. Ach, nie…   Ovíjam si ruky okolo tela. Celý svet sa mi rúca pred očami a realita krváca priamo do môjho vedomia. Zvnútra ma pohlcuje plazivá ničota. Charlie Tango je nezvestný.   „Tu máte, Ana,“ oslovuje ma pani Jonesová. Jej hlas ma vracia naspäť do miestnosti, do prítomnosti, do utrpenia. Podáva mi šálku čaju. Vďačne si ho beriem aj s tanierikom a ich vzájomné zadrnčanie prezrádza, ako sa mi trasú ruky.   „Ďakujem,“ zašepkám, hlas mám roztrasený od zadržiavaných sĺz a od tej obrovskej zátky, čo mi upchala krk.   Krížom oproti mne, na tom ešte-väčšom-ako-veľkom gauči v tvare písmena U sedí Mia a drží sa za ruku s Grace. Obe sa na mňa pozerajú a v ich krásnych tvárach sa odráža bolesť a úzkosť. Grace akoby zostarla – matka, ktorá trpne o svojho syna. Mdlo a otupené na ne zažmurkám. Nedokážem im poskytnúť povzbudzujúci úsmev ani slzy – nemám nič, len otupenosť a rozrastajúcu sa prázdnotu. Obraciam zrak k Elliotovi, Josému a Ethanovi, ktorí stoja okolo raňajkového baru, tvária sa smrteľne vážne a potichu sa spolu rozprávajú. Tlmenými hlasmi o niečom diskutujú. Za nimi sa pani Jonesová pokúša zamestnať nejakou prácou v kuchyni.   Kate je vedľa pri televízii a sleduje lokálne správy. V pozadí počujem nezreteľné zvuky vychádzajúce z veľkoplošnej plazmy. Ja už sa na tú reportáž pozerať nedokážem. CHRISTIAN GREY JE NEZVESTNÝ – jeho krásna tvár je cez celú obrazovku.   Úplne mimo mi zišlo na um, že som v tejto izbe ešte nevidela toľko ľudí pohromade – a napriek tomu z nich nesmierna veľkosť tejto miestnosti robí trpaslíkov. Len malé ostrovčeky stratených vystrašených duší v domove môjho Tieňa. Čo by si asi pomyslel, keby ich tu všetkých videl?   Taylor s Carrickom sú niekde bokom a rokujú s úradmi, ktoré nás priebežne kŕmia informáciami. Lenže všetky sú bezcenné. Faktom zostáva, že Christian zmizol. Už to bude osem hodín. Nezostala po ňom ani stopa, nezanechal žiadnu správu. Pátranie už odvolali, aspoň pokiaľ viem. Skrátka, je priveľká tma. A my ani len netušíme, kde je. Mohol by byť zranený, zoslabnutý, alebo horšie… Nie!   Posielam ďalšiu tichú modlitbu k Bohu. Prosím, nech je Christian v poriadku. Prosím, nech je Christian v poriadku. V duchu si to opakujem stále dookola, svoju mantru, svoje záchranné lano, niečo konkrétne, čoho sa môžem držať v tomto mori beznádeje. Na najhoršie odmietam čo i len pomyslieť. Nie, do toho sa neponorím. Ešte stále je nádej.   „Ty si moje záchranné lano.“   V hlave ma prenasledujú Christianove slová. Je to tak, nádej umiera posledná. Nesmiem prepadať zúfalstvu. A ďalšie jeho slová mi znejú v pamäti ako ozvena:   „Odteraz som neústupčivo zástancom okamžitého potešenia. Carpe Diem, Ana.“   Prečo len som nechytila tú príležitosť za pačesy?   „Robím to preto, lebo som konečne stretol niekoho, s kým chcem stráviť zvyšok života.“   Pevne zatváram oči, v duchu sa modlím a nepatrne sa pritom hojdám. Prosím, predsa nebude zvyšok jeho života taký krátky. Prosím, prosím. Nemali sme dosť času… potrebujeme ho viac. Za posledných pár týždňov sme toho toľko dokázali, prešli sme taký kus cesty. Teraz sa to nemôže skončiť. Spomínam na všetky naše krehké chvíľky: rúž, keď sa so mnou v hoteli Olympie prvýkrát naozaj miloval, keď predo mnou kľačal na kolenách a vydával sa mi na milosť, keď som sa ho konečne dotýkala.   „Som stále rovnaký, Ana. Milujem ťa a potrebujem. Dotýkaj sa ma. Prosím.“   Bože, ako ho ľúbim. Bez neho zo mňa nezostane nič, len tieň – tieň, ktorý pohltí všetko svetlo. Nie, nie, nie… môj úbohý Christian.   „Toto som ja, Ana. Toto všetko… a som celý len tvoj. Čo ešte musím urobiť, aby si to pochopila? Aby si chápala, že ťa chcem – akýmkoľvek spôsobom, ktorým ťa môžem mať. Že ťa ľúbim.“   A ja ľúbim teba, Tieň môj.   Otváram oči a znovu neprítomne pozerám do ohňa, v hlave sa mi mihajú spomienky na naše spoločné chvíle: na jeho chlapčenské nadšenie, keď sme sa plavili a keď sme boli plachtiť… na jeho kultivovaný sofistikovaný a pekelne horúci vzhľad na maškarnom plese… na tanec, ó, áno, ako sme tancovali tu v byte na Sinatru, vznášali sa spolu po tejto izbe… a včera – tá jeho tichá horúca nádej, v tom dome, s tým prepychovým výhľadom.   „Znesiem ti k nohám celý svet, Anastasia. Chcem ťa, tvoje telo aj tvoju dušu, navždy.“   Ach, prosím, nech je v poriadku. Nemôže byť mŕtvy. Je stredom môjho vesmíru.   Z hrdla sa mi mimovoľne derie vzlyk a ja si tlačím dlaň na ústa. Nie. Musím byť silná.   Zrazu sa vedľa mňa ocitá José, alebo už tu nejakú chvíľu je? Nemám potuchy.   „Nechcela by si zavolať mame alebo otcovi?“ navrhuje mi upokojujúco.   To nie! Zavrtím hlavou a stlačím mu ruku. Hovoriť nemôžem, viem, že by som sa zosypala, keby som to skúsila. Lenže teplo ani jemné zovretie jeho dlane mi útechu neposkytujú.   Ach, mami. Len na ňu pomyslím, roztrasie sa mi brada. Mala by som jej zavolať? Nie. Jej reakciu by som neuniesla. Možno Rayovi, ten dokáže udržať emócie na uzde – nikdy ich nedáva najavo, ani keď mariňáci prehrávajú.   Grace vstáva, pristupuje ku chalanom a vytrháva ma tým z môjho zamyslenia. To bolo zatiaľ najdlhšie, čo som ju videla pokojne sedieť. Prichádza Mia, aby si ku mne prisadla, a chytá ma za druhú ruku.   „On sa vráti,“ utvrdzuje ma. Jej hlas je spočiatku rozhodný, ale na poslednom slove sa mierne zatrasie. Oči má doširoka roztvorené a začervenané, tvár bledú a poznačenú nedostatkom spánku.   Pozriem na Ethana, ktorý sleduje Miu, a Elliota, ten objíma Grace. Kontrolujem hodiny. Jedenásť preč, blíži sa polnoc. Sakramentsky čas! S každou ďalšou hodinou sa ničota v mojom vnútri rozpína viac a viac, pohlcuje ma a dusí. A niekde v kútiku duše viem, že sa pripravujem na najhoršie. Zatváram viečka a posielam hore ďalšiu modlitbu, pevne pri nej zvieram tak Miinu, ako aj Josého ruku.   Otváram oči a znovu sa zahľadím do plameňov. Pred sebou vidím Christianov plachý úsmev – zo všetkých jeho výrazov môj najmilší, záblesk skutočného Christiana, môjho skutočného Christiana. Ukrýva v sebe toľko osobností: maniaka posadnutého kontrolou, výkonného riaditeľa, fanatického prenasledovateľa, sexuálneho boha, dominanta a zároveň aj malého chlapca a jeho hračky. Usmejem sa. Jeho auto, loď, lietadlo… Charlie Tango… nie… nie… môj stratený chlapec, práve teraz skutočne stratený. Úsmev sa vytráca a nahrádza ho bolesť. Vybavujem si, ako sme boli v sprche a ja som z neho zmývala zvyšky rúžu.   „Ja nie som nič, Anastasia. Len prázdna schránka. Nemám srdce.“ Hrča v mojom krku sa zväčšuje. Ach, Christian, máš, ty máš srdce a je celé moje. A chcem ho opatrovať už naveky. Aj keď je taký komplikovaný, milujem ho. Vždy ho budem milovať. Nikdy tu nebude nikto iný. Nikdy.   Spomínam si, ako som sedela v Starbuckse a zvažovala Christianove za a proti. A všetky jeho proti, dokonca aj tie fotografie, čo som našla ráno, to všetko sa teraz rozpadá na bezvýznamný prach. Záleží iba na tom, aby sa vrátil. Ach, bože, vráť mi ho, prosím, nech je v poriadku. Pôjdem do kostola. Urobím čokoľvek. Ak ho dostanem späť, už tú príležitosť nezahodím. A znova počujem Christianov hlas: „Carpe Diem, Ana.“   Bezvýrazné sledujem plamene ohňa, ako sa vzájomne olizujú, krútia a jasne žiaria. A potom sa zrazu ozýva Gracin výkrik a všetko sa začína odvíjať ako v spomalenom filme.   „Christian!“   Obraciam hlavu práve včas, aby som zazrela Grace, ako sa rúti cez celú miestnosť z miesta, na ktorom doteraz nepokojne chodila, niekam za môj chrbát. A tam, vo vstupe do veľkej izby, stojí omráčený Christian. Len v košeli a nohaviciach. Modré sako, topánky a ponožky drží v ruke. Vyzerá unavený, pokrčený, a napriek tomu nadmieru krásny.   Panebože… Christian! On žije. Bez slova naňho hľadím a snažím sa prísť na to, či sa mi to len sníva, alebo či je skutočne tu.   Jeho výraz svedčí o tom, že je úplne vyvedený z miery. Púšťa sako aj to ostatné práve včas, aby zachytil Grace, ktorá sa mu vrhá okolo krku a prudko ho bozkáva na líca.   „Mami?“ Zíza na ňu v dokonalom zmätení.   „Myslela som, že už ťa nikdy neuvidím,“ šepká Grace, čím vyjadruje pocity nás všetkých.   „Som tu, mami.“ V jeho hlase je jasne citeľný údiv.   „Skoro som tu umrela,“ hlesne Grace sotva počuteľné a tým opäť formuluje moje vlastné myšlienky. Trhavo sa nadýchne a vzlykne, neschopná ďalej zadržiavať slzy. Christian sťahuje obočie, je v šoku, alebo sa cíti nesvoj – to nedokážem rozoznať. Uplynie zlomok sekundy a on si ju privinie do náručia a pevne ju k sebe tlačí.   „Ach, Christian!“ zavzlyká Grace. Chytá ho okolo pása a zmáča mu košeľu priamo na hrudi, pričom odhadzuje všetku svoju zdržanlivosť. A Christian to vôbec nerieši. Jednoducho ju drží, ľahko kolíše a utešuje. Do očí sa mi hrnú horúce slzy.   Z haly sa ozýva Carrickov výkrik: „Žije! Doparoma – ty už si tu!“ Prirúti sa k nim s mobilom v ruke a zviera ich obidvoch naraz, od úľavy zatvára oči.   „Oci?“   Mia za mnou niečo nezrozumiteľne zakvičí, vyskočí na nohy a letí, aby sa pripojila k svojim rodičom, a objíma ich všetkých.   Mne konečne začínajú stekať slzy po lícach. On je tu, je živý a zdravý. Lenže sa nedokážem pohnúť.   Carrick sa odťahuje ako prvý, otiera si oči a potľapkáva Christiana po pleci. Mia sa tiež púšťa a Grace o krok ustupuje.   „Prepáč,“ zamumle ku Christianovi.   „Prosím ťa, mami – to je v poriadku,“ upokojuje ju Christian, ktorý ešte stále nevyšiel z údivu.   „Kde si bol? Čo sa stalo?“ vypytuje sa trhane Grace a skladá si hlavu do dlaní.   „Mami…“ zašepká Christian. Znovu si ju priťahuje do náručia a bozkáva ju na temeno hlavy. „Som tu. Som v pohode. Len mi tá cesta z Portlandu trvala celú večnosť. Čo je to tu za uvítací výbor?“ Dvíha hlavu a rozhliada sa po izbe, až sa jeho oči stretnú s mojimi.   Párkrát zažmurká a šľahne pohľadom po Josém, ktorý mi vzápätí púšťa ruku. Christian nepatrne zomkne pery. Hltám ho pohľadom a cítim, ako sa ma zmocňuje úľava a vyčerpanie i obrovské šťastie. Len tie slzy stále nechcú prestať tiecť. Christian upiera svoju pozornosť späť ku Grace.   „Mami, som v poriadku. Čo sa deje?“ pýta sa jej chlácholivo.   A ona mu chytí hlavu do dlaní.   „Christian, bol si nezvestný. Tvoj letový plán – nevrátil si sa do Seattlu. Prečo si sa nám neozval?“   Christianovi prekvapením vyletí obočie. „Netušil som, že mi to bude trvať tak dlho.“   „Prečo si nezavolal?“   „Vybil sa mi mobil.“   „Tak prečo si sa niekde nezastavil… nezavolal na účet volaného?“   „Mami – to je na dlhšie rozprávanie.“   „Christian! Toto mi už nikdy nerob! Rozumieš?“ napoly na neho zakričí.   „Rozumiem, mami.“ Palcom jej otiera slzy a ešte raz ju zovrie do náručia.   Keď sa Grace spamätá, púšťa ju, aby objal Miu.   A tá ho celou silou udrie do pŕs. „Ty si nás teda vydesil!“ obviňuje ho a tiež sa rozplače.   „Veď už som tu, prekristapána,“ brble Christian.   Keď sa k nim pridá Elliot, Christian odovzdáva Miu Carrickovi, ktorý už má jednu ruku ovinutú okolo svojej ženy. Teraz si tou druhou priťahuje aj dcéru. Elliot zovrie Christiana v krátkom objatí, čím ho zreteľne vykoľají, a tvrdo ho buchne do chrbta.   „Je skvelé ťa zasa vidieť,“ zahlaholí, ale tak trochu roztrasene, pretože sa snaží skryť dojatie.   Cez slzy, čo sa mi neustále rinú z očí, to všetko vidím. Vidím, ako sa veľká izba topí v bezpodmienečnej láske. Christian má svoj vlastný oceán plný bezpodmienečnej lásky, len ju nikdy predtým neprijal, a dokonca ani teraz si s ňou nevie rady.   Len sa rozhliadni, Christian, všetci títo ľudia ťa majú radi! Možno tomu konečne začneš veriť.   Kate teraz stojí za mnou – musela sa už vrátiť od televízie – a zľahka ma hladí po vlasoch.   „Naozaj je tu, Ana,“ upokojuje ma ticho.   „Teraz by som rád pozdravil svoje dievča,“ ospravedlňuje sa Christian rodičom. Obaja s úsmevom kývnu a ustupujú mu z cesty.   A potom už kráča mojím smerom, sivé oči má hrejivé, aj keď sú unavené a ešte stále prekvapené. Niekde hlboko v sebe vydolujem silu skľúčene sa postaviť na nohy a zavŕtať sa do jeho otvorenej náruče.   „Christian!“ zavzlykám.   „Ššš,“ tíši ma a tlačí k sebe, tvár zaborenú do mojich vlasov a zhlboka v nich vdychuje. Zdvíham k nemu uplakanú tvár a on ma až príliš krátko pobozká.   „Ahoj,“ vydýchne.   „Ahoj,“ odpovedám šeptom. Hrozne ma škriabe v krku.   „Hádam som ti nechýbal?“   „Tak trochu.“   Usmeje sa. „To vidím.“ Jemným dotykom ruky mi zotiera slzy, ktoré sa mi odmietajú prestať rinúť po lícach.   „Myslela som… myslela som…“ dobre že nekoktám.   „Ja viem. No tak… už som tu. Je mi to ľúto. Neskôr,“ zahundre a znova ma letmo pobozká.   „Si celý?“ Vyvlečiem sa mu z náručia a skusmo mu kladiem ruky na hruď, paže, boky – len aby som toho hrejivého, energického, zmyselného muža cítila pod prstami, aby som sa ubezpečila, že skutočne stojí rovno tu, predo mnou. Je naspäť. Drží, ani sa nepohne. Len ma zarazene sleduje.   „Som v poriadku. Už nikam nejdem.“   „Ach, vďakabohu.“ Chytám ho okolo pása a on ma ešte raz zviera v objatí. „Nie si hladný? Nepotrebuješ sa niečoho napiť?“   „To by som rád.“   Snažím sa odstúpiť, aby som mu niečo zohnala, ale on ma nepúšťa. Sťahuje si ma späť pod jednu ruku a druhou sa natiahne smerom k Josému.   „Pán Grey,“ zdraví ho José zdvorilo.   Christian si odfrkne. „Christian, prosím,“ opravuje ho.   „Christian, vitaj späť. Som rád, že si v pohode, a… ehm – vďaka za nocľah.“   „Žiadny problém.“ Christian si ho premeriava ľahko prižmúrenými očami, ale je z toho vyrušený pani Jonesovou, ktorá sa náhle zjavuje po jeho boku. Až teraz si uvedomujem, že nie je taká nažehlená ako zvyčajne. Predtým som si to vôbec nevšimla. Má rozpustené vlasy a na sebe pohodlné sivé legínsy a veľké sivé tričko, na ktorého prednej strane sa skvie nápis WSU Cougars. Vyzerá o pekných pár rokov mladšie.   „Môžem vám niečo ponúknuť, pán Grey?“ Utiera si oči vreckovkou.   Christian sa na ňu vľúdne usmeje.   „Dal by som si pivo, Gail – Budvar. A niečo na zahryznutie.“   „Ja ti to prinesiem,“ vyhŕknem. Chcela by som preňho niečo urobiť.   „Nie. Nechoď preč,“ žiada ma milo a ešte pevnejšie si ma pritúli.   Pridávajú sa k nám členovia jeho rodiny, aj Ethan s Kate. S Ethanom si podáva ruku a Kate dáva rýchly bozk na tvár. Pani Jonesová sa vracia s fľašou piva a pohárom. Christian si berie fľašu, ale na ponúknutý pohár zavrtí hlavou. Gail ho s úsmevom odnáša do kuchyne.   „Prekvapuje ma, že nechceš niečo ostrejšie,“ poznamenáva Elliot. „Tak čo sa ti, doparoma, stalo? Viem to až do momentu, keď mi otec volal, že je chopper nezvestný.“   „Elliot!“ napomína ho Grace.   „Vrtuľník,“ opravuje ho výhražne Christian. Elliot sa zazubí, predpokladám, že ide o nejaký rodinný vtip.   „Poďte sa posadiť, všetko vám poviem.“ Christian ma vedie k pohovke a všetci si sadáme. Oči všetkých teraz spočívajú na Christianovi. Ten si poriadne odpije z piva, všimne si Taylora, ktorý postáva na prahu izby, a kývne naňho. Taylor mu to odpláca.   „Vaša dcéra?“   „Už je jej fajn. Planý poplach, pán Grey.“   „To je dobre,“ usmeje sa Christian.   Dcéra? Čo sa dialo s Taylorovou dcérou?   „Teší ma, že ste späť. Bude to všetko?“   „Ešte musíme vyzdvihnúť vrtuľník.“   Taylor prikyvuje. „Hneď? Alebo to bude stačiť až ráno?“   „Až ráno, povedal by som.“   „Výborne, pán Grey. Budete ešte niečo potrebovať?“   Christian zavrtí hlavou a pozdvihne jeho smerom fľašu. Taylor ho obdarí jedným zo svojich zriedkavých úsmevov – mám dojem, že sa usmieva ešte zriedkavejšie ako Christian – a odchádza, pravdepodobne do svojej kancelárie alebo hore do svojej izby.   „Tak čo sa stalo, Christian?“ vyzvedá Carrick.   A tak sa Christian púšťa do rozprávania. Jeho najbližšia spolupracovníčka Ros a on leteli v Charlie Tangu na Washingtonskú štátnu do Vancouveru, aby tam vyriešili nejaké problémy s grantom. Ťažko ho stíham sledovať, som ako v mrákotách. Len ho držím za ruku a pozerám na jeho starostlivo udržiavané nechty na jeho dlhých prstoch, na vrásky na jeho hánkach, na náramkové hodinky – Omega s tromi malými ciferníkmi. Ako rozpráva ďalej, prezerám si jeho prekrásny profil.   „Ros ešte nikdy nevidela horu svätej Heleny, takže sme to po ceste späť, na oslavu, vzali okolo nej. Začul som, že minulý týždeň zrušili dočasné letové obmedzenia, tak som sa tam aj ja chcel pozrieť. No, nakoniec to bolo naše šťastie. Leteli sme totiž nízko, možno tak šesťdesiat metrov nad zemou, keď začal kontrolný panel šalieť. Horel nám chvost – nemal som inú možnosť ako všetko povypínať a pristáť.“ Pri tej spomienke zakrúti hlavou. „Posadil som to pri Silver Lake, dostal von Ros a nejako to zvládol uhasiť.“   „Takže oheň? Na oboch motoroch?!“ desí sa Carrick.   „Hej.“   „Dočerta! A ja som bol presvedčený, že…“   „Ja viem,“ skáče mu do reči Christian. „Bolo veľké šťastie, že sme boli tak nízko,“ zašomre. Až sa zachvejem. Púšťa mi ruku a chytí ma okolo ramien.   „Je ti zima?“ pýta sa. Zavrtím hlavou.   „Ako sa ti podarilo uhasiť oheň?“ zaujíma sa Kate s inštinktmi Carly Bernsteinovej v pozore. Kriste, tá niekedy znie tak stroho.   „Predsa hasiacim prístrojom. Musíme ich mať na palube – zo zákona,“ odbije ju Christian.   Hlavou mi preblesne veta, ktorú predniesol teraz nedávno. „Každý deň ďakujem Božej prozreteľnosti, že si na to interview prišla ty, a nie Katherine Kavanaghová.“   „A prečo si nezavolal, alebo nepoužil vysielačku?“ čuduje sa Grace.   Christian zakrúti hlavou. „S vypnutou elektronikou sme žiadnu nemali. A kvôli hrozbe požiaru som nechcel riskovať a znova to zapínať. Na BlackBerry mi ešte fungovala GPS-ka, tak som bol schopný doviesť nás k najbližšej ceste. Trmácali sme sa k nej hodiny. Ros mala podpätky.“ Nesúhlasne sa zaškerí. „Nemali sme signál. V Gifforde nie je pokrytie. Rosina batéria sa vybila ako prvá a moja sa vybila cestou.“   Pre boha živého! Od strachu doslova zmeraviem a Christian si ma posadí na kolená.   „A ako ste sa teda dostali naspäť do Seattlu?“ dožaduje sa vysvetlenia Grace a nepatrne pritom zažmurká, nepochybne vďaka pohľadu na nás dvoch. Samozrejme, že sa červenám.   „Stopovali sme a dali dohromady všetky naše peniaze. Vybrali sme medzi sebou šesťsto dolárov a chceli niekoho podplatiť, aby nás zviezol, ale zastavil nám vodič jedného nákladiaka a ponúkol sa, že nás vezme až domov. Peniaze odmietol, a dokonca sa s nami podelil o obed.“ Neveriacky nad tým zakrúti hlavou. „Lenže to trvalo celú večnosť. Nemal ani mobil – zvláštne, ale je to tak. Nenapadlo mi, že…“ zarazí sa a preletí pohľadom po svojej rodine.   „Že by sme sa mohli strachovať?“ zasmeje sa hystericky Grace. „Christian!“ zahučí naňho. „Mohli sme sa tu zblázniť!“   „Bol si hlavným hrdinom dňa, braček.“   Christian prevráti oči. „No, to mi došlo vo chvíli, keď som dorazil na tento večierok a videl tú bandu fotografov vonku. Mami, je mi to ľúto – mal som mu povedať, aby zastavil, a zavolať vám. Lenže ja som už chcel byť doma.“ Kútikom oka strelí po Josém.   Aha, tak preto. Ponáhľal sa preto, že tu má spať José. Zamračím sa. Panebože – stále má strach.   Grace zavrtí hlavou. „Som rada, že si sa vrátil celý, zlatko.“   Začínam sa uvoľňovať, opieram si hlavu Christianovi o hruď. Vonia čerstvým vzduchom, čistým potom, sprchovacím gélom a sám sebou. Tá najkrajšia kombinácia na celom svete. Po lícach sa mi znova začínajú kotúľať slzy, slzy vďaky.   „Obidva motory?“ žasne opäť Carrick a zatvári sa skepticky.   „Kto by to povedal, čo?“ pokrčí Christian plecami a upokojujúco mi prechádza dlaňou po chrbte.   „Hej,“ zašepká. Vkladá mi prsty pod bradu a dvíha mi hlavu. „Už prestaň plakať.“   Otieram si nos do chrbta ruky – to som ale za dámu. „A ty prestaň miznúť,“ smoklím a jemu zamykajú kútiky úst.   „Zlyhanie elektroniky… trochu čudné, nie?“ naznačuje zasa Carrick.   „Áno, to mi tiež napadlo, oci. Ale teraz by som išiel radšej do postele a premýšľanie o tom, čo sa stalo, si nechal na zajtra.“   „Informoval už niekto médiá, že sa ten Christian Grey našiel živý a zdravý?“ ozýva sa Kate.   „Samozrejme. To vyrieši Andrea a moji ľudia z PR. Ros jej volala hneď, ako som ju doviezol domov.“   „Bola to Andrea, kto mi volal, že žiješ,“ usmeje sa Carrick.   „Budem ju musieť nejako odmeniť. Na prácu už je naozaj dosť neskoro,“ poznamená Christian.   „Myslím, že toto je znamenie, dámy a páni, že môj drahý braček potrebuje svoju dávku spánku pre krásu,“ zachechce sa významne Elliot a Christian naňho vystrúha grimasu.   „Cary, môj syn je v bezpečí. Už ma môžeš vziať domov.“   Cary? Grace s láskou pozrie na svojho muža.   „Presne tak. Myslím, že trocha spánku by nám neuškodilo,“ súhlasí s ňou Carrick s úsmevom.   „Tak tu prespite,“ ponúka im Christian.   „Nie, zlatko, ja chcem ísť domov. Teraz, keď viem, že si v poriadku.“   Christian ma neochotne presúva na gauč a vstáva. Grace ho ešte raz objíma, tlačí tvár k jeho hrudi a zatvára oči, celá blažená. Christian si ju privinie do náručia.   „Mala som taký strach, zlatko,“ šepká Grace.   „Som v pohode, mami.“   Zatiaľ čo ju drží, ona sa zakláňa a pozorne si ho prezerá.   „Myslím, že si,“ vysloví pomaly. Potom na mňa mrkne kútikom oka a pousmeje sa. Cítim, ako sa mi hrnie krv do tváre.   Odprevádzame Carricka a Grace do haly a ja počujem, ako sa za mnou Mia s Ethanom o niečom dohadujú horlivým šepotom, lenže nerozumiem im.   Mia sa na Ethana ostýchavo usmieva, on na ňu zíza s otvorenými ústami a vrtí hlavou. Zrazu si Mia zakladá ruky na prsiach a prudko sa od neho odvracia. On si premasíruje čelo, očividne frustrovaný.   „Mami, oci – počkajte ma,“ volá Mia namrzene. Možno bude rovnako náladová ako jej brat.   Kate ma pevne objíma. „Pozerám, že sa tu diali veci, kým som sa na Barbadose oddávala blaženej nevedomosti. Tak trochu vidieť, že ste do seba s Christianom úplní blázni. Som veľmi rada, že je v poriadku. Nielen kvôli nemu, Ana – hlavne kvôli tebe.“   „Ďakujem, Kate,“ vydýchnem.   „Kto by si bol kedy pomyslel, že nájdeme lásku v rovnakom čase.“ Zaškerí sa. No nie, ona to priznala.   „A navyše bratov!“ zasmejem sa.   „Možno skončíme ako švagriné,“ zavtipkuje.   Zmeraviem, ale hneď sa spamätám, pretože Kate o krok ustúpi, aby si ma premerala tým svojím niečo-predo-mnou-tajíš-Steelová pohľadom. Sčervenám. Doparoma, mala by som jej povedať, že ma Christian požiadal o ruku?   „No tak, miláčik,“ poháňa ju Elliot do výťahu.   „Porozprávame sa zajtra, Ana. Už musíš byť vyčerpaná.“   Dostávam dočasnú milosť. „Jasné. Veď aj ty, Kate – dnes si prešla riadny kus cesty.“   Ešte raz si padneme okolo krku a potom už Kate s Elliotom nasledujú Greyovcov do výťahu. Ethan sa lúči s Christianom podaním ruky a mňa na chvíľu zovrie v náručí. Všímam si, že vyzerá akosi rozrušene, ale to už nastúpi k ostatným do výťahu a dvere sa zatvárajú.   Keď vychádzame z haly, narážame na Josého, ktorý postáva v chodbe.   „Pozri, ja už, samozrejme, zaleziem… a vás dvoch nechám osamote,“ oznamuje nám.   Opäť ma zalieva horúčava. Panebože, prečo je to také trápne?   „Vieš, kam máš ísť?“ pýta sa ho Christian.   José prikývne.   „Hej, ehm… pani mi…“   „Pani Jonesová,“ napovedám mu.   „Jasné, pani Jonesová mi to už predtým ukázala. Celkom slušné bývanie, Christian.“   „Ďakujem,“ prijíma Christian zdvorilo a pristupuje ku mne, aby mi dal ruku okolo pliec. Skláňa sa a vtláča mi bozk do vlasov.   „Idem sa napchať čímkoľvek, čo predo mňa pani Jonesová postaví. Dobrú noc, José,“ lúči sa, uvoľnene kráča do obývačky a mňa s Josém necháva stáť vo dverách.   To nie je možné! Nechal nás s Josém samotných.   „Tak, dobrú.“ José zrazu pôsobí akosi rozpačito.   „Dobrú noc, José, a ďakujem, že si tu zostal.“   „To je samozrejmé, Ana. Kedykoľvek sa ten tvoj prachatý frajer stratí – budem tu.“   „José!“ zmrazím ho.   „Uťahujem si z teba. Tak sa nehnevaj. Ráno musím včas vypadnúť – zase sa niekedy uvidíme, však? Chýbala si mi, vieš?“   „Určite, José. Dúfam, že to bude čoskoro. A prepáč, že sa ten dnešok tak… pokazil,“ poviem kajúcne.   „Správne,“ zazubí sa.    „Pokazil.“ Vezme ma do náručia.    „A teraz vážne, Ana, som rád, že si šťastná, ale stále som tu, keby si ma potrebovala.“   Zdvíham k nemu pohľad. „Ďakujem.“   Venuje mi smutný, smutnosmiešny úsmev a zamieri hore.   Vraciam sa do obývačky. Christian stojí vedľa pohovky a s nepreniknuteľným výrazom v tvári ma sleduje. Konečne sami… a len na seba pozeráme.   „Stále je v tom až po uši, vieš to?“ zamumle.   „A ako ste to poznali, pán Grey?“   „Rozoznávam symptómy, slečna Steelová. Povedal by som, že ma sužujú úplne rovnaké.“   „Myslela som, že už ťa nikdy neuvidím,“ vytlačím zo seba. Tak – a je to vonku. Všetky moje obavy, teraz už rozptýlené, úhľadne zabalené v jednej krátkej vete.   „Nebolo to také zlé, ako sa zdá.“   Zodvihnem jeho sako a topánky z podlahy, na ktorú predtým dopadli, a vydávam sa jeho smerom.   „Ja to vezmem,“ zašepká a naťahuje sa po sako.   Pozerá sa na mňa, akoby som bola zmyslom jeho bytia, celkom určite tým odráža môj vlastný výraz. On je tu, naozaj tu. Prudko si ma strháva do náručia, celú ma doň balí.   „Christian,“ vydýchnem a z očí mi znova vyhŕknu slzy.   „Ššš,“ upokojuje ma a bozkáva do vlasov. „Vieš… tých pár sekúnd čírej hrôzy, kým som pristál, myslel som iba na teba. Si môj talizman, Ana.“   „Už som myslela, že som ťa stratila,“ zavzlykám. Stojíme a tlačíme sa k sebe, obnovujeme naše spojenie a vzájomne sa upokojujeme. A kým mám okolo neho ovinuté ruky, uvedomím si, že ešte stále držím jeho topánky. S hlasným buchnutím ich púšťam na podlahu.   „Pôjdeš sa so mnou osprchovať?“ zavrní.   „Dobre.“ Dvíham k nemu oči. Nechce sa mi ho púšťať. Pritlačí mi prsty pod bradu a zdvihne ju.   „Pozrime sa, dokonca aj uplakaná si krásna, Ana Steelová.“ Skláňa sa po letmý bozk. „A máš také mäkké pery.“ Znovu ma pobozká a tentoraz ten bozk prehlbuje.   Bože… a keď si pomyslím, že som ho mohla stratiť… Nie, prestávam myslieť na to, čo bolo, a odovzdávam sa tomu, čo je.   „Potrebujem odložiť to sako,“ hovorí potichu.   „Tak ho zahoď,“ šepkám mu do pier.   „To nejde.“   Zakloním sa a hodím naňho nechápavý pohľad.   Usmeje sa. „Kvôli tomuto.“ Z vnútorného náprsného vrecka vyberá malú škatuľku, ktorú som mu dala. Tú s mojím darčekom. Prehodí sako cez opierku gauča a škatuľku položí navrch.   A je to tu, Ana, upozorňuje ma podvedomie. No, už je po polnoci, takže technicky vzaté má Christian narodeniny.   „Otvor to,“ zašepkám a moje srdce sa dáva do cvalu.   „Dúfal som, že to povieš,“ prehodí.    „Táto vec ma doháňala k šialenstvu.“   Šibalsky sa naňho usmejem. Bože, takmer sa mi od nervozity krúti hlava. Obdaruje ma tým svojím plachým úsmevom a ja zabúdam aj na búšiace srdce, vychutnávam si jeho radostný a zároveň fascinovaný výraz. Ohybnými, dlhými prstami rozbaľuje a otvára škatuľku. Vraští obočie, keď z nej loví malý obdĺžnikový plastový prívesok na kľúče, na ktorom je obrázok zostavený z maličkých pixelov, čo sa na svetle rozsvecujú a zasa zhasínajú. Vyzerá to ako taká malá LED obrazovka. Je na nej panoráma Seattlu s ústredným motívom Space Needle a slovom SEATTLE – veľkorysé a lesklé písmená krížom cez celý obrázok.   Chvíľu to skúma a potom sa na mňa zmätene zahľadí, jeho pekné čelo pritom pretína malá vráska.   „Obráť to,“ vydýchnem a zadržím dych.   Keď to urobí, jeho oči vystrelia späť k mojim, vytreštené a oživené úžasom a radosťou. Pery sa mu neveriacky ľahko roztvárajú. Na zadnej strane prívesku sa trblietavo skvie slovo áno. „Všetko najlepšie k narodeninám,“ zašepkám.      
Kapitola 20               „Ty si ma vezmeš?“ vydýchne nedôverčivo.   Nervózne prikývnem. Červenám sa, som rozrušená a veľmi nerozumiem jeho reakcii – reakcii muža, o ktorom som si myslela, že som ho stratila. Ako to, že stále nechápe, ako veľmi ho ľúbim?   „Povedz to,“ prikazuje mi ticho a oprie do mňa svoj horúci intenzívny pohľad.   „Áno, vezmem si ťa.“   S prudkým nádychom sa nečakane pohne a strhne ma do náručia. Zakrúti sa so mnou, akoby to ani nebol on. Smeje sa, tak mladistvo a bezstarostne, vyžaruje z neho radostné nadšenie. Pevne ho chytím za ruky a cítim, ako sa mu pod mojimi prstami napínajú svaly. Som lapená jeho nákazlivým smiechom, som ako pobláznené a zmätené dievča, úplne a nezvratne očarené nádherným mužom. Postaví ma na nohy a začne ma bozkávať. A to poctivo. V dlaniach zviera moju tvár a jeho jazyk je neoblomný, veľmi rozhodný… vášnivý.   „Ach, Ana!“ vzdychá mi do pier a mňa naplno ovláda závratná radosť. On ma miluje, tým som si absolútne istá. Znovu sa nechávam pohltiť chuťou tohto jemného muža, o ktorom som si myslela, že ho už nikdy neuvidím. Jeho pohnutie bije do očí – pohľad mu žiari, má ten svoj mladistvý úsmev – a jeho úľava, tá je skoro hmatateľná.   „Už som si myslela, že som o teba prišla,“ vytlačím zo seba, ešte stále omámená a zadychčaná po jeho bozku.   „Miláčik, myslím, že by bolo treba viac ako jednu pokazenú stotridsaťpäťku, aby som sa k tebe nevrátil.“   „Stotridsaťpäťku?“   „Charlie Tango. Je to Eurocopter 135, najbezpečnejšia helikoptéra vo svojej triede.“ Po tvári mu preletí akási neznáma temná emócia tak intenzívne, až sa nad tým pozastavím. Čo predo mnou tají? Ale skôr, než sa ho stačím spýtať, zarazí sa a priamo sa na mňa zahľadí. Trochu sa pritom mračí a ja mám na chvíľu dojem, že sa mi to chystá povedať. Požmurkávam a pozerám sa do jeho skúmavých sivých očí.   „Tak počkať. Ty si mi to dala ešte predtým, ako sme išli za Flynnom,“ premýšľa a obzerá si prívesok. Vyzerá pritom takmer zdesene.   No… už si to uvedomil. Zvoľna prikývnem a udržiavam pritom dokonale kamenný výraz.   Otvorí ústa dokorán.   Ospravedlňujúco krčím plecami. „Chcela som, aby si vedel, že nech už mi Flynn povie čokoľvek, pre mňa sa nič nezmení.“ Neveriacky zakmitá viečkami.    „Chceš povedať, že celý včerajší večer, keď som z teba mámil odpoveď, už som ju dávno mal?!“ zhrozí sa.   Znovu prikývnem a zúfalo sa snažím odhadnúť, ako zareaguje. Len na mňa užasnuto pozerá, ale potom privrie oči a skrúti pery v ironickom úškľabku.   „Všetka tá neistota,“ zašepká zlovestne. Zazubím sa na neho a opäť pokrčím plecami. „Ale nie, nehrajte sa tu na neviniatko, slečna Steelová. Práve teraz by som ťa najradšej…“ hrabne si rukou do vlasov, zavrtí hlavou a radšej mení tému.   „Nemôžem uveriť, že si ma nechala takto tápať.“ Jeho šepot je pretkaný nedôverou. Ale potom sa jeho výraz začína pomaly meniť, v očiach sa mu uličnícky zablýska a kútiky úst sa mu vyťahujú do hriešneho úsmevu.   Panebože. Cítim, ako sa začínam chvieť. Na čo asi myslí?   „Mám dojem, že toto si zaslúži pomstu, slečna Steelová,“ precedí ticho.   Pomstu?! Dočerta! Viem, že to na mňa len skúša – napriek tomu urobím obozretný krok späť.   Usmeje sa. „To má byť výzva?“ pýta sa.    „Ja ťa aj tak chytím.“ To už z jeho očí sála číre odhodlanie.   „Navyše si hryzieš peru,“ dodáva výhražne.   Ako na povel sa vo mne všetko zovrie. Môj budúci manžel sa chce hrať. Ustupujem o ďalší krok a beriem nohy na plecia, lenže ďaleko nedobehnem. Christian ma chmatne, jedným nečakaným pohybom – zatiaľ čo ja pištím nadšením, prekvapením a zároveň úľakom – si ma prehodí cez plece a odnáša smerom k hale.   „Christian!“ syčím, vedomá si toho, že je José hore – aj keď pochybujem, že by nás mohol počuť. Stabilizujem sa tým, že sa zapieram o Christianove boky, a potom, v náhlom záchvate statočnosti ho capnem po zadku. Okamžite mi to vracia.   „Au!“ zhíknem.   „Ide sa do sprchy,“ zahlási triumfálne.   „Daj ma dolu!“ Márne sa usilujem, nech môj hlas znie tak, aby to vyznelo nesúhlasne. Bojujem, ale zbytočne, rukami ma pevne zviera okolo stehien. Z nejakého záhadného dôvodu sa nedokážem prestať chichúňať.   „Máš veľmi rada tieto svoje topánky?“ pýta sa šibalsky, keď otvára dvere do kúpeľne.   „Dávam prednosť tomu, keď sa dotýkajú zeme!“ Pokúšam sa naňho zaprskať, ale zrejme hlas mi neznie príliš vierohodne, keď sa pritom smejem.   „Vaše prianie je mi rozkazom, slečna Steelová.“ Bez toho aby ma postavil na zem, sťahuje mi ich a necháva ich hlučne dopadnúť dolu na dlaždice. Zastane pri toaletnom stolíku a vyprázdňuje si vrecká – vybitý BlackBerry, kľúče, peňaženku, prívesok na kľúče. Z tohto uhla si môžem len predstavovať, ako vlastne v zrkadle vyzerám. Keď je s tým hotový, prechádza priamo k priestrannému sprchovému kútu.   „Christian!“ zahučím na neho – už je mi jasné, čo sa chystá urobiť.   Púšťa vodu na plné obrátky. Kriste! Prúd ľadovej vody mi dopadá priamo na zadok a ja zjačím – ale hneď sklapnem, lebo si uvedomím, že je nad nami José. Je to studené a ja som navyše oblečená, chladná voda mi steká po šatách a vsakuje sa do nich a do nohavičiek a do podprsenky. Všetko je odrazu premočené a ja sa nedokážem prestať chichúňať. Voda sa pomaly zohrieva.   „Nie!“ pištím. „Pusť ma!“ Znovu ho capnem, tentoraz silnejšie, a on ma púšťa, necháva si ma skĺznuť po teraz už prevlhnutom tele. Bielu košeľu má prilepenú na hrudi, nohavice úplne presiaknuté. Ja sama som už skrz-naskrz mokrá, celá červená, rozjarená a zadychčaná. A on sa na mňa smeje a vyzerá pritom tak… tak neuveriteľne sexi.   Zrazu zvážnie a oči sa mu rozjasňujú. Znovu mi vezme tvár do dlaní a priťahuje si ma k perám. Jeho bozk je nežný, milujúci a precítený. Už ani nevnímam, že stojím oblečená a úplne premočená v Christianovej sprche. Sme len my dvaja pod kaskádami padajúcej vody. Vrátil sa, je v poriadku, je môj.   Moje ruky sa samovoľne vydávajú v ústrety jeho košeli, ktorá teraz obopína každú kontúru a šľachu na jeho hrudi. Dokonca vidieť, ako sa mu pod ňou krútia chĺpky. Šklbnutím mu ju vyťahujem z nohavíc. Vzdychne, jeho ústa však zostávajú pevne spojené s mojimi. Rozopínam mu gombíky a on siaha dozadu na zips mojich šiat a pomaly ho ťahá nadol. Jeho pery sú teraz naliehavejšie a vyzývavejšie, jazykom preniká medzi tie moje. A moje telo na to zareaguje výbuchom túžby. Šklbnem za jeho košeľu tak silno, až sa gombíky trhajú a s cingotom sa rozletia po celej sprche. Sťahujem mu ju z pliec, tlačím ho k stene sprchy a marím tak jeho vlastnú snahu stiahnuť oblečenie zo mňa. „Manžety,“ pripomína mi zachrípnuto a dvíha ku mne zápästie, z ktorých mu visia mokré rukávy.   Neistými prstami mu obe rozopínam a nechávam zlaté gombíky bez ladu a skladu padnúť na dlaždice na dno sprchy, rovnako ako košeľu. Cez prúdy padajúcej vody ma uprene pozoruje a jeho pohľad je vášnivý, zmyselný a hrejivý, tak ako voda okolo nás. Naťahujem ruky k zapínaniu jeho nohavíc, lenže on zavrtí hlavou, nečakane ma chytí za ramená a zvrtne, takže stojím chrbtom k nemu. Stiahne mi zips až dolu, potom mi dá mokré vlasy preč z krku a prechádza jazykom po celej mojej šiji až k hranici vlasov a cestou späť ma bozkáva a jemne saje.   Zastonám a on mi veľmi pomaly sťahuje šaty z pliec, vyzlieka mi ich dolu cez prsia a perami ma jemne láska za uchom. Rozopína mi podprsenku, sťahuje mi ju a odhaľuje ma. Ovíja okolo mňa ruky, berie mi prsia do dlaní a do ucha mi spokojne pradie:   „Takáto nádhera.“   A teraz sú pre zmenu moje paže uväznené v podprsenke a šatách, ktoré mi visia z bokov. Ešte stále ich mám zachytené v rukávoch, ale ruky mám voľné. Pootočím hlavu, aby som umožnila Christianovi ľahší prístup ku krku, vypínam prsia do jeho čarovných dlaní. Rukami siaha za seba a s vďakou zaznamenávam, ako prudko vťahuje vzduch do pľúc, keď sa moje pátravé prsty dostanú do cieľa. Lačne sa tlačí do mojich dlaní. Doparoma, prečo ma len nenechal, aby som mu tie nohavice dala dole?   Ťahá ma za bradavky, a kým pod jeho skúsenými dotykmi postupne tvrdnú, všetky myšlienky na nejaké prekážajúce nohavice mi vyfučia z hlavy. Rozkoš, ostrá a roztopašná, sa mi zapichuje do slabín. So zakňučaním si o neho zapriem hlavu.   „Áno,“ vydýchne a znova ma otáča, aby si ešte raz podmanil moje ústa. A potom už ma zbavuje šiat, podprsenky i nohavičiek. To všetko hodí navrch premočenej kôpky oblečenia na dne sprchovacieho kúta.   Teraz už voľnými rukami siaham za fľaštičkou vedľa nás. Keď si uvedomí, čo sa chystám urobiť, znehybnie. Pozerám sa mu priamo do očí a vytlačím si do dlane trochu úžasne voňavého sprchovacieho gélu a potom ju zdvihnem pred jeho hruď. Čakám na odpoveď na svoju nevyslovenú otázku. So široko roztvorenými očami mi potom dáva súhlas sotva viditeľným prikývnutím.   Zľahučka mu priložím ruku doprostred hrudníka a začínam mu rozotierať mydlo po pokožke. Hruď sa mu dvíha prerývanými nádychmi, inak však stojí veľmi pokojne. Po chvíli ma chytí za boky, ale nesnaží sa ma od seba odtlačiť. Pozorne ma sleduje, jeho pohľad je skôr sústredený než vystrašený, len sa mu pootvoria ústa, keď sa mu zrýchľuje dych.   „Zvládaš to?“ zašepkám.   „Áno.“ Skoro sa pri tej krátkej udychčanej odpovedi zakoktá. Vybavujem si, koľkokrát už sme spolu boli v sprche, ale iba spomienka na tú v hoteli Olympie má trpkú príchuť. Každopádne, teraz sa ho už dotýkať smiem. Umývam ho jemným krúžením – svojho muža – presúvam sa do podpazušia, potom dole cez rebrá až na jeho ploché, pevné brucho, a potom ešte nižšie, smerom ku chlpatému chodníčku, čo mizne za pásom nohavíc.   „Teraz ja,“ navrhuje a berie šampón. Oboch nás odsunie z dosahu prúdiacej vody a trochu mi ho vytlačí na temeno hlavy.   Zrejme mi tým naznačuje, aby som ho prestala umývať, a tak si vsuniem palce za lem jeho nohavíc. Vtiera mi šampón do vlasov, jeho pevné, dlhé prsty mi masírujú pokožku hlavy. Spokojne pradiem a zatváram oči, odovzdávam sa tým nebeským pocitom. Po celovečernom strese je toto presne to, čo som potrebovala.   Počujem jeho tichý smiech, a tak trošku pootvorím jedno oko a pristihnem ho, ako sa na mňa usmieva. „Páči?“   „Hmm…“   „Aj mne,“ povie a skloní sa, aby ma pobozkal na čelo. Rukami medzitým pokračuje v tej skvelej a výdatnej masáži mojej hlavy.   „Obráť sa,“ vyzýva ma autoritatívne a ja poslúchnem. Jeho prsty ďalej jemne pracujú v mojich vlasoch, očisťujú, uzdravujú, milujú ma už len tým, čo robia. Je to nádherné… Pridáva ešte trochu šampónu a jemne mi ho vtiera po celej dĺžke vlasov. Keď je hotový, vťahuje ma naspäť pod vodu.   „Zakloň hlavu,“ nariaďuje mi ticho.   Vyhoviem mu a on mi starostlivo vymýva penu z vlasov. Len čo je všetka preč, otáčam sa k nemu a siahnem rovno po jeho nohaviciach. „Chcem ťa umyť celého,“ zašepkám.   Venuje mi šibalský úsmev a zdvihne ruky v geste, ktoré naznačuje: som celý len tvoj, miláčik. Šťastne sa na neho usmejem – akoby mi práve vyčaril Vianoce. So zipsom urobím krátky proces a v okamihu sa už jeho nohavice aj boxerky ocitnú s ostatným oblečením na zemi. Zdvíham sa a naťahujem sa po sprchovací gél a špongiu.   „Zdá sa, že ma vidíte rád,“ vecne zhodnotím zjavný fakt.   „Vás vždy vidím rád, slečna Steelová,“ škerí sa samoľúbo.   Namydlenou špongiou opakujem celú púť cez jeho hruď. Teraz je oveľa uvoľnenejší – možno preto, že sa ho v skutočnosti nedotýkam. Pomaličky postupujem dolu, naprieč jeho bruchom a ešte nižšie, pozdĺž tej úzkej tmavej cestičky až k hustejším chĺpkom v jeho lone. A potom hore, po celej tej vztýčenej dĺžke.   Letmo sa naňho pozriem. Spod privretých viečok na mňa upiera horúci pohľad plný zmyselnej túžby. Hmm… tento pohľad mám tak rada. Púšťam špongiu, vezmem ho do dlaní a pevne ho v nich zovriem. Zatvára oči, so zaklonenou hlavou zastoná a prepne boky mojím smerom.   Ach, áno! Toto je také vzrušujúce! Moja vnútorná bohyňa sa práve vynorila odniekiaľ z kúta – hojdala sa v ňom a kvílila celý predchádzajúci večer. Á, dokonca si vzala svoj jasnočervený rúž.   Znenazdania sa Christianov žeravý pohľad zapichne do môjho. Na niečo si spomenul.   „Je sobota,“ vydýchne a v očiach mu zahorí chlipný úžas. Chytí ma za boky, prirazí k sebe a barbarsky si nárokuje moje pery.   Panebože – meníme tempo!   Jednou rukou mi schádza dolu po mokrom tele, presúva ju dopredu do môjho lona a prstami ho skúma a dráždi. A jeho ústa sú neúprosné, sotva lapám po dychu. Druhú ruku má zaťatú v mojich mokrých vlasoch, pridržiava si ma na mieste, zatiaľ čo ja čelím plnej sile jeho vášne utrhnutej z reťaze. Ani sa nenazdám a pohybuje prstami v mojom vnútri.   „Ách,“ uniká mi z pier.   „Áno,“ vzdychne a dvíha ma. Rukami ma chytá za hornú časť stehien. „Daj si nohy okolo mňa, miláčik.“ Objímam ho nimi a rukami ho pevne zvieram okolo krku. Oprie ma chrbtom o stenu sprchy a na okamih ustáva v pohybe… len sa na mňa pozerá.   „Oči maj otvorené dokorán,“ dožaduje sa.    „Chcem ťa vidieť.“   Párkrát zažmurkám, srdce mi duní ako zvon a horúca krv mi sťažka pulzuje v žilách. Pohlcuje ma túžba, hmatateľná a nespútaná.   A potom do mňa prenikne, veľmi pomaly ma napĺňa, privlastňuje si ma, telo na telo. Natlačím sa naňho ešte viac a hlasno zastonám. Len čo je celý vnútri, znovu sa prestáva hýbať, v tvári sa mu usídľuje napätý a tvrdohlavý výraz.   „Si moja, Anastasia,“ zašepká vrúcne.   „Navždy.“   Víťazoslávne sa usmeje a pritom sa pohne, až z toho zalapám po dychu.   „A teraz to dáme vedieť všetkým, že si povedala áno,“ vyhlasuje až posvätne a skláňa sa, aby svojimi perami znovu ukoristil moje. Začína sa hýbať, pomaly a tak precítene. Zatváram oči a zakláňam hlavu, prepínam telo do luku. Vedome sa podriaďujem jeho vôli, stávam sa otrokom jeho podmanivého pozvoľného rytmu.   Zubami jemne škriabe a hryzká moju čeľusť, bradu a krk a zvyšuje tempo, ženie ma vpred, hore – vysoko nad zemský povrch, preč z tejto daždivej sprchy, preč od tej celovečernej mrazivej hrôzy. Sme len ja a môj muž, pohybujeme sa vo vzájomnej súhre, ako jedno telo. Každý z nás je absolútne pohltený tým druhým, aj naše vzdychy a stony sa navzájom prelínajú. Poddávam sa tomu úžasnému pocitu z jeho nadvlády, moje telo pod ňou prekvitá a spieva.   Mohla som ho stratiť… a pritom ho milujem… Milujem ho tak veľmi, že ma náhle premáha sila lásky, ktorú k nemu cítim, aj hĺbka môjho odovzdania. Strávim zvyšok svojho života tým, že ho budem milovať. A práve s tou nádhernou myšlienkou sa mu sypem pod rukami – v očistnom, liečivom, vyčerpávajúcom orgazme. Prežívam ho s jeho menom na perách a so slzami na lícach.   On vzápätí vrcholí priamo vo mne a s tvárou vtlačenou do môjho krku klesá k zemi. A zatiaľ čo sa cez nás valia prúdy teplej vody a všetko z nás zmývajú, pevne ma objíma, bozkáva na líca a zbiera z nich slzy.      „Mám rozmočené prsty,“ sťažujem sa ešte omámená a unavená, opretá o jeho hruď. Dvíha si moju ruku k perám a tie potom postupne prikladá ku každému môjmu prstu.    „Naozaj by sme už odtiaľto mali ísť.“   „Je mi tu príjemne.“ Sedím mu medzi nohami a on si ma k sebe tlačí. Nechce sa mi hýbať.   Christian niečo súhlasne zamručí. Lenže zrazu ma ovládne šialená, takmer smrteľná únava. Toľko sa toho za posledný týždeň prihodilo – pokojne by to stačilo na celoživotnú drámu – a teraz sa budem dokonca vydávať. V hrdle mi zabuble zachechtanie.   „Niečo sa vám azda zdá smiešne, slečna Steelová?“ vyzvedá láskyplne.   „To ten náročný týždeň.“   Aj on sa zasmeje. „Ten ale bol, čo?“   „Ďakujem Bohu na nebesiach, že ste späť a celý, pán Grey,“ šepkám, znenazdania späť nohami na zemi – to, keď si uvedomím, čo všetko sa mohlo stať. Cítim, ako tuhne, a tak okamžite ľutujem, že som mu to pripomínala.   „Mal som strach,“ priznáva sa na moje nemalé prekvapenie.   „Myslíš… predtým?“   Prikývne a vyzerá pritom až veľmi vážne.   No, dofrasa. „Takže si to schválne zľahčoval, aby si upokojil rodinu?“   „Hej. Bol som až príliš nízko na to, aby s tým išlo pristáť. Ale nejakým zázrakom sa mi to podarilo.“   Dočerta. Môj pohľad vyletí k jeho očiam, jeho výraz pôsobí aj cez tú vodu, čo okolo nás padá, znepokojujúco. „Bolo to naozaj veľmi zlé, však?“   Sústredene ma sleduje. „Veľmi,“ hlesne a odmlčí sa. „Na niekoľko šialených sekúnd som bol presvedčený, že už ťa nikdy neuvidím.“   Pevne ho objímem. „Už si nedokážem život bez teba predstaviť, Christian. To, čo k tebe cítim, ma až desí.“   „Som na tom rovnako,“ vydýchne. „Ty si teraz celý môj život. Šialene ťa milujem.“ Uťahuje okolo mňa paže a tlačí mi tvár do vlasov. „Nikdy ťa nenechám odísť.“   „Ja ani odísť nechcem, nikdy.“ Dávam mu bozk na krk a on sa skláňa a začína ma nežne bozkávať.   Po chvíli sa podo mnou zavrtí. „Poď, usušíme ťa a uložíme do postele. Ja som vyčerpaný a ty tiež vyzeráš ako zbitá.“   Zakloním sa a zarazená voľbou jeho slov sa naňho pozriem so zdvihnutým obočím. S hlavou nabok sa zaškerí.   „Máte hádam niečo na srdci, slečna Steelová?“   Len zakrútim hlavou a neisto sa štverám na nohy.      Sedím na posteli. Christian trval na tom, že mi vysuší vlasy, a šlo mu to celkom dobre. Myšlienka na to, kde k tej zručnosti prišiel, je pomerne nemilá, a tak ju radšej okamžite hádžem za hlavu. Sú dve preč a ja sa chystám spať. Christian sa na mňa pátravo zahľadí, potom si znova prezrie ten prívesok a vlezie s ním za mnou do postele. Opätovne nad ním neveriacky krúti hlavou.   „Toto sa ti teda podarilo. Najlepší narodeninový darček, aký som kedy dostal.“ Pozrie sa na mňa, jeho oči sú mierne a hrejivé. „Ešte lepší než podpísaný plagát Giuseppe DeNatalea.“   „Chcela som ti to povedať skôr, ale keď si práve mal tie narodeniny… Čo je vhodné pre niekoho, kto už má všetko? Tak mi napadlo, že ti dám… seba.“   Odkladá prívesok na nočný stolík a chúli sa ku mne, priťahuje si ma chrbtom k sebe a tlačí na hruď, až do seba zapadneme ako dve lyžičky.   „Je to dokonalé. Tak ako ty.“   Myknem jedným kútikom úst, aj keď na mňa nevidí. „K dokonalosti mám ďaleko, Christian.“   „Vy ste sa na mňa uškrnuli, slečna Steelová?“   Ako to vie? „Možno,“ usmejem sa. „Môžem sa ťa na niečo opýtať?“   „Samozrejme.“ Pritúli sa mi tvárou ku krku.   „Cestou z Portlandu si sa tak ponáhľal, že si ani nezavolal. Bolo to kvôli Josému? Mal si strach nechať ma tu s ním samotnú?“   Nereaguje. Obraciam sa k nemu čelom, takže vidím, ako sa mu rozširujú oči, keď na neho spustím:   „Chápeš, aké je to absurdné? Akému stresu si tým vystavil celú svoju rodinu aj mňa? Všetci ťa máme veľmi radi.“   Kajúcne zažmurká a placho sa usmeje. „Vôbec mi nenapadlo, že by ste sa mohli tak báť.“   Našpúlim ústa. „Kedy si už konečne napcháš do tej svojej tvrdohlavej palice, že si milovaný?“   Prekvapene vyklenie obočie. „Tak tvrdohlavej palice?“   Dôrazne prikývnem. „Áno, tvrdohlavej palice.“   „Nedomnievam sa, že by tvrdosť kostí na mojej hlave bola nejako významne vyššia než na ktoromkoľvek inom mieste môjho tela.“   „Ja to myslím vážne! Prestaň sa snažiť ma rozosmiať. Ešte stále sa na teba tak trochu hnevám, aj keď to čiastočne zatieňuje fakt, že si doma, živý a zdravý, keď už som si myslela, že…“ láme sa mi hlas, keď si spätne vybavím tých niekoľko hodín strachu. „Veď ty vieš, čo som si myslela.“   Znežnieva mu pohľad a dvíha ruku, aby ma pohladil po tvári. „Je mi to ľúto. Dobre?“   „A chudera tvoja mama. Bolo to veľmi emotívne vidieť vás dvoch spolu,“ prehodím šeptom.   Ostýchavo sa usmeje. „Takto som ju ešte nikdy nevidel,“ zažmurká pri tej spomienke.    „Hej, to teda bolo niečo. Zdá sa mi inak stále taká vyrovnaná. Bol som z toho úplne v šoku.“   „Vidíš, všetci ťa ľúbia,“ hovorím mu s úsmevom. „Teraz už tomu azda začneš veriť.“ Skloním sa a zľahka ho pobozkám.   „Všetko najlepšie k narodeninám, Christian. Som veľmi rada, že si tu so mnou zostal. A to si ešte nevidel, čo pre teba mám nazajtra… teda nadnes,“ usmievam sa potmehúdsky.   „Je toho viac?“ užasnuto roztiahne pery do oslnivého, širokého úsmevu.   „Och, áno, pán Grey, ale na to si budete musieť počkať.“      Náhle precitnem z nejakého sna alebo nočnej mory, srdce mi bije opreteky. V panike sa obzriem a na moju úľavu zisťujem, že Christian je vedľa mňa a ešte je len polnoc. A pretože som sa pohla, zavrtí sa a zo spánku šmátra okolo seba. Prehadzuje cezo mňa ruku, položí si hlavu na moje plece a ticho si pritom vzdychne.   Izbu zalieva svetlo. Je osem ráno. Christian nikdy nespí tak dlho. Spúšťam hlavu späť na vankúš a dovolím svojmu srdcu spomaliť tempo. Kde sa ten strach vzal? Je to azda následok predošlej noci?   Obraciam hlavu a zahľadím sa naňho. Je tu, je v poriadku. Zhlboka sa nadýchnem, aby som sa upokojila, a pozorne skúmam jeho krásnu tvár. Tvár, ktorá sa pre mňa stala takou dôverne známou – každá jej črta, každý tieň, naveky vyryté do mojej pamäti.   Vyzerá mladší, keď spí, a ja sa tomu musím usmiať, pretože dnes je práve o jeden rok starší. V duchu sa potľapkám po pleci, keď si spomeniem na svoj darček. Ech, čo s ním asi urobí? No, možno by som mohla začať tým, že mu prinesiem raňajky do postele. Navyše tu ešte možno je José.   Nájdem ho pri raňajkovom bare, ako sa napcháva z misky plnej cereálií. Nemôžem si pomôcť, ale keď ho vidím, červenám sa. Vie, že som strávila noc s Christianom. Prečo sa zrazu cítim taká nesvoja? Nie som predsa nahá alebo také niečo – mám na sebe hodvábny župan, ktorý siaha až po zem.   „… ráno, José,“ usmievam sa a púšťam to z hlavy.   „Čau, Ana!“ Celý sa rozžiari, úprimne potešený, že ma vidí. V jeho výraze nevidím ani náznak provokácie alebo niečoho obscénneho.   „Vyspal si sa dobre?“ pýtam sa.   „Jasné. Parádny výhľad, odtiaľto zhora.“   „Áno. Úplne výnimočný.“ Rovnako ako majiteľ tohto bytu.   „Nedáš si radšej raňajky pre chlapa?“ doberám si ho.    „S radosťou.“   „Christian má dnes narodeniny – idem mu urobiť raňajky do postele.“   „Už je hore?“   „Nie, myslím, že ho včerajšok poriadne zmohol.“ Rýchlo uhnem pohľadom a mierim k chladničke, aby nevidel, ako sa červenám. Bože, veď je to len José. Beriem si z chladničky vajcia a šunku, a keď vzhliadnem, José sa na mňa škerí.   „Ty ho máš fakt rada, čo?“ Stiahnem pery.    „Ja ho ľúbim, José.“   José zarazene zažmurká, ale potom sa spamätá. „Bodaj by si ho neľúbila,“ významne hodí rukou do priestoru veľkej izby.    Zamračím sa naňho. „Tak to ti teda pekne ďakujem!“   „No tak, Ana, len si z teba uťahujem.“   Hmm… to mi budú všetci vždy predhadzovať, že som si vzala Christiana pre peniaze?!   „Vážne, Ana, robil som si psinu. Ty si taká nikdy nebola.“   „Bude ti vyhovovať omeleta?“ navrhujem, aby som zmenila tému. Nechcem sa s ním škriepiť.   „Určite.“   „Aj mne,“ prehodí Christian, keď vstupuje do obývačky. No, dofrasa, na sebe má len pyžamové nohavice, ktoré mu tým neuveriteľne horúcim spôsobom visia z bokov – môj ty bože!   „José,“ kývne.   „Christian,“ vracia mu José formálne pokyn.   Ako na nich pozerám, Christian ma obdarí samoľúbym úsmevom. On to urobil schválne! Nahnevane naňho prižmúrim oči, zúfalo sa pritom usilujem nadobudnúť stratenú rovnováhu a jeho výraz sa nepatrne mení. On vie, že viem, o čo sa tu snaží, a má to na háku.   „Chcela som ti doniesť raňajky do postele.“   Pyšne sa nesie až ku mne, jednou rukou ma chytá okolo pása, druhou mi zdvíha bradu a vtlačí mi mľaskavý vlhký bozk. Toto vôbec nie je on!   „Dobré ráno, Anastasia,“ zapradie. Mám chuť sa na neho mračiť a povedať mu, nech sa spamätá – lenže má narodeniny. Od samého rozhorčenia sčerveniem. Prečo sa správa tak majetnícky?   „Dobré ráno, Christian. Všetko najlepšie,“ poprajem mu s úsmevom a on sa na mňa usmeje.   „Už sa teším na ďalší darček,“ zavrní. A je to! V tvári naberám farbu Červenej mučiarne. Vrhám nervózny pohľad na Josého, ktorý sa tvári, akoby práve prehltol niečo extrémne horké. Obrátim sa chrbtom a dávam sa do prípravy jedla.   „Tak aké máš nadnes plány, José?“ prehodí Christian zdanlivo nenútene, zatiaľ čo sa usadzuje na barovú stoličku.   „Vyrážam navštíviť svojho otca a Raya.“   Christian sa zamračí.   „Oni sa hádam poznajú?“   „Jasné, boli spolu v armáde. Ale potom sa nevídali, až kým som nezačal chodiť do školy s Anou. Taká náhoda. Teraz sú z nich najlepší kamaráti. Ideme spolu na ryby.“   „Na ryby?“ zavetrí Christian.   „Hej – v týchto pobrežných vodách sú celkom slušné úlovky. Morské pstruhy v nich dokážu pekne vyrásť.“   „To je fakt. Môj brat Elliot a ja sme raz ulovili pätnásťkilového.“   Oni sa bavia o rybačke? Čo s tými rybami všetci majú? Toto jednoducho nikdy nepochopím.   „Pätnásť? To je slušné. Rekord však drží Anin otec. Skoro dvadsať kíl.“   „To vážne? O tom sa mi nezmienil.“   „Aby som nezabudol, všetko najlepšie.“   „Vďaka. A kamže to chodievaš rybárčiť?“   Prestávam ich vnímať. Toto vážne nemusím vedieť. Ale zároveň pociťujem úľavu. Vidíš, Christian? José nie je až taký zlý.   V čase, keď je José už na odchode, sú obaja v prítomnosti toho druhého oveľa viac uvoľnení. Christian sa rýchlo prezlieka do trička a džínsov, a v hale sa k nám naboso pripája.   „Tak vďaka, že si ma tu nechal zložiť hlavu,“ kvituje José, keď si podávajú ruky.   „Kedykoľvek,“ usmeje sa Christian.   José ma krátko objíma. „Dávaj na seba pozor, Ana.“   „Samozrejme. Veľmi rada som ťa videla. Nabudúce si ten pokazený večer vynahradíme.“   „Beriem ťa za slovo.“ Mávne na nás z výťahu a je preč.   „Vidíš, nie je taký zlý.“   „Ešte stále sa ti chce dostať do nohavičiek, Ana. Čo mu však nemôžem vyčítať.“   „Christian, to nie je pravda!“   „Ty nemáš ani tušenie, však?“ zasmeje sa. „Chce ťa. Bodka.“   Zamračím sa. „Christian, je to môj kamarát, dobrý kamarát.“ Zrazu sa mi zdá, že hlas mi znie, ako keď Christian hovorí o pani Robinsonovej. Je to znepokojujúce zistenie.   Christian zdvíha ruky, aby ma upokojil.   „Nechcem sa hádať,“ brzdí ma zmierlivým hlasom.   Aha! Ale my sa nehádame… alebo áno? „Ani ja.“   „Ani si mu nepovedala, že sa berieme.“   „Nie. Napadlo mi, že by som to mala najskôr povedať mame a Rayovi.“ Dočerta. Od chvíle, kedy som povedala áno, mi toto napadlo prvýkrát. Preboha – čo na to povedia naši?   Christian súhlasne pokyvuje. „To máš vlastne pravdu. A ja… ehm… ja by som mal požiadať tvojho otca.“   Vybuchnem od smiechu. „Prosím ťa, Christian – osemnáste storočie sa už skončilo.“   Prepána… čo to asi urobí s Rayom? Len na ten rozhovor pomyslím a ovládne ma hrôza.   „Je to tradícia,“ pokrčí Christian plecami.   „Porozprávame sa o tom neskôr. Teraz ti chcem dať tvoj ďalší darček,“ pokúšam sa odviesť jeho pozornosť iným smerom. Ale aj tak mi tá myšlienka vypaľuje dieru do mozgu. Už mu ho musím dať a zistiť, ako naň zareaguje.   Zažmurká a venuje mi plachý úsmev, srdce mi pri ňom poskočí. Pokiaľ budem žiť, pohľad na tento úsmev ma neomrzí.   „Hryzieš si peru,“ upozorní ma a zatlačí mi na bradu.   Cítim, ako mnou prestupuje vlna vzrušenia, keď sa ma jeho prsty dotknú. Bez jediného slova, a kým mám ešte aspoň štipku odvahy, beriem ho za ruku a vediem späť do spálne. Tam ho pustím a nechávam stáť pri posteli, spod ktorej – na tej strane, kde spím ja – vyťahujem zvyšné dve škatule v darčekovom balení.   „Dva?“ vydýchne prekvapene.   Zhlboka sa nadýchnem. „Toto som kupovala ešte pred… pred tým včerajším incidentom. Teraz si tým však nie som taká istá.“ Rýchlo mu podám jeden z balíčkov, skôr než si to rozmyslím. Skúmavo ma pozoruje a vycítil moju nerozhodnosť.   „Určite chceš, aby som to otvoril?“   Prikývnem. Začínam sa tešiť, až to rozbalí.   Christian trhá baliaci papier a zostáva prekvapene zízať na škatuľu vo svojich rukách.   „Charlie Tango,“ zašepkám.   Široko sa usmeje. Škatuľa ukrýva malý drevený vrtuľník s dlhými listami poháňanými slnečnou energiou.   Otvára ju a… „Na solárny pohon,“ zasní sa. „Tak to je teda niečo.“ A skôr než sa nazdám, sedí na posteli a zostavuje ho. Jednotlivé dieliky do seba rýchlo zapadajú a už zložený si ho Christian položí na dlaň. Drevený vrtuľník modrej farby. Pozrie sa na mňa a obdarí ma tým svojím veľkolepým úsmevom amerického chlapca. Potom zamieri k oknu, kde ponorí vrtuľník do lúčov slnečného svetla, takže sa rotor zvoľna roztáča.   „Pozri na to,“ vydýchne a pozorne ho skúma. „Čo všetko už s tou technológiou dokážeme.“ Drží si ho v úrovni očí a sleduje listy vrtule v pohybe. Je tým úplne fascinovaný a ja doslova vidím, ako prestáva vnímať okolie a stráca sa vo svojom svete. Na čo asi teraz myslí?   „Páči?“   „To je slabé slovo, Ana. Ďakujem.“ Chytí ma a dáva mi letmý bozk, potom sa obracia naspäť, aby mohol sledovať, ako sa rotor vrtuľníka otáča. „Postavím si ho v kancelárii vedľa toho klzáka,“ vyhlasuje neprítomne a ďalej ten výjav hltá očami. Pohne rukou zo slnečného svitu… a listy spomaľujú, až sa úplne zastaví.   Jednoducho nedokážem zabrániť kútikom svojich úst, aby mi nevyčarili na tvári úsmev. Mám chuť potľapkať sa po pleci. Páči sa mu. No jasné, veď je do alternatívnych technológií blázon. Na to som v tom zhone, keď som ho kupovala, úplne zabudla. Odkladá ho na bielizník a zvrtne sa ku mne.   „Bude mi robiť spoločnosť, kým neopravíme Charlie Tango.“   „Dá sa vôbec opraviť?“   „Neviem. Dúfam. Inak by mi chýbala.“   Ona? Šokuje ma, keď vzápätí pocítim malé ostré pichnutie žiarlivosti. Vinou neživého objektu? Moje podvedomie si posmešne odfrkne. Ignorujem ho.   „Čo je v tej druhej škatuli?“ pýta sa, oči navrch hlavy, natešený ako malý chlapec.   Tak, a je to tu. „Nie som si istá, či je tento darček pre teba, alebo skôr pre mňa.“   „Naozaj?“ začuduje sa. Je zjavné, že som vzbudila jeho záujem.   Nervózne mu ho podávam. Zľahka ním potrasie, takže obaja počujeme, ako to v ňom ťažko zarachotí. Pozrie na mňa.   „Prečo si taká nervózna?“ sonduje opatrne. Krčím plecami, nesvoja a zároveň rozrušená. Cítim, ako sa mi do tváre hrnie krv. Christian nedôverčivo dvíha obočie.   „Máte moju plnú pozornosť, slečna Steelová,“ šepká a jeho hlas preniká priamo do môjho vnútra, prebúdza v ňom túžbu a očakávanie. „Musím povedať, že sa mi tvoja reakcia veľmi páči. Čo máš za lubom?“ Podozrievavo žmúri oči.   So zadržaným dychom ďalej mlčím.   Odklápa vrchnák škatule a vyberá z nej malú kartičku. Všetko ostatné je zabalené v hodvábnom papieri. Otvára kartičku a vzápätí jeho oči vyletia k mojim – vytreštené, azda zo šoku, možno od prekvapenia. To nedokážem posúdiť.   „Robiť ti nemravné veci?“ dostane zo seba. Prikývnem a nasucho preglgnem. Skláňa hlavu k plecu, ostražito posudzuje môj výraz a krčí čelo. Potom obráti svoju pozornosť nazad ku škatuli. Trhá bledomodrý papier a zvnútra vyloví pásku na oči, svorky na bradavky, análny kolík, jeho iPod, striebornú kravatu, a ako posledný, nie však bezvýznamný predmet – kľúč od herne.   Upiera na mňa prenikavý pohľad, jeho výraz je zrazu zastretý a nečitateľný. Panebože. Bol to zlý nápad?   „Ty sa chceš hrať?“ povie ticho.   „Chcem,“ vydýchnem.   „Na moje narodeniny?“   „Hej.“ Mohla by som mať ešte tenší hlások?   Po tvári mu preletí hádam tisíc emócií, z ktorých žiadnu nedokážem plne uchopiť, ale nakoniec sa v nej usídľuje ľahké znepokojenie. Hmm… Tak takúto reakciu som teda nečakala.   „Vieš to určite?“ ubezpečuje sa.   „Žiadne korbáče ani nič podobné.“   „To som už pochopil.“   „Potom áno. Viem to určite.“   Potrasie hlavou a znovu sa zahľadí na veci, ktoré vybral zo škatule. „Sexom posadnutá a neukojiteľná. No, ja myslím, že by sme s tými vecičkami mohli niečo podniknúť,“ hundre si skôr sám pre seba, zatiaľ čo ich ukladá naspäť. Keď ku mne znova zdvihne oči, jeho výraz je diametrálne odlišný. Kristepane, veď doslova blčia a kútiky úst sa mu lenivo dvíhajú do zmyselného úsmevu. Načahuje ku mne ruku.   „A to tak, že hneď,“ dokončí myšlienku. A nie je v tom žiadna prosba. Hlboko, hlboko vnútri v podbrušku ma zamrazí, všetko sa vo mne zatína.   Vkladám svoju ruku do jeho dlane.   „Poď!“ rozkáže a ja ho so srdcom v krku nasledujem von zo spálne. Túžba, klzká a horúca, mi pulzuje v žilách a vnútornosti mám stiahnuté lačnou predtuchou. A vnútorná bohyňa metá salta okolo pohovky. Konečne!      
Kapitola 21               Pred hernou Christian zastane.   „Určite to chceš?“ uisťuje sa znova. Pohľad má dychtivý, ale zároveň plný obáv.   „Určite,“ vydýchnem a placho sa naňho usmejem.   Napätie okolo jeho očí povoľuje.   „Je niečo, čo by si robiť nechcela?“   Jeho otázka ma prekvapí a môj mozog dostáva do najvyšších obrátok. Jedna vec mi vďaka tomu napadá: „Neprajem si, aby si ma fotil.“   Zarazí sa a tuhne mu výraz, s hlavou nabok sa na mňa skúmavo zahľadí.   Doparoma. Mám dojem, že sa ma chystá spýtať prečo. Ale našťastie to neurobí.   „Tak fajn,“ povie. So zamysleným výrazom odomyká dvere a ustupuje, aby ma pustil ďalej. Keď ma nasleduje dnu a zatvára za sebou, cítim, ako ma jeho pohľad páli v zátylku.   Darčekovú škatuľu položí na bielizník a vyberá z nej iPod. Zapína ho a zamáva rukou pred hudobnou aparatúrou na stene, takže sa jej dymové sklené dvierka ticho rozostupujú. Stlačí na nej nejaké gombíky a za okamih sa už miestnosťou rozlieha zvuk vlakovej súpravy v metre. Zoslabuje to, až sa pomalý, hypnotický elektronický beat, ktorý po tom hukote nasleduje, stáva upokojujúcim. Do toho začína spievať nejaká žena. Netuším, kto to je, ale má mäkký hlas, aj keď trochu zachrípnutý. Rytmus hudby je pravidelný, starostlivo odmeriavaný… tak akosi eroticky. No pozrime sa – hudba, na ktorú sa dá súložiť.   Christian sa obracia čelom ku mne. Stojím uprostred izby, s búšiacim srdcom a divoko spenenou krvou, ktorá pulzuje – aspoň sa mi to zdá – do rytmu podmanivej hudby. Nenútene sa ku mne priblíži a mierne mi zatlačí na bradu, aby som si prestala hrýzť peru.   „Čo by si chcela robiť, Anastasia?“ spýta sa ma mierne a zľahka ma pobozká do kútika úst. Prstami mi naďalej zviera bradu.   „Sú to tvoje narodeniny. Čokoľvek, čo budeš chcieť ty,“ zašepkám.   Bruškom palca mi prechádza po spodnej pere, už zasa zachmúrený.   „Sme tu azda len preto, lebo si myslíš, že tu chcem byť ja?“ hovorí to mäkko, ale pritom ma skúma pohľadom.   „Nie,“ dostanem zo seba. „Ja tu chcem byť takisto.“   Jeho pohľad oťažieva, keď zvažuje moju odpoveď, stáva sa trúfalejším. Uplynú celé veky, než zas prehovorí:   „Je tu toľko možností, slečna Steelová,“ premýšľa. „Čo tak začať tým, že ťa vyzlečiem donaha?“ Zatiahne za opasok môjho župana, ten sa poslušne roztvára a odhaľuje tak hodvábnu nočnú košieľku. Potom ustupuje dozadu a ležérne si sadá na opierku pohovky.   „Všetko dolu. A pomaly.“   Kúpem sa v jeho zmyselnom, vyzývavom pohľade. Preglgnem nasucho a zovriem stehná – už teraz vnímam, ako medzi nimi vlhnem. Moja vnútorná bohyňa je dávno nahá, pripravená v pozore a žobroní, aby som si pohla. Sťahujem si župan z pliec a ani na okamih neuhýbam pohľadom z Christianových očí. A nechávam ho skĺznuť na zem. Jeho uhrančivý pohľad zahorí a ukazovákom si prejde po perách.   Prevlečiem si šnúrky ramienok nočnej košieľky cez plecia, sekundu ich pridržím a pustím ich. Košieľka ticho šuští dolu po mojom tele a rozprestiera sa mi k nohám. Som úplne nahá a takmer zadychčaná a tak-veľmi-pripravená.   Chvíľu na mňa sústredene pozerá a ja iba žasnem nad tým neskrývaným pôžitkárskym uspokojením v jeho výraze. Postaví sa a prejde k bielizníku, vyberie si odtiaľ svetlosivú kravatu – moju obľúbenú. Kým sa ku mne s miernym úsmevom na perách lenivo vracia, pohráva sa s ňou medzi prstami. Postaví sa predo mňa a ja očakávam, že si vyžiada moju ruku, ale on to neurobí.   „Povedal by som, že ste vyzlečená, slečna Steelová,“ skonštatuje spokojne. Prehadzuje mi kravatu okolo krku a mučivo pomaly ju zručne viaže do niečoho, o čom si myslím, že je kvalitný windsorský uzol. Keď ho uťahuje a jeho prsty sa otierajú o môj krk tesne nad kľúčnymi kosťami, vyšle do môjho tela taký prúd energie, až zalapám po dychu. Necháva široký koniec kravaty veľmi dlhý… jeho špička ma šteklí až v lone.   „Vyzeráte teraz náramne delikátne, slečna Steelová,“ zavrní a zohne sa, aby ma zľahka pobozkal. Je to letmý bozk a ja by som chcela viac, túžba sa mi už svojvoľne vinie okolo tela.   „Čo si s vami počneme teraz?“ Zamýšľa sa, potom chňapne tú kravatu a prudko ňou šklbne, čím si ma strhne do náručia. Jeho ruky sa boria do mojich vlasov a zakláňa mi hlavu dozadu. Tentoraz už ma bozkáva naozaj, divoko, nekompromisne, nemilosrdne. Jednou rukou sa mi voľne túla dole po chrbte, aby v nej nakoniec zovrel môj zadok. Potom sa odtiahne, aj on už lapá po dychu a hltá ma striebristolesklými očami. Necháva ma tak, roztúženú, zúfalo lapajúcu vzduch, pripravenú o posledné zvyšky rozumu. Som si istá, že budem mať po tomto jeho pôžitkárskom útoku opuchnuté pery.   „Otoč sa,“ prikazuje mi mierne a ja poslúchnem. Vyťahuje mi vlasy spod kravaty a rýchlo ich splieta do vrkoča, ktorý zaisťuje gumičkou. Potiahne zaň, až sa mi zakloní hlava.   „Máš nádherné vlasy, Anastasia,“ zahundre a jeho pery pritlačené k môjmu hrdlu mi spôsobujú slastné mrazenie okolo chrbtice. „Stačí povedať, aby som prestal. Vieš to, však?“ šepká mi do pokožky.   Prikývnem, oči mám zatvorené a sústredím sa na jeho pery na mojom krku. Znovu ma obracia čelom k sebe a vezme do ruky koniec kravaty.   „Ide sa,“ povie, jemne za ňu zatiahne a vedie ma k bielizníku, kde je vystavený zvyšok obsahu škatule.   „Anastasia, tieto predmety,“ berie do ruky análny kolík. „Tento je príliš veľký. Ako análna panna s ním nechceš začínať. Začneme s… týmto,“ ukáže mi svoj malíček a ja od šoku prestanem dýchať. Prsty… tam? Mojou mysľou presviští nie veľmi príjemná predstava análneho fistingu spomínaná v zmluve.   Usmeje sa. „Je to len prst – jeden,“ upokojuje ma ticho s tou svojou prazvláštnou schopnosťou čítať mi myšlienky. Zapichnem sa mu pohľadom do očí. Ako to len robí?   „Tie svorky sú dosť brutálne.“ Strčí do nich. „Použijeme tieto.“ Vyberie z bielizníka iný pár. Vyzerajú ako veľké čierne sponky do vlasov, len z nich visia malé prívesky s kamienkami. „Sú nastaviteľné,“ zamumle hlasom ľahko pretkaným empatiou.   Celá vyvalená naňho zažmurkám. Christian, sprievodca mojím sexuálnym životom. Vie toho o sexe o toľko viac ako ja. V tom sa mu nikdy nevyrovnám. Zamračím sa. Vie o väčšine vecí viac ako ja… okrem varenia. „Jasné?“ spýta sa ma.   „Jasné,“ zachraptím. V ústach mi dočista vyschlo.    „Povieš mi, čo so mnou budeš robiť?“   „Nie. Budem to vymýšľať za pochodu. Toto nie je scénka, Ana.“   „A ako sa mám správať ja?“   Pokrčí čelo. „Akokoľvek budeš chcieť.“   Aha…   „Očakávala si tu hádam moje alter ego, Anastasia?“ Doberá si ma, aj keď ani jeho hlas neznie úplne sebaisto. Párkrát zažmurkám.   „Tak nejako. Páči sa mi,“ pípnem. Vyčarí ten svoj tajomný úsmev a vystrie ruku, aby ma pohladil palcom po tvári.   „Som tvoj milenec, Anastasia. Milujem tvoj smiech a tiež tvoje chichotanie. Rád ťa vidím uvoľnenú a šťastnú, takú, aká si na Josého fotkách. To je tá dievčina, ktorá vpadla do mojej kancelárie. Tá, pre ktorú som stratil hlavu.“   Môj ty bože. Myslím, že na neho zízam s otvorenými ústami a v hrudi sa mi rozlieva hrejivý pocit. Je to radosť – číra radosť.   „Ale napriek tomu všetkému – tiež milujem, keď vám môžem robiť nemravné veci, slečna Steelová, a moje alter ego ich zopár pozná. Takže robte to, čo od vás chcem, a otočte sa.“ Jeho oči sa hriešne zalesknú a tá radosť, ktorá mi zaplavuje srdce, klesá dolu a uchvacuje a zviera všetko, čo sa nachádza od môjho pása nižšie. A tak ho bez slova poslúchnem. Za sebou počujem, ako otvára jednu zo zásuviek, a za okamih už zase stojí predo mnou.   „Poď,“ zavelí a ťahom za kravatu ma vedie smerom k stolu. Keď prechádzame okolo pohovky, všímam si, že z miestnosti zmizli všetky trstenice. Rozptyľuje to moju pozornosť. Boli tu včera, keď som prišla? Nespomínam si. Odstránil ich Christian? Pani Jonesová? Rozbehnutý vlak mojich myšlienok zastavuje až Christian:   „Chcem, aby si si kľakla sem, hore,“ inštruuje ma, keď prídeme k stolu.   No tak dobre. Čo má asi za lubom? Moja vnútorná bohyňa sa nemôže dočkať, až to zistí – už sa švihom vyhupla hore a teraz na Christiana upiera svoje psie oči.   Ten ma ľahko dvíha na stôl, ja si nohy krčím pod seba a kľaknem si pred neho, prekvapená eleganciou svojich vlastných pohybov. Teraz si hľadíme z očí do očí. Položí mi dlane na stehná a schádza po nich dole. Stlačí mi kolená a roztiahne ich tak, aby sa medzi ne mohol vkliniť. Zrazu má taký vážny výraz, jeho pohľad je ťažký, zastretý… žiadostivý.   „Ruky za chrbát. Teraz ťa spútam.“   Zo zadného vrecka nohavíc vyloví kožené putá a aj s nimi v rukách ma objíme. A je to tu. Kam až ma zavedie tentoraz?   Jeho blízkosť je omamná. Tento muž sa stane mojím manželom. Je vôbec možné tak veľmi túžiť po vlastnom mužovi? Nespomínam si, že by som o niečom takom niekde čítala. Jednoducho mu nedokážem odolať, a tak sa nakláňam a pootvorenými perami mu prechádzam po celej dĺžke čeľuste, cítim na nich jeho strnisko – opojná kombinácia pichľavého a mäkkého na špičke môjho jazyka. V zlomku sekundy stuhne, zatvára oči a oťažie mu dych. A potom, náhle, prudko uhne.   „Prestaň. Inak to bude oveľa rýchlejšie, než by sme obaja chceli,“ varuje ma. Na chvíľu si myslím, že sa možno hnevá, ale potom sa usmeje a v jeho rozpálenom pohľade zaiskrí pobavenie.   „Keď ty si neodolateľný,“ sťažujem sa naoko.   „Skutočne?“ zmrazí ma sucho.   Prikývnem.   „Hmm – tak ma nerozptyľuj, lebo ti dám náustok.“   „Baví ma rozptyľovať ťa,“ zašepkám a vrhám naňho tvrdohlavý pohľad.   Dvíha jedno obočie. „Alebo ťa vyplatím.“   Fakt?! Nejako sa mi darí potlačiť úsmev. Boli časy, a nie je to tak dávno, keď by ma taká hrozba vydesila. Vtedy by som sa ho v tejto miestnosti neodvážila bez vyzvania pobozkať. A teraz skonštatujem, že už ma vôbec nedesí. Aké príjemné zistenie… Uličnícky sa naňho zazubím a on sa na mňa zamračí.   „Poslúchaj ma,“ zavrčí. Ustúpi o krok, premeriava si ma prižmúrenými očami a pritom si plieska putami do otvorenej dlane… A je to tam, to skryté varovanie obsiahnuté v jeho slovách aj v celom jeho postoji. Pokúšam sa o kajúcny výraz a myslím, že sa mi darí. Znovu ku mne pristupuje.   „Tak je to lepšie…“ Ešte raz sa nakláňa a naťahuje sa s tými putami za mňa. Tentoraz dotyku odolávam, ale aspoň vdychujem jeho báječnú osobitú vôňu, ešte stále sviežu po tej nočnej sprche. Hmm… mala by som si ju plniť do flakónov.   Očakávam, že mi spúta zápästia, ale on mi pripevňuje manžety pút až nad lakte. To ma núti ľahko sa prehnúť v chrbte a vypnúť prsia, aj keď tie lakte ani zďaleka nemám úplne pri sebe. Keď je s tým hotový, robí niekoľko krokov vzad, aby sa mohol pohľadom na mňa pokochať.   „Cítiš sa dobre?“ pýta sa starostlivo. Nie je to práve jedna z najpohodlnejších pozícií, ale ja som taká napätá očakávaním, kam tým všetkým smeruje, že prikývnem, totálne ochromená túžbou.   „Dobre.“ Zo zadného vrecka vyťahuje masku na oči.   „Myslím, že už si toho videla dosť,“ oznamuje mi. Navlieka mi ju na hlavu a zakrýva mi ňou oči. Frekvencia môjho dychu prudko stúpa. Panebože. Čo je na tom také vzrušujúce, keď človek nevidí? Som tu, spútaná a kľačiaca na stole, pripravená, dychtivé očakávanie mi horúčkovito a ťažko pulzuje hlboko vnútri tela. Ešte stále však počujem a ten melodický pravidelný rytmus hudby neprestáva. Vnímam, ako rezonuje mojím telom, predtým som si to ani nevšimla. Musí to mať pustené v slučke.   Christian ustupuje. Čo asi robí? Počujem, ako sa pohybuje, ide späť k bielizníku, kde otvára zásuvku a zase ju zatvára. O chvíľku neskôr už je naspäť. Cítim, že stojí predo mnou. Vo vzduchu poznávam nejakú novú vôňu, prenikavú, výdatnú – vôňu pižma. Je veľmi príjemná, takmer sa mi z nej zbiehajú sliny.   „Nechcem si zničiť obľúbenú kravatu,“ poznamenáva ticho. Kravata sa pomaly povoľuje, keď mi ju Christian jemne rozväzuje.   Ostro sa nadýchnem, pretože cítim, ako sa mi jej dlhý koniec lenivo plazí hore po tele a cestou ma šteklí. Zničiť jeho kravatu? Pozorne načúvam a skúšam odhadnúť, čo práve robí. Myslím, že si mädlí ruky. Znenazdania mi prechádza hánkami prstov po tvári, až dole k sánke a pozdĺž jej hrany.   Moje telo sa okamžite prebúdza do stavu maximálnej bdelosti, jeho dotyk mi v podobe mravčenia rezonuje po celom tele. Potom mi položí ruku na krk. Je mastná, natretá sladko voňajúcim olejom, takže mi hladko kĺže dolu po hrdle cez kľúčnu kosť a ďalej na plece. Cestou ma jemne hladí prstami. Teda, on ma masíruje. To som nečakala.   Položí mi druhú ruku na druhé plece a začína ďalšiu pozvoľnú provokatívnu púť po mojej kľúčnej kosti. Ticho zavzdychám, keď sa pomaly blíži k mojim čoraz citlivejším prsiam – túžiacim po jeho dotykoch. Sú to muky. Prepínam sa v ústrety jeho majstrovským dotykom, ale on krúživými pohybmi uhýba dlaňami na moje boky, pomaly a pravidelne, do rytmu hudby, zámerne sa prsiam vyhýba. Zastonám – len neviem, či od samej rozkoše alebo utrpenia.   „Si taká krásna, Ana,“ vytlačí zo seba drsným a zastretým hlasom tesne pri mojom uchu. Špičkou nosa potom opisuje kontúru mojej sánky a ďalej ma masíruje – teraz medzi prsami, cez brucho a nižšie… Letmo ma bozkáva na pery, potom schádza nosom dolu po mojom krku. Pre boha živého, som v jednom ohni… jeho blízkosť, jeho ruky, jeho slová.   „A už čoskoro sa staneš mojou ženou, v dobrom i zlom,“ šepká.   Ach, môj…   „Budem ťa milovať a opatrovať.“… Bože.   „Uctievať svojím vlastným telom.“   Zakloním hlavu a zakňučím. Prstami mi už prechádza cez chĺpky, dolu, do lona, kde sa ku mne primkne dlaňami. „Pani Greyová,“ zavrní, zatiaľ čo sa o mňa otiera. Reagujem zastonaním.   „Áno,“ vydýchne a ďalej ma láska.    „Otvor ústa.“   Nedá sa povedať, že by som ich mala zatvorené, pretože už lapám po dychu. Otváram ich ešte viac a on mi medzi pery vsúva dlhý kovový predmet. Tvarom pripomína o dosť väčší detský cumlík, má malé vrúbky alebo drážky a na konci niečo ako retiazku. A je veľký.   „Cmúľaj,“ prikazuje mi zvodne. „Toto ti dám dovnútra.“   Dovnútra? Dovnútra kam? Srdce mi skáče až do krku.   „Cmúľaj ďalej,“ zopakuje a prestáva ma hladiť.   Nie. Kam ideš? Chce sa mi zakričať, ale mám plné ústa. Dlaňami natretými olejom sa vracia nahor, aby nimi konečne poláskal moje zanedbávané prsia.   „Neprestávaj,“ pripomína mi.   Jemne mi trie bradavky medzi palcami a ukazovákmi, až sa vztyčujú a zároveň spevňujú, a prostredníctvom mojich nervových vlákien mi tým vysiela vlny rozkoše rovno dovnútra.   „Máš také nádherné prsia, Ana,“ hundre a mne ešte viac tvrdnú bradavky. Spokojne zamručí a ja mu odpovedám vzdychnutím. Jeho pery sa mi posúvajú cez krk smerom k jednému z pŕs, zanechávajú za sebou vlhkú cestičku po letmých bozkoch a jemných uhryznutiach a postupujú čoraz nižšie, až dosiahnu bradavku, na ktorej zrazu pocítim stisk svorky.   „Ach!“ vyrazí zo mňa cez ten predmet, čo zvieram v ústach. Je to mimoriadny vnem, drsný, bolestivý, príjemný… štípe to. Christian sa naposledy jazykom mäkko otiera o moju uväznenú bradavku a v tej chvíli aplikuje aj druhú svorku. Jej stisk je práve taký výrazný… a rovnako znamenitý. Hlasno zastonám.   „Cítiš to?“ zašepká.   Ach, áno, áno, áno!   „Už mi to daj.“ Jemne zatiahne za zdobený kovový predmet v mojich ústach a ja ho púšťam. Rukami mi znovu putuje dolu po tele. Ešte raz si na ne naniesol olej. Presúva sa nimi dozadu, smerom k môjmu zadku.   Zalapám po dychu a spozorniem. Čo chce robiť?   „No tak, pokoj,“ vydýchne mi pri uchu, a kým ma láska a hnetie prstami, bozkáva ma na krku.   Tak čo chce robiť? Jednou rukou sa vracia dopredu, späť do môjho lona, tlačí sa ku mne dlaňou a vstupuje do mňa prstami. Vďačne a nahlas zavzdychám.   „Teraz to do teba zasuniem,“ prezrádza mi ticho.    „Nie sem.“ Prstami mi prejde po zadku, pričom aj tam rozotiera olej. „Ale sem.“ Zahýbe prstami vo vnútri, krúži nimi a kĺže tam a späť, opakovane nimi dráždi to správne miesto. Zakňučím a cítim, ako sa mi ešte viac scvrkávajú bradavky. „Ách.“   „Ššš.“ Vyťahuje zo mňa prsty a vsúva do mňa ten predmet. Zovrie mi tvár v dlaniach a začína ma bozkávať, dravo vráža jazyk do mojich úst. A potom počujem tichučké cvaknutie a tá vec v mojom vnútri začína vibrovať – tam dole, vo mne! Zalapám po dychu. Ten pocit je neskutočný, nedá sa prirovnať k ničomu, čo som kedy predtým cítila.   „Ách!“   „No tak,“ tíši ma Christian a absorbuje moje vzdychy do svojich úst. Rukami schádza nižšie a veľmi jemne ťahá za svorky. Z úst mi uniká zvučný výkrik:   „Christian, prosím!“   „Psst, miláčik. Skús to vydržať.“   To je jednoducho príliš – všetko to nadmerné dráždenie, všade. Už cítim, ako sa v mojom tele koncentruje tá energia a na kolenách nie som schopná to kontrolovať. Bože… zvládnem to vôbec?   „Poslušné dievča,“ upokojuje ma Christian.   „Christian!“ vyhŕknem. Môj hlas znie tak zúfalo… dokonca aj v mojich vlastných ušiach.   „No tak, len to vnímaj, Ana. Neboj sa toho.“ Jeho ruky teraz spočívajú na mojom páse, robia mi oporu, ale ja sa na ne nedokážem sústrediť, ani na to, čo je vnútri mňa alebo na tie svorky. V mojom tele sa totiž chystá veľkolepá explózia, spôsobená neutíchajúcimi vibráciami a sladkým, sladkým mučením bradaviek. Dočerta. Viem, že to bude príliš. Jeho dlane sa presúvajú z mojich bokov okolo trupu až dozadu, hladké a mastné sa ma znova dotýkajú, hladia a masírujú ma – môj zadok.   „Taká krásna,“ zamumle a znenazdania do mňa s citom preniká jedným klzkým prstom… tam! Dozadu! A je to zvláštny pocit, taký neznámy, plný… ale aj… príjemný. Pohybuje ním pomaly, tam a späť, a zároveň ma nežne hryzie do brady.   „Taká krásna, Ana.“   Akoby som sa vzniesla vysoko, vysoko nad nesmierne širokú priepasť a teraz do nej padala, rútila sa nekontrolovateľne až na zem. Viac už vydržať nedokážem, kričím a moje telo sa sťahuje v kŕčoch a uvoľňuje tú masu koncentrovaného napätia. Trieštim sa a nevnímam nič – iba pocity, ktoré ma pohlcujú – všade. Christian mi strháva jednu svorku a za ňou aj druhú, necháva moje bradavky zabrnieť pod náporom sladko bolestivého pocitu, ktorý je však taký-hrozne-krásny a spôsobuje, že môj orgazmus – ten orgazmus – trvá a trvá. A jeho prst stále zostáva tam, kde je, mierne ním pohybuje dovnútra a von.   „Bože!“ kvílim. A Christian ma obopína, obopína sa okolo mňa ako brečtan a drží ma, zatiaľ čo vo vnútri mi to pulzuje nemilosrdne ďalej.   „NIE!“ vykríknem znova, úpenlivo, a tentoraz už zo mňa uvoľňuje vibrátor aj prst. Aj tak to tepanie stále trvá. Rozopína mi jednu manžetu pút a moje paže bezvládne padajú dopredu. Hlava mi klesá na jeho rameno. Som stratená, stratila som sa v tých intenzívnych pocitoch, zostal zo mňa len trhaný dych, vyčerpaná túžba a nádherné, vítané bezvedomie.   Len matne si uvedomujem, že ma Christian dvíha a nesie k posteli, kde ma položí na chladivé saténové obliečky. Za okamih už mi jeho ruky, ešte stále klzké od oleja, jemne masírujú zadnú stranu stehien, kolená, lýtka a plecia. Cítim, ako sa posteľ pohne, keď sa potom naťahuje vedľa mňa.   Dáva mi dole masku, ale ja nemám silu otvoriť oči. Berie mi vrkoč a sťahuje z neho gumičku, potom sa skláňa a jemne ma bozkáva na pery. Ticho v izbe ruší len môj kolísavý dych, ktorý sa zvoľna upokojuje, zatiaľ čo prichádzam k sebe. Hudba už dohrala. „Taká nádherná,“ zapradie.   Keď sa mi podarí prinútiť jedno viečko na spoluprácu, zisťujem, že ma pozorne sleduje, na perách mu pohráva nepatrný úsmev.   „Ahoj,“ vydýchne. Zvládam len niečo zavrčať, čo ho viditeľne obveselí. „Bolo to na teba dosť nemravné?“   So zdráhavým úsmevom prikývnem. Kriste, ešte trochu viac nemravnosti a musela by som nás oboch vyplieskať.   „Mám dojem, že si sa pokúsil zabiť ma,“ zakvičím.   „Zničená orgazmom,“ poškľabuje sa. „Sú aj horšie možnosti,“ poznamenáva, ale potom mierne zvážnie, to keď mu hlavou preletí nejaká nepríjemná myšlienka. Úplne ma to preberie. Zdvihnutou rukou ho pohladím po tvári.   „Takto ma smieš zabíjať kedykoľvek,“ zašepkám. Zaznamenávam pritom, že je celý nahý a tiež pripravený. Berie ma za ruku a začína mi bozkávať hánky prstov. Nadvihnem sa, zovriem jeho tvár v dlaniach a pritiahnem si jeho pery k svojim. Pobozká ma iba letmo a potom sa zakloní.   „A teraz k tomu, čo chcem robiť ja,“ povie a siahne pod svoj vankúš za ovládačom. Stlačí na ňom nejaké tlačidlo a od stien izby sa odrazí mäkký tón gitarových strún.   „Chcem sa s tebou milovať,“ prednesie s pohľadom upretým do mojich očí. Z tých jeho sivých jasne sála úprimné vyznanie. V pozadí sa rozoznie povedomý hlas v piesni The First Time I Ever Saw Your Face. A on svojimi perami nájde tie moje.      Znovu ho v sebe zvieram a prežívam ďalšie búrlivé uvoľnenie. On sám sa mi sype pod rukami, s hlavou zvrátenou a mojím menom na perách. Sedíme čelom k sebe, ja obkročmo na ňom, uprostred tej obrovskej postele a on si ma prudko strháva do náručia. A v tomto jedinom okamihu, v okamihu nesmiernej radosti s týmto mužom a touto hudbou ma intenzita tej novej skúsenosti – tu, s ním – a všetkého, čo sa odohralo v priebehu celého týždňa, znovu premáha. Nielen fyzicky, ale aj emocionálne. Doslova ma to drví. Tak strašne, strašne ho milujem. A úplne po prvýkrát prežívam záblesk pochopenia toho, ako sa cíti ohľadom mojej bezpečnosti.   To jeho núdzové pristátie s Charlie Tangom včera, len na to pomyslím a do očí sa mi derú slzy. Keby sa mu niečo stalo – bože, ako ja ho milujem! To mi už slzy nekontrolovateľne stekajú po lícach. Christian v sebe nosí toľko individualít – tú sladkú, mierumilovnú, a potom tú drsnú, dominantnú: budem-si-robiť-čo-sa-mi-dočerta-zapáči-a-ty-sa-urobíš-kedy-ja-poviem. Skrátka všetkých svojich päťdesiat tieňov – má takú komplexnú osobnosť. Úžasnú. A je celý len môj. Iste, viem to – viem, že sa veľmi dobre nepoznáme a že sa musíme prehrýzť horou problémov, ale zároveň viem, že to jeden pre druhého urobíme – a že na to máme celý život.   „Hej,“ vydýchne a s pohľadom upretým do mojich očí uväzní moju tvár vo svojich dlaniach. Ešte stále je vo vnútri mňa. „Prečo plačeš?“ Hlas má plný znepokojenia.   „To preto, lebo ťa tak veľmi ľúbim,“ zašepkám.   Priviera oči, akoby bol pod vplyvom nejakej drogy, a vstrebáva tak moje slová. Keď ich zase otvorí, prekypujú láskou.   „A ja teba, Ana. S tebou sa cítim… úplný.“ A zatiaľ čo Róberta Flacková spieva posledné slová svojej piesne, on ma precítene bozkáva.      Rozprávame sa a rozprávame a rozprávame a sedíme na posteli v herni a ja na jeho lone… naše nohy vzájomne prepletené. Červená saténová plachta je okolo nás rozprestretá ako kráľovský prápor a ja nemám tušenia, koľko času vlastne uplynulo. Práve teraz sa Christian smeje na tom, ako napodobňujem Katherine v priebehu toho fotografovania v hoteli Heathman.   „Keď si pomyslím, že to mohla byť ona, kto by na to interview prišiel. Ďakujem Božej prozreteľnosti za obyčajné prechladnutie,“ zašvitorí a dáva mi bozk na nos.   „Myslím, že mala chrípku, Christian,“ opravujem ho vyčítavo a ďalej neprítomne krúžim prstami v chĺpkoch na jeho prsiach, pričom žasnem nad tým, ako dobre to znáša. „Všetky trstenice sú preč,“ prehodím, keď si vybavujem, čo ma predtým tak rozptýlilo. Azda po stýkrát mi zastrkuje prameň vlasov za ucho.   „Mal som pocit, že sa práve cez túto hranicu nikdy neprenesieš.“   „No, to asi nie,“ prikyvujem presvedčivo. Potom si uvedomujem, že pozerám na bičíky vyrovnané na protiľahlej stene. Nasleduje môj pohľad.   „Chceš, aby som sa zbavil aj ich?“ Hoci sa usmieva, myslí to vážne.    „Nie toho jazdeckého… toho hnedého. A tých kožených korbáčov, vieš ktorých,“ červenám sa. Usmeje sa na mňa.   „Tak dobre, bičík a korbáč. Teda, slečna Steelová, vy ste samé prekvapenie.“   „Tak ako vy, pán Grey. Je to jedna z vecí, ktoré na tebe milujem.“ Jemne mu vtlačím pery do kútika úst.   „A čo všetko ešte na mne ľúbiš?“ povie s ľahko ostražitým pohľadom.   Dokážem si predstaviť, koľko sebazaprenia ho asi táto otázka stála. Vracia ma to nohami na zem, takže na neho strnulo zažmurkám.   Milujem na ňom všetko – dokonca aj jeho odtiene sivej. Viem, že život s ním nebude nikdy nudný.   „Toto,“ prejdem mu ukazovákom po perách. „Tie milujem, to, čo z nich vychádza a čo mi s nimi robíš. A potom to, čo je tu,“ poklepem mu na spánok. „Si taký bystrý a vtipný a sčítaný. Rozumieš toľkým veciam. Ale najviac zo všetkého milujem to, čo je tu.“ Zľahka mu pritlačím dlaň na hruď a cítim, ako mi do nej pulzuje jeho srdce. „Si ten najláskavejší človek, akého som kedy spoznala. To, čo robíš. Ako pracuješ. To je jednoducho úžasné,“ zašepkám.   „Úžasný?“ čuduje sa, v tvári má náznak pobavenia. Ale potom sa to pobavenie mení na plachý úsmev, akoby bol v rozpakoch, a ja mám chuť vrhnúť sa mu okolo krku. A tak to urobím.      Podriemkavam, obalená saténom a pánom Greyom. Ten ma prebúdza tým, že sa ku mne pritúli.   „Nie si hladná?“ zašepká.   „Hmm, ukrutne.“   „Aj ja.“   Nadvihnem sa a pozriem naňho, ako leží rozvalený na posteli.   „Máte narodeniny, pán Grey. Niečo vám uvarím. Čo by ste si priali?“   „Nechám sa prekvapiť.“ Zľahka mi prechádza dlaňou po chrbte, jemne ma hladí. „Mal by som skontrolovať BlackBerry a vypočuť si všetky odkazy, čo som včera zmeškal.“ S povzdychom si sadá a ja viem, že táto zvláštna chvíľka sa končí… ale iba teraz.   „Poď sa osprchovať,“ navrhuje mi.   Nemôžem predsa pokaziť narodeniny malému chlapcovi…      Christian je v pracovni a telefonuje. Je tam s ním aj Taylor, tvári sa vážne, ale na sebe má neformálne džínsy a vypasované čierne tričko.   Ja sa bavím v kuchyni prípravou obeda. V chladničke som objavila steaky z lososa, ktoré teraz pripravujem s citrónom, a k tomu robím šalát a varím zemiaky. Cítim sa nadmieru šťastná a spokojná, na vrchole blaha, takpovediac. Obraciam sa tvárou k veľkému oknu a zahľadím sa von na blankytne modrú oblohu. Bože, tie naše rozhovory… a milovanie… hmm. Hociktorá by si na to hneď zvykla.   Z pracovne vychádza Taylor a vytrháva ma zo zasnenia. Stíšim iPod a vyberiem si slúchadlo z ucha.   „Zdravím, Taylor.“   „Ana,“ prikývne na pozdrav.   „Je vaša dcérka v poriadku?“   „Áno, ďakujem. Moja bývalá žena si myslela, že je to slepé črevo, ale šalela zbytočne, ako zvyčajne,“ prevracia oči, čím ma trochu prekvapuje. „Sophie je v pohode. Len škaredá črevná viróza.“   „To je mi ľúto.“   Pousmeje sa.   „Už ste vypátrali Charlie Tango?“   „Áno. Záchranný tím je už na ceste. Mal by sa vrátiť na Boeing Field dnes neskoro večer.“   „To je dobre.“   Venuje mi skúpy úsmev. „Bude to všetko, madam?“   „Iste, áno, pravdaže,“ začervenám sa… Zvyknem si niekedy na to Taylorovo oslovenie madam? Cítim sa pri ňom taká stará, aspoň na tridsať.   Zdvorilo prikývnem a opúšťam veľkú izbu. Christian ešte stále hovorí do telefónu. Čakám, kým sa začnú variť zemiaky, a dostávam pritom nápad. Beriem kabelku a vylovím z nej BlackBerry. Je na ňom správa od Kate:   Stretneme sa večer. Už sa teším na véééľmi dlhú debatu.   Hneď jej odpovedám:      Aj ja.   To bude skvelé pohovoriť si s ňou.   Otváram si e-maily a rýchlo ťukám jeden pre Christiana.         Od: Anastasia Steelová Predmet: Obed Dátum: 18.6.2011, 13:12 Komu: Christian Grey   Drahý pán Grey,píšem Vám, aby som Vás informovala o tom, že Váš obed je takmer pripravený. A že som v priebehu dnešného dňa zažila úchvatnú zvrhlú súlož. Narodeninový zvrhlý sex môžem všetkým vrelo odporučiť. A ešte je tu jedna vec… Ľúbim Ťa. A x(Vaša snúbenica)      Nastražím uši, aby som začula, ako zareaguje, ale on stále telefonuje. Pokrčím plecami. Asi má len veľa práce. Potom však môj BlackBerry zavibruje.         Od: Christian Grey Predmet: Zvrhlá súložDátum: 18.6.2011, 13:15 Komu: Anastasia Steelová   A čo na nej bolo najúchvatnejšie? Budem si robiť poznámky.Christian GreyPo ranných zvrhlostiach od hladu umierajúci a chradnúci výkonný riaditeľ Grey Enterprises Holdings, s. r. o.P.S.: Zbožňujem Tvoj podpis.P.P.S.: Kam sa podelo umenie konverzácie?      Od: Anastasia Steelová Predmet: Od hladu umierajúci? Dátum: 18.6.2011, 13:18 Komu: Christian Grey   Drahý pán Grey,dovoľte mi, aby som obrátila vašu pozornosť späť k prvému riadku svojho predchádzajúceho e-mailu, ktorý Vás informoval o tom, že je Váš obed skutočne takmer pripravený… tak nechajte tie nezmysly s hladovaním a chradnutím. Ohľadom toho úchvatného zvrhlého sexu… úprimne – všetko. Vaše poznámky by som si rada prečítala. A tá moja časť v zátvorkách sa mi tiež páči. Ax(Vaša snúbenica)P.S.: Odkedy si práve Ty utáraný? A navyše telefonuješ!            Stlačím Odoslať a zdvihnem oči. On stojí priamo predo mnou a škerí sa na mňa. Skôr než stačím čokoľvek povedať, jedným plavným skokom sa prenesie cez kuchynský ostrovček, chytí ma do náručia a dáva mi mľaskavý bozk.   „A to bolo všetko, slečna Steelová,“ povie a pustí ma. Pokojne si odchádza – v tých svojich džínsoch, rozhalenej košeli a bosý – späť do pracovne a necháva za sebou zadychčanú kôpku rozbúrených hormónov.   K lososovi som pripravila omáčku z kyslej smotany, koriandra a potočnice a prestrela som na raňajkovom bare. Naozaj nerada ruším Christiana pri práci, napriek tomu teraz stojím na prahu jeho kancelárie. Ešte stále má telefón pri uchu, jeho vlasy budia dojem dôkladne osúloženého vrabčieho hniezda a sivý pohľad mu doslova žiari – aká pastva pre moje oči. Keď ma zaznamená, zdvihne ku mne oči a už nimi neuhne. Ľahko sa zamračí – a ja neviem, či na mňa, alebo to patrí k hovoru, ktorý vedie.   „Jednoducho ich pustíš ďalej a necháš ich v izbe. Rozumieš, Mia?“ zasyčí a zagúľa očami. „Fajn.“   Pantomimicky mu naznačujem, že sa kŕmim, a on mi s úsmevom kývne.   „Uvidíme sa neskôr,“ končí a položí.    „Ešte jeden hovor?“ pýta sa.    „Jasné.“   „Tie šaty sú veľmi krátke,“ dodáva mimochodom.   „Páčia sa ti?“ Rýchlo sa pred ním zavrtím. Je to jedna z vecí, ktorú mi kúpila Caroline Actonová. Svetlotyrkysové letné šatočky, pravdepodobne vhodnejšie na nosenie na pláži, ale dnes je taký krásny deň, v mnohých ohľadoch. Lenže on sa na ne zamračí a mne vädne výraz.   „Vyzeráš v nich fantasticky, Ana. Len by som bol nerád, aby ťa v nich okukoval niekto iný.“   „Čože?“ zaškerím sa naňho. „Sme doma, Christian. Okrem personálu tu nikto nie je.“   Skrúti pery. Buď sa snažia skryť pobavenie, alebo si naozaj myslí, že to nie je na smiech. Ale nakoniec prikývne na súhlas. Zakrútim nad ním hlavou – on to hádam myslel vážne? A odchádzam naspäť do kuchyne.      O päť minút neskôr sa predo mnou zjaví znovu a podáva mi telefón.   „Mám ti odovzdať Raya,“ zamumle obozretne.   Neveriacky vypúšťam všetok vzduch z pľúc. Chňapnem po telefóne a prikryjem mikrofón.   „Ty si mu to povedal?!“ zasyčím. Christian prikývne, ľahko vykoľajený mojím zúfalým výrazom.   Dofrasa! Hlboký nádych. „Ahoj, ocko.“   „Christian ma práve požiadal o tvoju ruku,“ ozve sa.   Dofrasa. Ako rozmýšľam, čo povedať, rozprestrie sa medzi nami ticho. Ray ako zvyčajne mlčí, takže mi neposkytuje žiadny návod na jeho reakciu pri tejto novinke.   „A čo si mu na to povedal?“ prehovorím ako prvá.   „Že s tebou chcem hovoriť. Je to trochu unáhlené, nemyslíš, Annie? Poznáš ho ešte len krátko. Chcem povedať – je to fajn chalan, vie rybárčiť, ale… tak skoro?“ hovorí pokojne, no odmerane.   „Máš pravdu. Je to rýchle… vydrž.“ Náhlivo opúšťam kuchyňu, utekám z Christianovho dosahu a mierim k zasklenej vonkajšej stene. Dvere na balkón sú otvorené, a tak cez ne prejdem na slnkom prežiarené denné svetlo. Až k zábradliu však dôjsť nedokážem, je to príliš vysoko.   „Ja viem, že je to nečakané a tak – ale… no, jednoducho ho milujem. A on miluje mňa. A chce si ma vziať a nikdy tu nebude nikto iný,“ červenám sa pri tej pravdepodobne najintímnejšej konverzácii, akú som kedy mala so svojím nevlastným otcom.   Ray je na druhom konci chvíľu ticho.   „Už si to povedala svojej matke?“   „Nie.“   „Annie… Počuj, ja viem, že je dobre zaistený a tak nejako vhodný, ale svadba? To je obrovský krok. Vieš určite, čo robíš?“   „On je ten pravý,“ zašepkám.   „No… tak to hej,“ povie po chvíli a hlas mu už znie uvoľnenejšie.    „Je pre mňa všetkým.“   „Annie, Annie, Annie. Ty si taká strašne tvrdohlavá. Len sa modlím k Bohu, aby si vedela, čo robíš. Tak mi ho ešte daj, dobre?“   „Jasné, ocko. A prosím ťa – odvedieš ma k oltáru?“ prosím potichu.   „Teda, zlatko,“ láme sa mu hlas a na krátku chvíľu sa odmlčí. Emócie obsiahnuté v jeho slovách mi tlačia slzy do očí. „Nič by mi neurobilo väčšiu radosť,“ dostáva zo seba nakoniec.   Ach, Ray. Mám ťa tak rada… Radšej preglgnem, aby som sa nerozplakala. „Ďakujem, oci. Teraz ti už dám Christiana. A buď na neho milý, ja ho totiž milujem,“ zašepkám.   Povedala by som, že sa Ray na druhom konci usmial, ale istá si nie som. V jeho prípade sa to vždy ťažko odhaduje.   „Nemaj obavy, Annie. A príď niekedy navštíviť svojho starčeka a toho Christiana zober so sebou.“   Rázne sa vraciam späť do izby – naštvaná na Christiana, že ma nevaroval vopred – a podávam mu telefón. Môj výraz mu dáva jasne najavo, ako veľmi si to u mňa pohnojil. Tvári sa pobavene, keď si ho odo mňa berie, a znova zmizne vo svojej pracovni.   O dve minúty neskôr sa vracia.   „Mám od tvojho otca tak trochu zdráhavý súhlas,“ naparuje sa pyšne, vlastne tak pyšne, až sa zasmejem a on sa uškrnie. Žiari, akoby práve dohodol nejakú výhodnú fúziu, alebo dosiahol skvelú kúpu, čo vlastne, tak nejako, aj urobil.      „Dočerta, baba jedna, ty ale vieš variť.“ Christian prehĺta posledný kúsok jedla a dvíha pohár bieleho vína.   Vďaka jeho chvále celá očerveniem. Potom si však uvedomím, že k tomu, aby som mu niečo uvarila, sa dostanem len cez víkendy. To ma zamrzí. Varím rada. Možno by som mu mala upiecť narodeninovú tortu. Pozerám sa na hodinky. Ešte by som to stihla.   „Ana?“ vytrháva ma zo zamyslenia. „Prečo si ma žiadala, aby som ťa nefotil?“ Som tou otázkou ľahko zaskočená, o to viac, že ju vyslovil zdanlivo pokojným hlasom.   A… dofrasa. Tie fotografie. Zabodávam pohľad do prázdneho taniera a začínam si krútiť prsty v lone. Čo na to povedať? Sľúbila som si, že sa mu nezmienim o tom, ako som našla jeho verziu domáceho porna.   „Ana!“ vyštekne. „O čo tu ide?“ Až nadskočím a jeho hlas ma donúti zdvihnúť k nemu oči. Nenahovárala som si náhodou, že už ma nedesí?   „Našla som tvoje fotky,“ vyjachcem.   Prekvapene vyvalí oči a zalapá po dychu. „Ty si bola v trezore?!“ pýta sa neveriacky. Čože?   „V trezore? Nie. Ani neviem, že nejaký máš.“ Zamračí sa.   „Potom tomu nerozumiem.“   „V tvojej šatni. Tá škatuľa. Hľadala som kravatu a tá škatuľa bola pod tvojimi džínsami. Pod tými, čo normálne nosíš do herne. Teda, až na dnešok.“   Zíza na mňa so spadnutou sánkou, očividne šokovaný. Kým tú informáciu spracováva, nervózne si prehrabne vlasy. Potom si v hlbokom zamyslení pomädlí bradu, lenže nedokáže pritom skryť to zmätené rozladenie, čo sa mu odráža v tvári. A potom, zrazu, potrasie hlavou – rozčúlene, ale tak trochu aj pobavene – a kútiky úst sa mu vykrivujú v náznaku úsmevu sprevádzaného výrazom údivu. Zopne pred sebou ruky a znovu na mňa uprie pohľad.   „Nie je to tak, ako si myslíš. Už som na ne úplne zabudol. A s tou škatuľou niekto hýbal. Tieto fotky patria do trezoru.“   „Kto by s ňou hýbal?“ ozvem sa ticho.   Nasucho preglgne. „Toto mohol urobiť iba jeden človek.“   „Aha. A kto? A čo myslíš tým – nie je to tak, ako si myslíš?“   S povzdychom nakláňa hlavu, pôsobí mierne rozpačitým dojmom. To by veru mal! odfrkne si moje podvedomie.   „Toto bude znieť trochu chladne, ale – tie fotky sú bezpečnostná poistka,“ zašepká a ja vidím, ako sa vnútorne pripravuje na moju reakciu.   „Bezpečnostná poistka?“   „Proti odhaleniu.“   Minca cinkne a s hlasným rachotom sa kotúľa dole, až na dno mojej momentálne prázdnej hlavy.   „Ach, tak,“ hlesnem, pretože mi nič lepšie nenapadá. Zatváram oči. A je to tu. Je tu tých Päťdesiat Rozorvaných Tieňov, práve teraz a tu. „Hej. Máš pravdu. Znie to chladne.“ Vstanem, aby som vzala taniere. Viac o tom naozaj vedieť nechcem.   „Ana…“   „Vedia o tom? Tie dievčatá… tie tvoje subky.“    Zamračí sa na mňa. „Samozrejme, že vedia.“    No, aspoňže tak. Načiahne sa za mnou a priťahuje si ma k sebe.   „Tie fotky mali byť v trezore. Neslúžia na žiadne rekreačné účely.“ Zarazí sa. „Možno skôr, keď vznikali. Ale…“ robí ďalšiu pauzu, v ktorej jeho pohľad nadobúda maximálnu intenzitu. „Nič pre mňa neznamenajú.“   „Tak kto ich dal do tvojej šatne?“   „To mohla urobiť jedine Leila.“   „Ona pozná kombináciu od tvojho trezoru?“   Pokrčí plecami. „Ani by ma to neprekvapilo. Je to veľmi dlhé heslo a ja tam chodím zriedka. Je to jediné číslo, ktoré som si niekam napísal a ktoré som nemenil.“ Pokrúti hlavou. „Zaujímalo by ma, čo všetko vie a či ešte niekde niečo vzala.“ Zamračí sa a znovu obracia pozornosť mojím smerom. „Pozri, ja tie fotky zničím. A naozaj hneď, ak chceš.“   „Sú to tvoje fotky, Christian. Rob si s nimi, čo chceš,“ reptám potichu.   „Nebuď taká,“ napomína ma a vezme mi tvár do dlaní, zväzuje ma svojím pohľadom. „Ja už o ten život nestojím. Chcem ten náš, spoločný.“   Pre boha živého. Ako to vie? Ako vie, že za mojím zdesením nad tými fotografiami sa ukrýva jednoduchý fakt, že som paranoidná?   „Ja som si myslel, že sme všetkých tých démonov dnes ráno vyhnali, Ana. Aspoň to tak cítim. Ty nie?“   Zažmurkám naňho, vybavujem si naše veľmi, ale veľmi príjemné a romantické a totálne nemravné ráno v herni.   „Áno,“ usmejem sa. „Tiež to tak cítim.“   „To je dobre.“ Skláňa sa na bozk a privinie si ma do náručia. „Roztrhám ich,“ zahundre. „A potom sa musím vrátiť k práci. Je mi to ľúto, miláčik, ale mám na dnešné popoludnie kopu práce.“   „To je v pohode. Aj tak musím zavolať mame,“ pozriem naňho veľavravne. „A potom chcem zájsť na nákup a upiecť ti tortu.“ Úplne sa rozžiari a oči mu zasvietia ako malému chlapcovi. „Tortu?“ Prikývnem.    „Čokoládovú tortu?“   „Chceš čokoládovú?“ To sa už i ja usmievam. Prikyvuje.   „Uvidím, čo sa s tým dá robiť, pán Grey.“ A tak dostávam ešte jeden bozk.      Carla omráčene mlčí. „Mami, povedz niečo.“   „Dúfam, že nie si tehotná, Ana,“ vydesene zašepká.   „Nie, nie, nie, nič také.“ Od náhleho sklamania mi zviera srdce, mrzí ma, že si o mne niečo také myslí. Ale potom si skľúčene uvedomujem, že ona ma už vlastne čakala, keď si brala otca.   „Prepáč, zlatko. Len je to na mňa príliš rýchle. Chcem povedať, Christian je skvelá partia, ale ty si taká mladá, mala by si si ešte trochu užívať.“   „Mami, to nemôžeš byť jednoducho šťastná? Ja ho milujem.“   „Ale choď ty, len si na tú myšlienku potrebujem zvyknúť. Je to šok. Už v Georgii som videla, že je medzi vami niečo zvláštne, ale svadba…?“   V Georgii chcel, aby som sa stala jeho subkou, to jej však vykladať nebudem.   „Už ste si stanovili dátum?“   „Nie.“   „Priala by som si, aby bol tvoj otec nažive,“ šepká. Ale nie… toto nie. Nie teraz.   „Ja viem, mami. Veľmi by som ho chcela spoznať.“   „Popestoval si ťa len raz a bol pritom taký pyšný. Hovoril, že si to najkrajšie dievčatko na svete,“ hovorí ticho. Je to dôverne známy príbeh. O chvíľu sa rozplače.   „Ja viem, mami.“   „A potom zomrel,“ potiahne a mne je jasné, že ju táto časť rozplakala, tak ako vždy.   „Mami,“ chlácholím ju šeptom. Chcela by som vedieť objať ju cez telefón.   „Som stará, bláznivá ženská,“ ospravedlňuje sa s ďalším vzlykom. „Samozrejme, že som šťastná, zlatko. Už to vie Ray?“ dodáva a zdá sa, že znovu nadobúda rovnováhu.   „Christian ho pred chvíľou požiadal o moju ruku.“   „Ach, to je od neho milé. To je dobre.“ Jej hlas stále znie trochu melancholicky, ale snaží sa to potláčať.   „Aj ja si myslím,“ zahundrem.   „Zlatko, mám ťa veľmi rada. A naozaj som za teba veľmi šťastná. Musíte nás oboch navštíviť.“   „Jasné, mami. I ja ťa mám rada.“   „Volá na mňa Bob, už musím ísť. Daj mi vedieť ten dátum. Musíme si to naplánovať… budete mať veľkú svadbu?“   Veľkú svadbu – preboha. O tom som ešte vôbec nepremýšľala. Veľkú svadbu? To nie. Nechcem žiadnu veľkú svadbu.   „To zatiaľ neviem. Hneď ako budem niečo vedieť, ozvem sa.“   „Dobre. Tak sa opatruj a zatiaľ si dávajte pozor. Vy dvaja si potrebujete trochu užiť… na deti máte ešte čas.“   Deti?! Hmm… a je to tu zase – nie tak celkom skrytá narážka na to, že ma mala priskoro.   „Mami, nemyslíš si, že som ti skazila život, však nie?“   Zalapá po dychu. „Ale nie, Ana, toto si nesmieš myslieť. Ty si bola tá najlepšia vec, čo nás s tvojím otcom stretla. Len by som si priala, aby tu bol a videl ťa dospelú, ako sa vydávaš.“ Už zasa hovorí skrúšene.   „Ja by som to chcela takisto.“ Potriasam hlavou, keď premýšľam o svojom mýtickom otcovi. „Už ťa nechám ísť. Čoskoro zavolám.“   „Milujem ťa, zlatko.“   „Ja teba tiež, mami. Ahoj.“   V Christianovej kuchyni sa pracuje jedna báseň. Napriek tomu, že nevie o varení zhola nič, má v nej úplne všetko. Získavam podozrenie, že pani Jonesová tiež rada varí. A tak jediná vec, ktorú budem nakoniec potrebovať, je nejaká veľmi kvalitná čokoláda na polevu. Nechávam obidve polovice korpusu chladnúť, beriem si kabelku a strkám hlavu do dverí Christianovej pracovne. Sústredene sleduje monitor počítača. Zdvihne hlavu a usmeje sa na mňa.   „Len si skočím do obchodu po nejaké suroviny.“   „Tak fajn,“ zabručí so stiahnutým obočím.    „Čo je?“   „Berieš si na seba džínsy, alebo také niečo…“ prehodí. Ale, no tak.    „Christian, sú to len nohy.“   Ďalej ma uprene sleduje, ani stopa po nejakom humore. Tak toto bude boj. Navyše má narodeniny. Prevrátim na neho oči a cítim sa pritom ako nejaká bezočivá pubertiačka.   „Čo keby sme boli na pláži?“ Skúšam to z druhej strany.   „My nie sme na pláži.“   „Mal by si námietky, keby sme boli na pláži?“ Chvíľu o tom premýšľa.    „Nie,“ zhodnotí jednoducho.   S úškrnom obraciam oči stĺpkom. „No, tak si predstav, že tam sme. Zatiaľ pá.“ Zvrtnem sa a prudko vyrážam do haly. Dobieham k výťahu skôr ako on. Keď sa dvere zatvárajú, kývam mu a sladko sa na neho usmievam. A on ma len bezmocne sleduje cez prižmúrené viečka – našťastie s pobaveným výrazom. Rozladene pokrúti hlavou a potom ho už nevidím.   Teda, to ale bolo vzrušujúce! Adrenalín mi preráža žilami a srdce sa mi derie von z hrude. A zároveň s tým, ako výťah klesá, klesám aj ja – na duchu. Došľaka, čo som to urobila?   Dráždim hada bosou nohou. Bude taký naštvaný, až sa vrátim. Moje podvedomie na mňa gáni cez obrúčky svojich polmesiačikových okuliarov, v ruke vŕbový prútik. Dofrasa. Mám tak málo skúseností s mužmi. Nikdy predtým som so žiadnym nežila – teda, okrem Raya – a ten sa z nejakého dôvodu nepočíta. Je to môj otec… totiž, muž, ktorého za neho považujem.   A teraz je tu Christian. On tiež nikdy s nikým naozaj nežil, aspoň myslím. Budem sa ho musieť opýtať – ak sa so mnou bude baviť.   Ale inak som silne presvedčená o tom, že by som mala nosiť, čo sama uznám za vhodné. Spomínam si na tie jeho pravidlá. Iste, pre neho to musí byť tiež ťažké. Lenže za tieto šaty zaplatil, mal vydať lepšie pokyny. Nič príliš krátke!   Tie šaty predsa nie sú také krátke, alebo hádam áno? Kontrolujem to vo veľkom zrkadle vstupnej haly. No veru, sú celkovo dosť krátke. Ale čo, už sa stalo. A niet pochýb o tom, že budem čeliť následkom. Nevdojak sa zamýšľam, čo so mnou asi vykoná.   Ale zo všetkého najskôr potrebujem peniaze.      Neveriacky zízam na výpis z bankomatu. Na mojom účte sa nachádza 51 689,16 dolára. To je o päťdesiattisíc viac, ako by malo!   „Anastasia, tiež sa budeš musieť naučiť byť bohatá, ak povieš áno.“ A tak sa to začína. Beriem si svojich zafúľaných päťdesiat dolárov a vyrážam do obchodu.      Po návrate mierim rovno do kuchyne, ale nedokážem sa zbaviť mrazenia v zátylku. Christian je ešte stále v pracovni. Je tam skoro celé popoludnie. Hovorím si, že bude najlepšie, keď za ním pôjdem a zistím rozsah napáchaných škôd. Obozretne nazerám k nemu do dverí. Telefonuje a pozerá sa von z okna.   „A toho odborníka z Eurocopter čakáme v pondelok popoludní?… Dobre. Dajte mi vedieť. A povedzte mu, že budem chcieť jeho prvé závery buď v pondelok večer, alebo v utorok ráno.“ Položí a zvrtne sa na stoličke. Ustrnie, keď ma zbadá, ale jeho výraz zostáva ľahostajný.   „Ahoj,“ zavrním. On na to nič, a mne sa prepadá srdce až na dno žalúdka. Váhavo vstupujem dovnútra a prechádzam okolo stola až k nemu. Stále nič nehovorí, len mi uprene hľadí do očí. Zastanem až pri ňom a cítim sa strašne hlúpo.   „Už som späť. Ešte sa na mňa hneváš?“   S povzdychom siahne po mojej ruke a sťahuje si ma k sebe na kolená. Pevne ma objíma a zabára nos do mojich vlasov. „Áno,“ priznáva.   „Ospravedlňujem sa. Neviem, čo to do mňa vošlo.“ Uvelebujem sa mu v náručí, vdychujem jeho originálne omamnú vôňu a cítim sa v bezpečí, aj keď sa na mňa hnevá.   „Aj ja sa ospravedlňujem. Nos si, čo chceš,“ povie. Rukou mi stúpa po holej nohe až na stehno. „Keď už sme pri tom, tieto šaty majú isté prednosti.“ Nakláňa hlavu, aby ma pobozkal. V okamihu, keď sa naše pery stretnú, zmocňuje sa ma túžba, alebo možno vášeň, alebo azda nejaká hlboko zakorenená potreba ho odškodniť a v žilách mi zrazu koluje horúca láva. Razom zvieram jeho tvár v dlaniach a prsty mu zatínam do vlasov. Zastonám, keď na to jeho telo zareaguje a zubami ma lačne chytá za spodnú peru – a vzápätí tiež za krk a ucho a nakoniec mi jazyk vráža do úst. Skôr než sa spamätám, rozopína si zips na nohaviciach, posadí si ma obkročmo do lona a ponára sa do mňa. Zachytím sa zadnej opierky stoličky, nohami tak akurát dočiahnem na zem, a spoločne sa začíname hýbať.      „Páči sa mi spôsob, akým sa ospravedlňuješ,“ vdýchne mi do vlasov.   „A mne zase ten tvoj,“ zasmejem sa, stúlená na jeho hrudi.   „Už si skončil?“   „Panebože, Ana, ty ešte chceš?“   „Ale nie! Myslím s prácou.“   „Budem hotový tak o pol hodiny. Vypočul som si tvoj odkaz v hlasovej schránke.“   „Ten zo včerajška?“   „Znel akosi vystrašene.“ Pevne ho objímem.   „To som aj bola. Nepodobá sa to na teba, že by si sa vôbec neozýval.“   Dáva mi bozk do vlasov.   „O pol hodiny budeš mať hotovú tú tortu.“ S úsmevom sa zdvíham z jeho lona.   „Veľmi sa na ňu teším. Skvele voňala, keď sa piekla. Tak nejako povedome.“   Venujem mu ďalší úsmev, tentoraz nesmelý – cítim sa trochu rozpačito – a on ma napodobňuje. Nakoniec nebudeme takí odlišní.   Tá vôňa v ňom možno vyvoláva nejaké spomienky na pečenie z jeho raného detstva. Sklonená ho zľahka bozkávam do kútika úst a vraciam sa nazad do kuchyne.      Počujem ho vychádzať z pracovne, a pretože som už pripravená, zapaľujem jedinú zlatú sviečku na torte. Pomaly sa ku mne blíži a postupne rozťahuje úsmev od ucha k uchu. Ticho mu k tomu pospevujem… Veľa šťastia, zdravia. Nakloní sa a so zatvorenými očami sfúkne sviečku.   „Niečo som si prial,“ povie, keď ich zasa otvorí, a ja sa z nejakého dôvodu červenám.   „Poleva je ešte mäkká. Dúfam, že budeš spokojný.“   „Už sa nemôžem dočkať, až ju ochutnám, Anastasia,“ zapradie a schválne to necháva vyznieť tak nemravne. Každému z nás odkrojím jeden kúsok a obaja sa do nej púšťame malými dezertnými vidličkami.   „Mmm,“ mručí uznanlivo. „Presne kvôli tomu si ťa chcem vziať.“ A ja sa s úľavou zasmejem… chutí mu.         „Pripravená čeliť mojej rodine?“ Christian vypína motor R8. Stojíme na príjazdovej ceste k domu jeho rodičov.    „Áno. Povieš im to?“   „Samozrejme. Už sa teším na ich reakcie,“ zaškerí sa na mňa šibalsky a vystupuje z auta.   Je pol ôsmej, a hoci bol teplý deň, teraz večer veje od zálivu chladný čerstvý vánok. Len čo sa ocitám von z auta, priťahujem si pléd viac k telu. Vzala som si smaragdovozelené koktailky, ktoré som objavila dnes ráno, keď som prehľadávala šatník. Je k nim aj primeraný široký opasok. Christian ma chytí za ruku a spoločne vyrážame ku vchodovým dverám. Skôr než na ne stihne zaklopať, otvára ich dokorán Carrick.   „Ahoj, Christian. Všetko najlepšie k narodeninám, synak.“ Za natiahnutú ruku strhne Christiana do krátkeho objatia a mierne ho tým vyvedie z miery.   „Ehm… vďaka, ocko.“   „Ana, aké milé znova ťa vidieť.“ Takisto ma krátko zovrie v náručí, potom ho nasledujeme dovnútra.   Tesne predtým, ako vkročíme do obývacej izby, vyrúti sa na nás cez chodbu Kate. A tvári sa priamo vražedne.   No teda!   „Vy dvaja! Na slovíčko,“ zavrčí tým svojím radšej-sa-so-mnou-nezahrávajte tónom. Nervózne hodím pohľad na Christiana, ktorý ju s pokrčením pliec nasleduje do jedálne, za sebou zanechávame Carricka, ako zarazene postáva na prahu obývačky. Kate za nami zatvára dvere a obracia sa tvárou ku mne.   „Čo je, kurva, toto?!“ zasyčí a zamáva mi pred očami kusom papiera. Úplne dezorientovaná si ho od nej beriem a rýchlo sa pozerám, čo na ňom je. V ústach mám naraz ako po dvoch dňoch bez vody. To sa mi asi sníva! To je ten e-mail, ktorý som písala Christianovi, keď sme preberali našu zmluvu.      
Kapitola 22               Cítim, ako mi z tváre mizne všetka farba, krv sa mi totiž mení na ľad a celé telo mi zviera strach. Inštinktívne sa postavím medzi Kate a Christiana.   „Čo je to?“ precedí Christian ostražito.   Nevenujem mu pozornosť. Nemôžem uveriť tomu, čo Kate robí.   „Kate! Do toho ti nič nie je,“ prepichnem ju rozzúreným pohľadom, keď sa môj strach pretransformuje na zlobu. Ako sa opovažuje niečo také urobiť?! Práve teraz, práve dnes, práve na Christianove narodeniny. Prekvapená mojou reakciou zažmurká, modré oči ako dva taniere.   „Tak čo je to, Ana?“ opakuje Christian. Teraz už skôr výhražne.   „Christian, mohol by si, prosím, odísť?“ žiadam ho.   „Nie. Ukáž mi to.“ Načiahne ruku a ja viem, že diskusia sa skončila – jeho hlas je chladný a tvrdý. Zdráhavo mu ten e-mail podávam.   „Čo ti to urobil?“ hlesne Kate a tvári sa tak znepokojene. Do tváre sa mi vracia krv – to keď mi hlavou preletí na tisíc erotických výjavov.   „To nie je tvoja starosť, Kate.“ Nedokážem sa vyhnúť podráždenému tónu.   „Kde si to našla?“ zisťuje Christian – hlavu sklonenú nabok, v tvári úplne bezvýrazný výraz, ale ten hlas… tak hrozivo tichý. Kate sa začervená. „To je irelevantné.“   Vystavená Christianovmu nezmenenému uhrančivému pohľadu zo seba nakoniec vychrlí: „Bolo to vo vrecku saka, o ktorom predpokladám, že je tvoje, a ktoré som objavila na vnútornej strane dverí Aninej izby.“ Jej statočnosť pod jeho striebristo planúcimi očami zľahka zakolíše, ale pozbiera sa, a ten pohľad mu zlostne opätuje.   V tých priliehavých červených šatách vyzerá ako zosobnená nevraživosť. Vyzerá úchvatne. Lenže prečo sa hrabe, prepánajána, v mojom oblečení? Zvyčajne je to naopak.   „Povedala si o tom niekomu?“ Christianov hlas sa tiahne ako hodvábny šál.   „Nie! Samozrejme, že nie!“ vyštekne Kate dotknuto. Christian prikývne a vyzerá, že ho to trochu uspokojilo. Zvrtne sa a prechádza ku kozubu. Nemo s Kate sledujeme, ako siaha na kozubovú rímsu po zapaľovač, e-mail ním podpaľuje, púšťa ho z ruky a necháva ho, už horiaci, pomaly sa znášať na rošt ohniska, kde sa mení na kôpku žeravého popola. V miestnosti sa rozpína ťaživé ticho.   „Ani Elliotovi?“ vydýchnem a obraciam sa späť ku Kate.   „Nikomu,“ vyprosuje si dôrazne a vôbec prvýkrát sa zatvári neisto a ublížené. „Len chcem vedieť, že si v poriadku, Ana,“ šepká.   „Som v pohode, Kate. Viac než to. S Christianom nám to klape – toto je stará záležitosť. Jednoducho to ignoruj, prosím.“   „Ignorovať to?!“ vykríkne. „Ako môžem niečo také ignorovať? Čo ti urobil?“ Z modrých očí jej sála úprimná starosť.   „Neurobil mi nič, Kate. Naozaj – som v poriadku.“   Zažmurká.   „Vážne?“ ubezpečuje sa.   Christian okolo mňa ovíja jednu ruku a priťahuje si ma k sebe, ale nespúšťa pritom pohľad z Kate.   „Ana súhlasila, že sa stane mojou ženou, Katherine,“ oznamuje jej ticho.   „Ženou?!“ vypískne Kate a neveriacky vytreští oči.   „Budeme sa brať. Dnes večer tu chceme oznámiť naše zasnúbenie,“ upresňuje Christian.   „Aha, tak!“ Kate na mňa zíza s otvorenými ústami. „Nechám ťa tu samotnú šestnásť dní, a toto sa stane? Tak tomu hovorím rýchlosť. Takže včera, keď som ti hovorila, že…“ civie na mňa zmätene. „A kam do toho všetkého zapadá ten e-mail?“   „Nikam, Kate. Zabudni naň – prosím. Ja Christiana milujem a on miluje mňa. Nerob to. Nekaz jeho narodeniny a náš večer,“ nabádam ju šeptom. Párkrát žmurkne a ja si všímam, ako sa jej v očiach nečakane zalesknú slzy.   „Nie. To vieš, že nie. Takže si v poriadku?“ Chce, aby som ju znova ubezpečila.   „Nikdy som nebola šťastnejšia,“ vydýchnem. Naťahuje sa, a napriek tomu, že ma objíma Christian, ma berie za ruku.   „Naozaj si v pohode?“ utvrdzuje sa už s nádejou v hlase.   „Som,“ škerím sa na ňu a vracia sa mi dobrá nálada. Kate je naspäť v hre. Usmieva sa na mňa, v jej výraze sa odráža moje vlastné šťastie. Vyvlečiem sa Christianovi z objatia a ona ma odrazu zviera v náručí.   „Vieš, Ana, dostala som taký strach, keď som to čítala. Nevedela som, čo si o tom mám myslieť. Vysvetlíš mi to?“ šepká mi.    „Raz áno, ale teraz nie.“   „Dobre. Nikomu o tom nepoviem. Mám ťa tak rada, Ana, ako vlastnú sestru. Jednoducho som myslela… bola som z toho zmätená. Prepáč. Ak si ty šťastná, ja som šťastná tiež.“ Pozrie sa rovno na Christiana a zopakuje svoje ospravedlnenie. On len prikývne, oči ako dva cencúle, jeho výraz sa nemení. Doparoma, stále je naštvaný.   „Fakt ma to mrzí. Máš pravdu, nič mi do toho nie je,“ utvrdzuje ma Kate ticho.   Ozýva sa klopanie. Vyľakane od seba s Kate uskakujeme a do dverí strká hlavu Grace.   „Všetko v poriadku, zlatko?“ obracia sa na Christiana.   „Určite, pani Greyová,“ vypadne hneď z Kate.    „V pohode, mami,“ odpovedá Christian.   „Dobre,“ povie Grace a vstupuje. „Potom by nemalo vadiť, keď svojho syna na jeho narodeniny poriadne objímem,“ venuje Christianovi a mne široký úsmev. On ju pevne zovrie v náručí a konečne sa uvoľňuje.   „Všetko najlepšie k narodeninám, zlatko,“ zamumle Grace a zatvára v jeho tesnom objatí oči. „Som taká šťastná, že si tu stále s nami.“   „Nič mi nie je, mami,“ hľadí na ňu Christian s úsmevom. Ona sa od neho odtiahne, pozorne sa na neho zahľadí a celá sa rozžiari.   „Mám z teba takú radosť,“ povie a podrží jeho tvár v dlaniach.   A on sa na ňu šťastne usmeje – tým jeho tisícmegawattovým úsmevom.   Ona to vie! Kedy jej to povedal?   „Tak, deti, ak už ste si všetko povedali, máme tu dav ľudí, ktorí sa chcú presvedčiť, že si sa naozaj vrátil celý, Christian, a tiež by ti radi popriali k narodeninám.“   „Veď už idem.“   Grace hodí pátravý pohľad na mňa a na Kate, ale zdá sa, že ju naše povzbudivé úsmevy upokoja. Keď nám potom pridrží otvorené dvere, dokonca na mňa žmurkne. Christian ku mne načiahne ruku a ja mu ju s radosťou chytím.   „Christian, je mi to naozaj ľúto,“ opakuje Kate pokorne. Pokorná Kate, to je teda niečo. Christian prikyvuje a potom ju už nasledujeme z dverí.   V hale vrhám na Christiana nepokojný pohľad. „Tvoja matka o nás vie?“   „Vie.“   „Aha.“ A keď si uvedomím, že horlivá slečna Kavanaghová mohla zmariť celý náš večer… Až sa pri tom pomyslení zachvejem – podrobnosti Christianovho životného štýlu odhalené pred všetkými. To by bola paráda.   „No, tak to bol rozhodne zaujímavý úvod večera,“ usmejem sa na Christiana nevinne. On sa na mňa pozrie – a jeho pobavený výraz je späť. Vďakabohu.   „Ako vždy, slečna Steelová, máte dar veci podhodnocovať.“ Dvíha si moju ruku k perám a pobozká mi ju. To už vchádzame do obývacej izby, kde nás víta náhly, spontánny a ohlušujúci potlesk.   No, dočerta. Koľko ľudí tu vlastne je?   Zbežne prechádzam obývačku pohľadom: sú tu všetci – Grey, Ethan s Miou, doktor Flynn a jeho žena, predpokladám. Mac z lode, vysoký sympatický Afroameričan – spomínam si, že toho som videla v Christianovej kancelárii vtedy, keď som sa s Christianom stretla prvýkrát. Ďalej je tu Miina jedovitá kamarátka Lily, dve ženy, ktoré vôbec nepoznám, a… Ale nie. Zovrie mi srdce. Tá ženská… Pani Robinsonová.   Odniekiaľ sa zjavuje Gretchen s táckou so šampanským. Je navlečená do čiernych šiat s hlbokým výstrihom, tentoraz má vlasy vyčesané – žiadne vrkôčiky – červená sa a kmitá mihalnicami na Christiana. Potlesk utícha, a keď sa všetky oči nedočkavo obrátia ku Christianovi, povzbudivo mi stisne ruku.   „Ďakujem všetkým. Mám dojem, že budem jednu z nich potrebovať.“ Vezme dve čaše z Gretcheninej tácky a venuje jej letmý úsmev. A ja tipujem, že sa Gretchen zrejme rozplynie alebo omdlie. Jeden z tých pohárov mi Christian podáva.   Ten svoj potom pozdvihne k ostatným ľuďom v miestnosti a všetci ako na povel pristupujú bližšie. V čele zástupu je tá čarodejnica v čiernom. Nosí ona vôbec nejakú inú farbu?   „Christian, mala som taký strach.“ Krátko ho objíma a bozkáva na obe líca. A on ma nepúšťa, aj keď sa snažím vyvliecť si ruku z jeho zovretia.   „Som v poriadku, Elena,“ ubezpečuje ju Christian chladne.   „Prečo si mi nezavolal?“ posťažuje si zúfalo a pátravo sa mu zahľadí do očí.   „Mal som veľa práce.“   „Vari si nedostal moje správy?“   Christian nervózne prestúpi z nohy na nohu, privinie si ma bližšie a dáva mi ruku okolo pása. Jeho výraz zostáva pri pohľade na Elenu ľahostajný. Ona už ma však ďalej nemôže ignorovať, a tak zdvorilo kývne mojím smerom.   „Ana,“ zavrní. „Vyzeráš čarovné, drahá.“   „Elena,“ odplácam jej to. „Ďakujem.“   Zachytávam Gracin pohľad. Sleduje nás troch a zľahka sa pritom mračí.   „Elena, rád by som urobil isté vyhlásenie,“ oznamuje jej Christian a ďalej na ňu nevzrušene hľadí.   Jej blankytne modré oči sa nepatrne zatvrdzujú. „Iste,“ pokúša sa o úsmev a ustupuje.   „Vážení,“ zvolá Christian. Chvíľu čaká, až sa šum v izbe stíši a všetky zraky sa znovu obrátia k nemu.   „Ďakujem, že ste dnes prišli. Musím povedať, že som čakal pokojnú rodinnú večeru, takže toto je príjemné prekvapenie.“ Vrhá pichľavý pohľad na Miu, ktorá sa uškrnie a nesmelo mu zamáva. Christian smerom k nej rozladené hodí hlavou a pokračuje:   „Ja a tu Ros…“ kývne smerom k ryšavej žene stojacej vedľa s malou temperamentnou blondínkou, „… my dvaja sme včera vyviazli len o vlások.“   Aha, to bude tá Ros, čo preňho pracuje. S úsmevom pokynie svojím pohárom jej smerom. Ona uznanlivo prikývne hlavou.   „Takže som veľmi šťastný, že tu dnes som a môžem sa s vami podeliť o svoju najväčšiu novinku. Táto prekrásna žena,“ pozrie sa na mňa, „slečna Anastasia Rose Steelová, súhlasila, že sa stane mojou ženou, a ja chcem, aby ste boli prví, ktorí sa o tom dozviete.“   Odvšadiaľ sa ozývajú prekvapené povzdychy a potom prvé rozpačité, ale radostné výlevy, nasledované nadšeným potleskom. Pane na nebi – ono sa to naozaj deje! Myslím, že som v tvári nabrala farbu Katiných šiat. Christian ma chytí za bradu a priťahuje si ma k rýchlemu bozku.   „Už čoskoro budeš moja.“   „Veď už som,“ zašepkám.   „Legálne,“ naznačí mi ústami a šibalsky sa na mňa uškrnie.   Lily, ktorá stojí vedľa Mie, sa tvári ako zmoknutá sliepka a Gretchen vyzerá, že práve zjedla niečo mimoriadne nechutné. Ako sa tak vzrušene rozhliadam po zhromaždenom zástupe, zachytávam pohľadom Elenu. Má otvorené ústa. Je omráčená – možno skôr šokovaná – a ja sa neubránim malému, zato intenzívnemu pocitu zadosťučinenia, keď ju vidím onemenú údivom. Napokon, čo tu, dočerta, robí?   Carrick a Grace prerušujú tok mojich bezcitných myšlienok, hneď ma zvierajú v náručí a bozkávajú a následne posielajú ďalej do pazúrov ostatných členov greyovskej rodiny.   „Ach, Ana – som taká šťastná, že pribudneš do našej rodiny,“ rozplýva sa Grace. „Tá zmena, čo sa s Christianom udiala. On je teraz… šťastný. A ja som ti za to naozaj vďačná.“ Červenám sa, celá v rozpakoch nad jej úprimnosťou, ale v kútiku duše sa cítim potešená.   „Kde je prsteň?“ vykríkne Mia, keď ma objíma.   „Ehm…“ Kriste. Prsteň! Na ten som ani nepomyslela. V panike zdvíham oči k Christianovi.   „Chceme ho vybrať spoločne,“ zapichne do Mie zlostný pohľad.   „No tak, nepozeraj na mňa takto, Grey!“ vyhreší ho a vzápätí okolo neho rozhodí ruky. „Som taká nadšená, Christian,“ vzdychne. Je to jediná osoba, ktorú poznám, čo sa nenechá zastrašiť jeho zlovestným výrazom. To aj ja pri ňom zneistiem… teda, aspoň to tak bývalo.   „Kedy sa beriete? Už ste vybrali dátum?“ vyzvedá od Christiana.   Ten zavrtí hlavou, jeho podráždenie je úplne zreteľné. „Nemám tušenie. A nie, nevybrali. Ana a ja to ešte musíme prediskutovať,“ uzemní ju.   „Dúfam, že budete mať veľkú svadbu – tu,“ básni Mia nadšene a ignoruje jeho podráždený tón.   „Asi zajtra letíme do Vegas,“ zavrčí na ňu a vyslúži si za to patentovaný, plnohodnotne našpúlený výraz Mie Greyovej. Christian na ňu prevráti oči a potom už sa obracia k Elliotovi, ktorý ho v takom krátkom čase už druhýkrát poriadne stlačí vo svojej veľkej náruči.   „Dobrá práca, braček,“ potľapká ho po chrbte.   Reakcia všetkých tých ľudí ma doslova pohlcuje a ja ani neviem, ako sa o niekoľko minút neskôr znovu ocitnem po Christianovom boku a pred doktorom Flynnom. Elena sa zrejme niekam vytratila a Gretchen namrzene dolieva šampanské do pohárov.   Vedľa doktora Flynna stojí nápadne pekná mladá žena s dlhými tmavými, takmer čiernymi vlasmi, plným dekoltom a krásnymi orieškovohnedými očami.   „Christian,“ zdraví ho doktor Flynn a podáva mu ruku.   Christian si ju s ním vrelo potrasie.   „John. Rhiana.“ Bozkáva tú tmavovlasú ženu na tvár. Je veľmi drobná a naozaj krásna.   „Teší ma, že ste ešte stále medzi živými, Christian. Môj život bez vás by bol hrozne nudný – a chudobný.“   Christian sa zasmeje.   „John!“ napomína Flynna jeho žena – na Christianovo nemalé pobavenie.   „Rhiana, toto je Anastasia, moja snúbenica. Ana, Rhiana, Johnova manželka.“   „Veľmi rada spoznávam ženu, ktorá konečne dobyla Christianovo srdce,“ usmeje sa na mňa Rhiana vľúdne.   „Ďakujem,“ zamumlem, už zasa v rozpakoch.   „To bol teda pekne falošný odpal, čo ste tu predviedli, Christian,“ prehodí pobavene Flynn a neveriacky pritom krúti hlavou. Christian naňho nechápavo krčí čelo.   „John – ty a tie tvoje kriketové metafory,“ prevráti oči Rhiana. „Obom vám gratulujeme. A všetko najlepšie, Christian. Aký krásny darček k narodeninám,“ smeje sa na mňa srdečne.   Nemala som ani potuchy, že tu bude Flynn. Alebo Elena. Je to šok a ja si márne lámem hlavu, keď premýšľam, na čo by som sa ho asi tak mohla spýtať, lenže narodeninová oslava je ťažko vhodným miestom na psychiatrickú konzultáciu.   A tak sa chvíľku len tak nezáväzne rozprávame. Rhiana je žena v domácnosti s dvoma malými chlapcami. Dedukujem, že ona je tým dôvodom, prečo doktor Flynn previedol svoju prax do Štátov.   „Je na tom dobre, Christian, na terapiu reaguje uspokojivo. Ešte zopár týždňov a budeme môcť uvažovať o ambulantnej liečbe.“ Doktor Flynn a Christian stlmili hlasy, ale ja si nemôžem pomôcť, počúvam ich a celkom bezočivo pritom vypínam Rhianu.   „Takže sa momentálne stýkam len s ostatnými mamičkami, aby sa naše deti pohrali, a ďalej prebaľujem plienky…“   „To vám musí zabrať veľa času.“ Červená v tvári obraciam svoju pozornosť naspäť k Rhian, ktorá sa zvonivo zasmeje. Je mi jasné, že Christian s Flynnom preberajú Leilu.   „Opýtajte sa jej za mňa na niečo,“ zamumle Christian.   „A čo robíte vy, Anastasia?“   „Hovorte mi Ana, prosím vás. Pracujem v nakladateľstve.“   Christian a doktor Flynn tíšia svoje hlasy ešte väčšmi – to je také frustrujúce. Ale nakoniec obaja zmĺknu úplne, keď sa k nám pripájajú dve ženy, s ktorými som ešte nemala tú česť – Ros a tá živá blondínka, ktorú Christian predstavuje ako jej partnerku, Gwen.   Ros je očarujúca a ja čoskoro zisťujem, že s Gwen žijú takmer naproti Escale. Ros vychvaľuje Christianove pilotné schopnosti až do neba. Bolo to prvýkrát, čo letela v Charlie Tangu, a tvrdí, že by neváhala doň nastúpiť znovu. Je to jedna z tých mála žien, ktoré poznám, čo nie sú Christianom očarené… aj keď, dôvod je zrejmý.   Gwen je večne rozosmiata žena s osobitým zmyslom pre sarkastický humor a Christian sa zdá v ich spoločnosti mimoriadne uvoľnený. Evidentne sa s nimi dobre pozná. Nebaví sa o práci, aj tak však vidím, že Ros je čertovsky múdra ženská, ktorá s Christianom ľahko udrží krok. A zároveň je obdarená veľkolepým hrdelným, fajčením poznamenaným smiechom.   Grace prerušuje našu pokojnú konverzáciu, aby všetkých upozornila, že sa v greyovskej kuchyni servíruje večera na spôsob švédskych stolov. Hostia sa pomaly presúvajú do zadnej časti domu.   V chodbe na mňa číha Mia. V tých tenučkých svetloružových bábikovských šatočkách a topánkach na vražednom podpätku sa nado mnou týči ako anjelik na špičke vianočného stromčeka. V rukách drží dva koktailové poháre.   „Ana,“ sykne na mňa sprisahanecky. Vzhliadnem ku Christianovi, ktorý ma s výrazom prajem-ti-veľa-šťastia-tiež-ju-dnes-nemôžem-vystáť púšťa, a obe spolu mizneme do jedálne.   „Tu máš,“ vyzýva ma uličnícky. „To je jedno z ocinových špeciálnych citrónových martini – je oveľa lepšie ako šampanské.“ Podáva mi čašu s nápojom a napäto sleduje, ako z nej váhavo ochutnávam.   „Hmm… je to dobrota. Ale dosť silná.“ O čo jej ide? To ma tu chce opiť?   „Ana, potrebujem radu. A Lily sa opýtať nemôžem – ona všetko hneď kritizuje.“ Mia s úsmevom prevráti oči. „Tak šialene na teba žiarli. Myslím, že dúfala, že jedného dňa… ona a Christian…“ vybuchne nad tou absurditou smiechom a ja sa v duchu zachvejem.   Toto je niečo, s čím sa budem musieť dlhodobo vyrovnávať – cudzie ženy, ktoré budú túžiť po mojom mužovi. Potlačím tú nevítanú myšlienku a sústredím sa na úkaz, ktorý zvieram v ruke – znovu sa napijem martini.   „Pokúsim sa ti pomôcť. Tak to vyklop.“   „Ako už vieš, nedávno som sa zoznámila s Ethanom. Vďaka tebe,“ zažiari.   „Áno, to viem.“ Kam tým, dočerta, mieri?   „Ana – on so mnou odmieta randiť,“ našpúli sa.   „Aha,“ zažmurkám omráčene. A jediné, čo mi v tej chvíli napadá, je: Možno preto, že do teba nie je zamilovaný.   „Teda, teraz to nevyznelo veľmi dobre. Chcela som povedať, že so mnou nechce chodiť, pretože jeho sestra už chodí s mojím bratom. A príde mu to tak trochu ako incest. Ale som si istá, že ma má rád. Čo mám robiť?“   „Aha tak, už tomu rozumiem,“ šepkám v snahe získať trochu času. Čo jej len na to mám povedať? „Mohla by si tomu dať trochu času, skúste byť najskôr priateľmi. Veď si ho sotva poznala.“   Významne zdvihne jedno obočie a ja očerveniem.   „Pozri, viem, že sa s Christianom tiež nepoznám veľmi dlho, ale…“ sústredene sa mračím, netuším, čo vlastne chcem povedať. „Mia, toto je vec, ktorú si musíte vyriešiť sami dvaja. Ja by som navrhovala to kamarátstvo.“   Usmeje sa na mňa. „Tento pohľad si sa naučila od Christiana.“   Cítim, ako sa mi do tváre znova hrnie krv. „Ak chceš radu, spýtaj sa Kate. Možno by mohla mať o citoch svojho brata nejaké informácie.“   „Myslíš?“ pýta sa Mia.   „No jasné,“ usmejem sa na ňu povzbudivo.   „Super. Vďaka, Ana.“ Padá mi okolo krku a potom sa už vzrušene – a pôsobivo, vzhľadom na to, aké má podpätky – ponáhľa k dverám, nepochybne s úmyslom poriadne potrápiť Kate. Znovu si odpíjam z martini a chystám sa odísť, lenže niekto ma zastaví.   Do miestnosti vchádza Elena s napätým výrazom v tvári, z ktorého vyžaruje hrozivé, naštvané odhodlanie. Ticho za sebou zatvára dvere a venuje mi zamračený pohľad.   No, kristepane.   „Ana,“ zmraští sa ironicky.   Usilujem sa pozbierať všetku rozvahu. Po tých dvoch čašiach šampanského a smrtiacom koktaile, ktorý zvieram v ruke, som už ľahko načatá. Myslím, že som poriadne zbledla, ale nútim svoje podvedomie aj svoju vnútornú bohyňu, aby som vyzerala tak pokojne a vyrovnane, ako je to len možné.   „Elena.“ Môj hlas je tichý, ale pevný – napriek suchu v ústach. Prečo len ma tá ženská tak desí? A čo zasa chce?   „Bola by som ti srdečne zablahoželala, ale myslím, že by to nebolo vhodné.“ Jej pichľavé, chladné modré oči hľadia mrazivo do tých mojich a srší z nich nenávisť.   „Ja žiadne vaše gratulácie nechcem ani nepotrebujem, Elena. Som prekvapená a aj riadne sklamaná, že vás tu vidím.“   Nadvihne jedno obočie. Myslím, že som na ňu urobila dojem.   „Nikdy som o tebe nepremýšľala ako o rovnocennej súperke, Anastasia. Prekvapuješ ma na každom kroku.“   „Ja o vás nepremýšľam vôbec,“ zaklamem chladne. Christian by na mňa bol pyšný. „A teraz, ak ma ospravedlníte, mám na práci oveľa lepšie veci ako strácať s vami čas.“   „Nie tak zhurta, slečinka!“ zasyčí a oprie sa chrbtom o dvere, čím ich účinne blokuje. „Čo si, preboha, myslíš, že robíš? Čo si si to vzala do hlavy, vziať si Christiana? Ako ti mohlo čo len na okamih napadnúť, že by si ho mohla urobiť šťastným? Hlboko sa mýliš.“   „Do toho, aké mám s Christianom úmysly, vám nie je vôbec nič,“ usmievam sa na ňu s falošnou sladkosťou.   Úplne ma ignoruje.   „On má svoje potreby – potreby, ktoré ty nemôžeš ani náhodou naplniť,“ precedí pomedzi zuby.   „Čo vy viete o jeho potrebách?“ zavrčím. Vo vnútri sa mi jasne rozsvieti kontrolka indikujúca pobúrenie. Jej spaľujúca žiara postupne zaplavuje celé moje vnútro, rovnako ako rozrušenie, ktoré sa mi derie žilami. Ako to, že si tá prekliata suka dovoľuje mi tu kázať? „Nie ste nič iné ako úbohá pedofilka, a keby to záležalo na mne, strčila by som vás do hrtana pekla a potom odišla s úsmevom na perách. A teraz mi choďte z cesty – alebo hádam potrebujete pomôcť?“   „Robíš veľkú chybu, mladá dáma,“ šermuje predo mnou dlhým kostnatým prstom, opatreným starostlivou manikúrou. „Ako sa opovažuješ súdiť náš životný štýl? Nič o tom nevieš, nemáš ani tušenie, do čoho sa púšťaš. A ak si myslíš, že bude šťastný s takou malou nudnou zlatokopkou, ako si ty…“   A je to! Vylievam na ňu zvyšok svojho citrónového martini, celú ju ním zmáčam.   „Ani sa nepokúšajte radiť mi, do čoho sa mám alebo nemám púšťať!“ skríknem na ňu. „Kedy to už pochopíte? Toto nie je-vaša-poondiata-vec!“   Zíza na mňa so spadnutou sánkou, úplne ochromená šokom, a otiera si tú lepkavú tekutinu z líc. Čakám, že sa na mňa vrhne, namiesto toho je však náhle vrhnutá vpred otvárajúcimi sa dverami.   V nich sa objaví Christian. Trvá mu približne nanosekundu, kým vyhodnotí situáciu – ja popolavá a rozklepaná, ona premočená a rozčúlená. Jeho šarmantná tvár stvrdne a skriví sa hnevom, keď prichádza, aby sa postavil medzi nás.   „Čo to, došľaka, stváraš, Elena?!“ precedí arktickým hlasom, ostro lemovaným hrozbou.   Elena naňho ublížené zažmurká. „Ona pre teba nie je tá pravá, Christian,“ zašepká.   „Čože?!“ zreve Christian tak, až sa obe prikrčíme. Nevidím mu do tváre, ale celé jeho telo je napäté na prasknutie a nevraživosť z neho doslova srší.   „Ako práve ty, kurva, vieš, kto je pre mňa ten pravý?!“   „Máš svoje potreby, Christian,“ presviedča ho opatrnejšie.   „Už som ti to hovoril – do toho ti, dočerta, nič nie je!“ zahrmí. A doparoma – Veľmi Rozhnevaný Christian vystrčil svoju nie-takú-peknú-hlavu. Ešte nás niekto bude počuť.   „O čo ti ide?“ pokračuje a drví ju svojím zničujúcim pohľadom. „Myslíš, že si to ty? Ty? Myslíš, že ty si pre mňa tá pravá?“ Jeho hlas sa síce stíšil, zato je plný pohŕdania. A ja tu zrazu nechcem byť. Nechcem byť svedkom tohto dôverného konfliktu. Ruším tu. Lenže som načisto zmeravená – moje údy sa odmietajú pohnúť.   Elena preglgne, a zrazu akoby vyrástla. Jej pozícia sa sotva znateľne mení – stáva sa autoritatívnou. Pokročí jeho smerom.   „Ja som bola tým najlepším, čo ťa kedy stretlo!“ zasyčí na neho arogantne. „Pozri, čo som z teba urobila – jedného z najbohatších a najúspešnejších podnikateľov v celých Štátoch – tá sebadisciplína, tá motivácia – ty nepotrebuješ nič. Si vládcom svojho vlastného vesmíru.“   Christian cúva, akoby mu jednu vrazila, a ja konečne vidím jeho výraz. Zíza na ňu totálne rozhorčený.   „Miloval si to, Christian, nič si nenahováraj. Bol si na najlepšej ceste sa úplne zničiť, a ja som ťa pred tým zachránila, zachránila som ťa pred životom za mrežami. Ver mi, zlatko, to je miesto, kde by si skončil. To ja som ťa naučila všetko, čo poznáš, všetko, čo potrebuješ.“   Christian celý zmodrie, prebodáva ju šokovaným pohľadom. Keď potom prehovorí, jeho hlas je tichý a neveriaci:   „Ty si ma naučila akurát tak súložiť, Elena. Ale to je rovnako prázdne ako ty. Nečudo, že Linc odišiel.“   Na jazyku pocítim horkú pachuť. Rozhodne by som tu nemala byť. Lenže akoby som primrzla k podlahe, morbídne fascinovaná tým, ako sa navzájom pitvú vreckovým nožíkom.   „Ani raz, ani jediný raz si ma neobjala,“ šepká Christian.   „Ani jediný raz si mi nepovedala, že ma ľúbiš.“   Elena priviera oči. „Láska je pre bláznov, Christian.“ Dvíha ruku, aby sa dotkla jeho ramena.   „Vypadni z môjho domu!“ vyľaká nás Gracin neúprosný rozčúlený hlas.   Tri páry očí sa prudko zvrtnú k miestu, kde sa zjavila Christianova matka – k vstupu do izby. Pohľad má zabodnutý do Eleny, ktorá napriek svojmu francúzskemu opáleniu bledne.   Akoby sa práve zastavil čas.   Po chvíli všetci traja kolektívne zalapáme po dychu. Grace rozhodne vchádza dovnútra, oči jej hrozivo planú, ani na okamih ich nespúšťa z Eleny, pred ktorou nakoniec zastane. Elena poplašené rozširuje oči a vzápätí dostáva od Grace poctivú facku, ktorej zvuk sa v ozvene odrazí od stien jedálne.   „Daj dolu tie špinavé pazúry z môjho syna, ty suka, a vypadni z môjho domu – hneď!“ precedí cez zaťaté zuby.   Elena sa chytá za červenajúce líce a chvíľu len zdesene a šokovane požmurkáva na Grace. Potom vybieha von, ani sa neobťažuje za sebou zavrieť dvere.   Grace sa pomaly obracia čelom ku Christianovi. Obaja na seba sústredene hľadia a ťaživé ticho na nás dolieha ako nejaká ťažká deka. Po chvíli ako prvá prehovorí Grace:   „Ana, skôr než ti ho odovzdám, mohla by si ma nechať osamote s mojím synom?“ Jej hlas je tichý, priškrtený, ale taký pevný.   „Iste,“ zašepkám a utekám von, ako najrýchlejšie dokážem, a pritom vrhám vystrašený pohľad cez plece. Ani jeden z nich mi nevenuje pozornosť. Stále sú do seba zaklesnutí očami, ich nemá konverzácia je doslova ohlušujúca.   Na chodbe zrazu neviem, čo si mám počať. Srdce mi divoko búši a ženie moju rozbúrenú krv žilami. Som úplne vyvedená z miery a pevná pôda pod mojimi nohami sa povážlivo hojdá. Kristepane, to teda bola sila. A teraz to Grace vie. Doparoma. Nedokážem si ani predstaviť, čo teraz Christianovi povie. Ja viem, že sa to nemá, ale opieram sa o dvere a snažím sa niečo zachytiť.   „Ako dlho, Christian?“ Jej hlas je tichý. Sotva ju počujem.   Jeho odpoveď mi celkom uniká.   „Koľko si mal?“ dožaduje sa Grace naliehavejšie. „Povedz mi to. Koľko si mal rokov, keď sa to celé začalo?“ Christiana opäť nepočujem. „Všetko v poriadku, Ana?“ vyrušuje ma Ros.   „Iste. V pohode. Ďakujem. Ja…“   Ros sa usmeje. „Len si idem po kabelku. Potrebujem cigaretu.“   Na okamih zvažujem, že by som sa k nej pripojila.   „Ja idem na toaletu.“ Potrebujem sa dať dokopy a nejako si urovnať myšlienky, aby som sa mohla vnútorne prehrýzť tým, čoho som sa stala svedkom. Hore to z hľadiska súkromia vyzerá najbezpečnejšie. Sledujem, ako Ros mizne v obývacej izbe, a potom beriem schody po dvoch na prvé poschodie a ešte vyššie, až na druhé. Je tu len jediné miesto, kde teraz túžim byť.   Rozrazím dvere Christianovej detskej izby, zatváram ich za sebou a hltavo si naberám do pľúc mohutný dúšok vzduchu. Mierim rovno k jeho posteli, padám na ňu a zapichnem pohľad do nepoškvrneného bieleho stropu. Bože môj. Toto bola bezpochyby jedna z najtrýznivejších hádok, ktorých som kedy bola svedkom, a teraz som z toho úplne otupená. Môj snúbenec a jeho exmilenka – žiadna budúca nevesta by niečo také nemala vidieť. Ale keď o tom tak premýšľam, z druhej strany som rada, že ona ukázala svoju pravú tvár a že som to videla na vlastné oči.   Moje myšlienky sa vrátia ku Grace. Chudera Grace, čo všetko si asi vypočula? Tlačím si k sebe jeden z Christianových vankúšov. Musela zachytiť, že mal Christian s Elenou aférku – ale o jej podstate nič nepadlo. Vďakabohu.   Zakvílim. Čo to robím? Možno mala tá čarodejnica pravdu. Nie, tomu odmietam uveriť. Ona je taká chladná, taká krutá. Potrasiem hlavou. Ona sa mýli. Ja som pre Christiana tá pravá. Som tým, koho potrebuje.   A potom, v jedinom okamihu náhleho precitnutia, mi schádza na um už sa ďalej nezaoberať tým, ako žil svoj život až doteraz, ale prečo ho tak žil. Čo ho viedlo k tomu, aby robil to, čo robil tým nespočetným zástupom dievčat – nechcem ani vedieť koľkým. Nie je zlé, že to robil. Všetci boli dospelí. Všetci boli – ako to povedal Flynn? V bezpečnom, rozumnom a dobrovoľnom vzťahu. Podstatné je, prečo to robil. Ten dôvod je zlý. Práve ten je súčasťou jeho temnej stránky.   Zatváram oči a zakrývam si ich predlaktím.   Ale teraz sa už pohol ďalej, nechal to všetko za sebou, spoločne sme vyšli z temnoty na svetlo. Som ním oslnená a on mnou… môžeme sa viesť navzájom. Zrazu mi niečo schádza na um. Dočerta! Je to zákerná, hlodavá myšlienka a ja sa nachádzam na jedinom mieste, kde môžem toho démona poslať naspäť do pekiel. Sadám si. Áno, toto jednoducho musím urobiť.   Roztrasené sa dvíham na nohy a skopávam topánky, potom prejdem k jeho stolu a skúmavo sa zadívam na nástenku nad ním. Stále na nej visia fotografie mladého Christiana. Teraz viac dojímavé ako skôr – vo svetle tej scény, ktorú mi práve pani Robinsonová zahrala. V rohu je malý čiernobiely záber – jeho matka, tá závislá suka.   Zapínam si stolnú lampičku a zameriavam jej svetlo na fotografiu. Dokonca ani nepoznám jej meno. Veľmi sa naňho podobá, len vyzerá mladšie a smutnejšie, a všetko, čo cítim, keď hľadím do jej smutnej tváre, je súcit. Snažím sa objaviť nejakú podobnosť medzi jej a mojou tvárou. Žmúrim nad tou podobizňou, nakláňam sa naozaj, ale naozaj blízko, ale nevidím nič. Azda okrem našich vlasov, ale tie jej sú zrejme svetlejšie než moje. Vôbec sa na ňu nepodobám. Je to úľava.   Moje podvedomie na mňa s rukami založenými na prsiach a káravým pohľadom, ktorý vrhá cez polmesiačikovité okuliare, pohoršene zamľaská. Prečo sa tým mučíš? Už si povedala áno. Posteľ si si už ustlala. To áno, ustlala, a rada. A chcem v nej ležať s Christianom po zvyšok života. Moja vnútorná bohyňa sediaca v lotosovej pozícii sa pokojne usmieva. Je to tak, urobila som správne rozhodnutie.   Musím ho nájsť – Christian si už bude robiť starosti. Nemám predstavu, ako dlho som v jeho izbe. Bude si myslieť, že som utiekla. Prevrátim oči, len čo si tú jeho prehnanú reakciu predstavím. Dúfam, že už to s Grace vybavili. Pri predstave, čo mu tak mohla hovoriť, sa zachvejem.   Stretnem ho, keď vybieha po schodoch, čo vedú na prvé poschodie, aby ma našiel. V tvári má napätý a unavený výraz – ten bezstarostný Tieň, s ktorým som sem prišla, je preč. Zostávam stáť na začiatku schodiska a on zastane na poslednom schode, takže si hľadíme z očí do očí.   „Ahoj,“ začína opatrne.   „Ahoj,“ napodobňujem ho.   „Už som sa bál…“   „Ja viem,“ skáčem mu do reči. „Prepáč – nedokázala som ísť medzi hostí. Jednoducho som musela preč, vieš prečo. Aby som premýšľala.“ Dvíham ruku a prikladám mu ju na tvár. Zatvára oči a pritlačí si moju dlaň k lícu.   „A napadlo ti, že budeš premýšľať v mojej izbe?“   „Presne tak.“   Potiahne ma za ruku a priťahuje si ma do náručia. A ja do nej ochotne zapadnem, na svoje najobľúbenejšie miesto na svete. Christian vonia čistou bielizňou, sprchovacím gélom a sám sebou… tou najviac upokojujúcou a zároveň najviac vzrušujúcou vôňou na celej planéte. Zhlboka sa nadychuje, nos zaborený do mojich vlasov.   „Je mi ľúto, že si to všetko musela strpieť.“   „Nie je to tvoja vina, Christian. Čo tu vlastne robila?“   Zahľadí sa na mňa a ospravedlňujúco zvlní pery. „Je to rodinná priateľka.“   Pokúšam sa reagovať pokojne. „Tak teraz už nie je. A čo tvoja mama?“   „Tá je na mňa momentálne šialene naštvaná. Som fakt rád, že si tu a že sme uprostred večierka. Inak by som teraz asi bol na poslednej výprave.“   „To naozaj?“   Prikývne, v očiach ani stopa po humore, a ja vycítim, ako veľmi ho jej reakcia rozhodila.   „A môžeš jej to vyčítať?“ pýtam sa ho ticho, veľavravne.   Pritlačí ma k sebe ešte pevnejšie, pôsobí nerozhodne, pomaly sa tým prehrýza.   A nakoniec odpovedá:   „Nie.“   Hurá! Prelom!   „Môžeme sa posadiť?“ pýtam sa.    „Jasné. Tu?“   Prikývnem a obaja si sadáme na posledný schod. „Tak ako sa cítiš?“ prehovorím. Nervózne mu tlačím ruku a pozorujem jeho smutnú, vážnu tvár. Vzdychne si.   „Cítim sa slobodný.“ Pokrčí plecami a potom sa na mňa žiarivo usmeje – tým svojím nádherným, bezstarostným zvláštnym úsmevom. A všetka únava a napätie, ktoré na ňom boli viditeľné ešte pred chvíľou, sa jednoducho rozplývajú.   „Naozaj?“ vraciam mu úsmev. Môj ty bože, pre ten jeho úsmev by som sa plazila aj po rozbitom skle.   „Naše obchodné partnerstvo sa skončilo. Definitívne.“   Zamračím sa. „Zlikviduješ jej salóny?“   Odfrkne si. „Zasa taký pomstychtivý nie som, Anastasia,“ napomína ma. „Nie, prenechám jej ich. V pondelok to prerokujeme s právnikom. Dosť som jej dlžný.“   Zdvíham jedno obočie. „Takže už žiadna pani Robinsonová?“   V pobavení zvlní pery a zavrtí hlavou. „Je preč.“   Usmejem sa. „No, mrzí ma, že si prišiel o kamarátku.“   Mykne plecami, ale potom sa zmraští. „Naozaj?“   „Nie,“ priznávam s červenými lícami.   „Tak poď.“ Dvíha sa a ponúka mi dlaň. „Pripojíme sa k tej sláve na našu počesť. Možno by som sa mohol aj opiť.“   „Normálne sa neopíjaš?“ zaujímam sa, keď mu chytím ruku.   „Naposledy v divokých časoch puberty.“ Schádzame dolu zo schodov.   „Jedla si niečo?“   Ale nie.   „Nie.“   „Tak to by si mala. Podľa toho, čo som cítil z Eleny, to bol jeden z otcových diabolských koktailov, čo si na ňu vychrstla.“ Pozerá sa na mňa a pritom sa márne snaží zachovať vážny výraz.   „Christian, ja…“   Dvíha ruku a umlčí ma.   „Žiadne dohadovanie, Anastasia. Ak budeš piť – a zároveň oblievať alkoholom moje bývalé – musíš sa najesť. To je pravidlo číslo jeden. Mám ten dojem, že sme sa na ňom dohodli už po našej prvej spoločnej noci.“   Ach, áno. Hotel Heathman.   Keď už prichádzame naspäť do chodby, zastane, aby ma jemne pohladkal po tvári, a prsty necháva skĺznuť až k hrane mojej čeľuste.   „Celé hodiny som vtedy ležal a sledoval, ako spíš,“ zamumle. „Možno som ťa miloval už vtedy.“   Panebože.   Skláňa sa a začína ma nežne bozkávať, ja sa roztápam, všetko zo mňa padá. Všetko to napätie, ktoré sa vo mne nazbieralo za poslednú hodinu, alebo ako dlho to celé trvalo, sa mi pomaly vyplavuje preč z tela.   „Jedlo,“ vydýchne.   „Dobre,“ podvolím sa, pretože práve teraz by som pre neho pravdepodobne urobila úplne všetko. Vezme ma za ruku a odvádza do kuchyne, kde už beží oslava na plné obrátky.      „Dobrú noc, John, Rhiana.“   „Ešte raz gratulujem, Ana. Vy dvaja to v pohode zvládnete.“ Stojíme ruka v ruke na chodbe a doktor Flynn sa na nás vľúdne usmieva. Spoločne s Rhianou sa chystajú na odchod.   „Dobrú noc.“   Christian s potrasením hlavy zatvára dvere. Potom sa pozrie na mňa, v očiach mu zrazu zažiari nadšenie. Čo sa deje?   „Už tu zostala len rodina. A myslím, že mama trochu priveľa pila.“   Grace práve spieva karaoke na hernej konzole v spoločenskej miestnosti. Kate s Miou jej pritom nezostávajú nič dlžné.   „A ty sa jej čuduješ?“ Uškrniem sa naňho, aby som tú atmosféru medzi nami nejako presvetlila. A darí sa mi.   „Vy ste sa na mňa uškrnuli, slečna Steelová?“   „To si píš.“   „Bol to náročný deň, čo?“   „Christian, s tebou je v poslednom čase každý deň náročný,“ poznamenávam lakonicky.   Mierne zakrúti hlavou. „Zásah do čierneho, slečna Steelová. Poď – chcem ti niečo ukázať.“ Vezme ma za ruku a vedie cez dom až do kuchyne, kde Carrick, Ethan a Elliot rozoberajú mariňákov, dopíjajú posledné koktaily a dojedajú zvyšky.   „Idete na prechádzku?“ doberá si nás Elliot, keď sa preťahujeme von francúzskymi dverami. Christian ho ignoruje, Carrick sa naňho zamračí a v tichej výhrade zavrtí hlavou.   Keď prejdeme až k trávniku, vyzujem si topánky. Polmesiac rozlieva jasné svetlo po zálive. Je to úchvatné, všetko sa leskne v tisíckach odtieňoch sivej, kým v diaľke matne blikajú svetlá Seattlu. V lodenici sa svieti. V porovnaní s chladnou žiarou mesiaca to pripomína mäkké, vľúdne svetlo majáka.   „Vieš, Christian, zajtra by som chcela zájsť do kostola.“   „Ako to?“   „No, modlila som sa, aby si sa vrátil živý, a stalo sa. Je to to najmenej, čo môžem urobiť.“   „Tak dobre.“   Chvíľu sa v uvoľnenej tichosti len tak za ruky prechádzame, keď vtom mi niečo prišlo na um.   „Kam teda zavesíš tie moje fotky, čo robil José?“   „Myslel som, že by sme ich zavesili v novom dome.“   „Ty si ho kúpil?“   Zastane, obráti sa ku mne, a keď prehovorí, v jeho hlase poznať znepokojenie. „No, áno. Myslel som, že sa ti páčil.“   „Pravdaže. A kedy si ho kúpil?“   „Včera ráno. Teraz sa ešte musíme rozhodnúť, čo s ním,“ povie s úľavou.   „Nebúraj ho. Prosím. Je to taký krásny dom. Potrebuje len trochu citlivej a láskyplnej starostlivosti.“   Hodí po mne kútikom oka a usmeje sa.   „Tak dobre. Porozprávam sa s Elliotom. Pozná jednu dobrú architektku, ktorá robila niečo aj na mojom dome v Aspene. A on by to potom mohol prestavať.“   Zasmejem sa, pretože si zrazu spomínam, kedy sme naposledy kráčali po tomto trávniku – v mesačnom svetle, v ústrety lodenici. Možno je to dôvod, prečo tu teraz sme. To už sa usmievam.   „Čo je?“   „Spomenula som si, ako si ma naposledy vzal do lodenice.“   Christian sa potichu zasmeje. „Aha, vtedy. To bola zábava. Keď už sme pri tom…“ Zrazu zastane a prehodí si ma cez plece, hoci už to nie je ďaleko, a ja na protest zjačím.   „Bol si vtedy naozaj nahnevaný, ak si dobre spomínam,“ vyjachcem.   „Anastasia, ja sa vždy hnevám naozaj.“   „Ale nehneváš.“   Capne ma po zadku a zostane stáť pred drevenými dverami. Necháva si ma skĺznuť dolu po tele naspäť na zem a berie moju tvár do dlaní.   „Nie, teraz už nie.“ A sklonený ma vášnivo pobozká. Keď sa odtiahne, sotva lapáme po dychu a okolo môjho tela sa prudko ovíja túžba.   Uprene ma sleduje a ja v tom tlmenom svetle vychádzajúcom zvnútra lodenice vidím, aký je rozrušený. Môj emotívny muž. Ani biely, ani čierny rytier, ale nádherný nie-tak-úplne-životom-dokurvený muž, ktorého milujem. Kladiem mu dlaň na tvár, prstami prechádzam po jeho krátkych bokombradách a pozdĺž čeľuste až k brade, kde sa nakoniec ukazovákom dotknem jeho pier. Cítim, ako sa uvoľňuje.   „Chcel by som ti vnútri niečo ukázať,“ zavrní a otvára dvere.   Prenikavé svetlo žiariviek osvecuje impozantný motorový čln, čo sa pohojdáva na temnej vode doku. Vedľa neho sa kolíše veslica.   „Poď.“ Zviera mi dlaň a vedie ma nahor po drevených schodoch. Hore otvára dvere a ustupuje, aby som mohla vojsť.   A mne padá sánka až na zem. Podkrovie je na nepoznanie. Celý jeho priestor je zaplnený kvetinami… sú úplne všade. Niekto tu vytvoril čarovnú komnatu – nádherné, divoké lúčne kvety pretkané mihotavou žiarou sviečok, svetelných reťazí a miniatúrnych lampičiek, v ktorých mäkkom a bledom svetle sa kúpe celá miestnosť okolo nás.   Prudko sa pozriem na Christiana. Ten ma s nečitateľným výrazom sústredene pozoruje. Pokrčí plecami. „Chcela si srdce a kvety,“ zamumle.   Len naňho zmätene zažmurkám, ešte stále nemôžem uveriť svojim vlastným očiam.   „Moje srdce už máš,“ povie. Potom mávne rukou do priestoru. „A tu sú tie kvety,“ dokončuje šeptom svoju vetu.   „Christian, to je nádhera!“ Jednoducho nedokážem vymyslieť nič lepšie. Srdce mám až v krku a v očiach slzy.   Za ruku ma ťahá ďalej do miestnosti, a skôr než sa spamätám, pokľakne predo mnou na koleno. Kristepane… toto som nečakala! Zastavuje sa mi dych.   Z vnútorného vrecka svojho saka vyťahuje prsteň a zdvihne ku mne pohľad, jeho jasné striebristé oči sú plné nezriedených emócií.   „Anastasia Steelová. Ľúbim ťa. A chcem ťa milovať, opatrovať a chrániť po zvyšok svojho života. Staň sa mojou. Už navždy. Podeľ sa so mnou o svoj život. Vezmi si ma.“   Pozerám sa dolu naňho a po lícach mi stekajú slzy. Môj Tieň, môj muž. Tak veľmi ho ľúbim. A všetko, na čo sa zmôžem, keď sa cezo mňa konečne preleje prílivová vlna dojatia, je…   „Áno.“   So širokým úsmevom mi pomaly navlieka prsteň. Prekrásny platinový krúžok s oválnym diamantom. Pane na nebi – ten je ale veľký… Veľký, a zároveň taký prostý a uchvacuje svojou jednoduchosťou.   „Teda, Christian,“ zavzlykám, znenazdania premožená samým šťastím, a zosuniem sa k nemu na kolená, zatínam mu prsty do vlasov a bozkávam ho… Bozkávam ho a dávam do toho celé svoje srdce i svoju dušu. Bozkávam toho nádherného muža, ktorý ma miluje a ktorého milujem ja. A keď ma berie do náručia a presunie ruky do mojich vlasov, keď tlačí svoje ústa k mojim perám, som hlboko presvedčená o tom, že budem vždy patriť jemu a on bude vždy môj. Došli sme spolu tak ďaleko a ešte máme kus cesty pred sebou. Ale sme stvorení jeden pre druhého. Musíme byť.   
            Zhlboka si potiahne z cigarety a jej koniec zažiari do tmy. Dlhým výdychom vyfukuje dym a celé to zakončuje dvoma malými krúžkami, ktoré sa pred ním vo svetle mesiaca pomaly rozplývajú ako dva bledé prízraky. Znudene si poposadne na sedadle a rýchlo do seba obracia glg lacnej whisky z fľaše, ktorá je ledabolo obmotaná hnedým papierom. Zasúva si ju späť medzi stehná.   Nemôže uveriť tomu, že je stále ešte v hre. Kriví pery v cynickom úškľabku. Ten vrtuľník bol unáhlený a trúfalý kúsok. Jedna z najvzrušujúcejších vecí, čo kedy v živote urobil. Ale bolo to nanič. Neveriacky prevráti oči. Kto by si bol pomyslel, že ten skurvysyn bude tú rachotinu pilotovať osobne?   Odfrkne si.   Podcenil ho. Ak si o ňom Grey čo i len na minútu pomyslel, že len tak odkráča s plačom do diaľky, tak vie teda hovno.   Bolo to tak celý jeho život. Ľudia ho sústavne podceňovali – veď je to len chlapík, čo číta knihy. Chlapík s fotografickou pamäťou, čo číta knihy. Áno, všetky tie veci, čo sa z nich naučil, veci, o ktorých teraz vie. Znovu si odfrkne – hej, o tebe tiež, Grey. Veci, čo teraz viem o tebe.   To nie je zlé na chlapca z chudobnej štvrte Detroitu.   To nie je zlé na chlapca, ktorý získal štipendium na Princetone.   To nie je zlé na chlapca, ktorý sa predrel výškou a získal slušný džob v nakladateľstve.   A teraz je to všetko v prdeli, je to v prdeli pre nejakého Greya a jeho dievča. Mračí sa na ten dom, akoby predstavoval všetko, čím opovrhuje. Lenže tam sa nič nedeje. Jedinú drámu tu zohrala tá prsnatá plavovlasá suka v čiernom, čo sa v slzách vypotácala po príjazdovej ceste, vliezla do bieleho CLK a odišla doriti.   Ponuro sa zasmeje a vzápätí bolestne uškrnie. Dočerta, rebrá. Ešte stále ho bolia po tom, ako si z neho tá Greyova gorila urobila boxovacie vrece.   Znovu si tú scénu prehráva v hlave.   „Ešte raz, kurva, siahneš na slečnu Steelovú, a ja ťa, kurva, zabijem!“   Ten kokot to schytá tiež. Jasné – dostane, čo si, kurva, zaslúži.   Znovu sa zapiera chrbtom do opierky. Toto vyzerá na dlhú noc. Zostane tu, bude sa pozerať a bude čakať. Vyťahuje si na to ďalšiu červenú marlborku. Jeho chvíľa príde. Jeho chvíľa príde už čoskoro.      Koniec druhej časti   
E L James   Fifty Shades Darker Päťdesiat odtieňov temnoty   Z anglického originálu Fifty Shades Darker, vydaného roku 2011, preložila Miroslava Sedláčková      Grafická úprava obálky vychádza z dizajnu © E. Spek/Dreamstime.com v návrhu Jennifer McGuire poskytnutého nakladateľstvom Random House   Vydalo NAKLADATELSTVÍ XYZ, s. r. o., v Prahe roku 2013   Tlač CPI Moravia Books, s. r. o., Brněnská 1024, 691 23 Pohořelice      NAKLADATELSTVÍ XYZ, s. r. o. Na Pankráci 30/1618, 140 00 Praha 4, Tel.: 261 397 200 E-mail: info@xyz-knihy.cz, www.xyz-knihy.czČlen skupiny Albatros Media a.s.Knihy zakúpite aj prostredníctvom e-shopu: www.albatrosmedia.czeshop@albatrosmedia.sk   52