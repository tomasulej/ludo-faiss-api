Česi chceli na domácom ľade získať bronzové medaily, tie pre nich boli veľkou motiváciou. V Prahe ich však prekvapujúco nepodporovala vypredaná hala, voľných ostalo niečo cez 2000 sedačiek. Česi boli v úvode o niečo aktívnejší, vypracovali si aj niekoľko šancí, ktoré kryl Hellebuyck. To ešte zrejme nikto nevedel, k akému výkonu sa doteraz málo známy brankár vypne. Po prehrmení úvodného tlaku sa do veľkej šance dostali Američania, Pavelec vyrazil dve strely zblízka, na dorážku Nicka Bonina však nestačil a Česi prehrávali. V závere tretiny Eichel fantastickou prihrávkou našiel pred odkrytou bránkou Trevora Lewisa, ktorý už nemohol nedať. Česi sa potom snažili, nevyužili niekoľko dobrých šancí či presiloviek, nemohli však prekonať výborného Hellebuycka. Definitívne ich zlomil gól Charlieho Coylea zo záveru druhej tretiny, ktorý prekonal Pavelca strelou k žrdi. V poslednej tretine sa už naši západní susedia na nič nezmohli, v dvoch zápasoch po sebe nedali ani gól a ostali tak smutní na štvrtom mieste, USA sa radovali z bronzu.

Zrejme sme si mysleli, že sme lepší, než naozaj sme. Nehrali sme zle, ale na tú medailu to jednoducho nestačilo. Po tomto turnaji končím s reprezentáciou, je to moje definitívne rozhodnutie. Budem ešte rok pokračovať v NHL a potom kariéru dohrám v Kladne. Prichádza čas pre mladých hráčov, tí by sa mali drať do popredia.

Som veľmi hrdý na svoje mužstvo. Je to pre nás skvelý úspech, dnes sme vyhrali ťažký zápas. Veľmi dôležitý bol prvý gól a potom nás podržal Hellebuyck, to prakticky rozhodlo o našom víťazstve. V Amerike znamená tento úspech pre ľudí i hokej veľmi veľa, už mi prišlo niekoľko SMS-iek, ľudia nás doma pozorne sledovali a držali palce. Je to zavŕšenie našej tvrdej práce

Vo večernom finále sa očakával vyrovnanejší zápas dvoch veľkých rivalov Kanady a Ruska. Prvá tretina tomu napovedala, oba tímy sa predháňali v ofenzívnych akciách a kraľovali brankári. Gólové mlčanie zlomili v závere tretiny Kanaďania, po perfektnej akcii štvrtej formácie a perfektnej strieľanej prihrávke Ennisa tečoval puk do brány Cody Eakin. Zápas sa zlomil na začiatku druhej tretiny. Rusi miesto postupnej snahy o vyrovnanie prirýchlo otvorili hru a pykali za to. Hneď v úvode druhej časti Tyler Ennis obkrúžil zozadu bránu a zasunul puk do siete pri vzdialenejšej žrdi. Kanaďania nepoľavili, po ďalšej peknej akcii a prihrávke spoza brány trafil do ľavého horného rohu Sidney Crosby. Tesne pred polovicou zápasu pri signalizovanom vylúčení unikla dvojica Kanaďanov a rútila sa proti dvom obrancom, Giroux zasekol puk, naviazal na seba oboch bekov a po jeho prihrávke trafil do odkrytej brány Tyler Seguin. Rusi potom začali byť nervózni, plynul z toho zbytočný faul Belova či ataky od Malkina na konci tretiny. Skóre sa dlhšie nehýbalo, Kanada kontrolovala náskok a ruské útoky stroskotávali na pozornom Smithovi. V presilovke v tretej tretine prišla nádherná kombinácia po osi O´Reilly – Crosby – Claude Giroux a posledne menovaný zužitkoval perfektnú prihrávku pred odkrytú bránu na piaty kanadský gól. To už začalo zaváňať debaklom, čo ešte zdôraznil Nathan Mackinnon, keď strieľal spoza obrancu z pravého kruhu a Bobrovskijmu puk prepadol poza lapačku až do siete. Ruský tím sa potom snažil aspoň o kontaktný gól, ktorý zaznamenal Jevgenij Malkin umným tečom Mozyakinovej strely od modrej čiary.

Kanada vďaka tomu získala zlato na MS 2015 v hokeji, Rusi si prebrali strieborné medaily. Radosť javorových listov bola obrovská, vyhrali nad veľkým rivalom a to možno historickým rozdielom. Naopak, Rusi boli veľmi sklamaní a ešte pred kanadskou hymnou odišli do šatní.


Tomáš Kopecký už uplynulé majstrovstvá sveta v Čechách príliš nerieši, no z nevydareného šampionátu si chce zobrať poučenie do ďalšej kariéry.

Tridsaťtriročný univerzál si momentálne užíva posledné voľné chvíle, po ktorých už príde opäť tvrdá príprava na novú sezónu i rokovania o novom zamestnávateľovi.      

Kopeckému totiž 1. júla vyprší súčasný kontrakt s Floridou Panthers a stane sa neobmedzeným voľným hráčom. To znamená, že môže podpísať zmluvu s ktorýmkoľvek klubom v NHL či v európskych ligách. Krídelník i center však stále uprednostňuje zámorskú profiligu a k výberu nového klubu povedal: Chcem určite to najlepšie pre mňa a pre rodinu.      

Štyri roky, ktoré strávil na Floride boli podľa jeho slov ideálne práve z rodinného pohľadu, preto uvažuje aj o zotrvaní na juhovýchode Spojených štátov. To miesto je pre rodinu neskutočné. Deti si dajú ráno šortky a tričko a život tam je veľmi pohodlný, pochvaľoval si prostredie v meste Sunrise, kde klub sídli. 

Z pohľadu kariéry to však už také ružové nebolo. Panteri sa počas jeho pôsobenia prebojovali do play off iba v sezóne 2011/12 a aj to vypadli už v prvom kole.      

Kopeckému sa navyše nedarilo ani individuálne. V úvodnom ročníku (2011/12) nazbieral v 80 dueloch 32 bodov (10+22), v nasledujúcom skrátenom v 47 stretnutiach 27 (15+12), no v uplynulých dvoch v celkovo 113 zápasoch iba 20 (6+14). 

Hokejovo to nie je ono. Sám preto neviem, čo bude. Zatiaľ je priorita NHL. S agentom sme sa už o niečom bavili a budeme mať aj ďalšie telefonáty. No ešte je dosť skoro riešiť to, keďže štyri tímy ešte neskončili sezónu, povedal.      

Bezprostrednú budúcnosť však má presne naplánovanú. Najbližšie dva týždne si ešte oddýchnem a potom sa začnem pripravovať na nový ročník i riešiť ďalšie pôsobenie.      

Od chuti do hokeja ho neodradil ani záver tohto ročníka. Kopecký začal na MS v strede prvého útoku, kde však nenaplnil očakávania a tréner Vladimír Vůjtek ho v ďalšom priebehu vynechal zo zostavy. Tretiu tretinu duelu so Slovinskom (3:1) sledoval iba zo striedačky a nasledujúci zápas s Nórskom (2:3) presedel celý na tribúne. Šampionát napokon dokončil vo štvrtej útočnej formácii. 

Beriem veľkú časť zodpovednosti na seba. Mali sme cieľ postúpiť na olympiádu, čo sa nám podarilo, ale tie ďalšie už bohužiaľ nie. Nedokázali sme postúpiť do štvrťfinále. Takže stále cítim trošku sklamanie. Mňa takéto neúspechy ženú dopredu a chcem byť ešte lepší a lepší. Treba sa z toho poučiť a vyvarovať sa chýb, ktoré sme spravili, povedal. 


Hokejom už dýcha celučičký svet,
človeka, čo nepozerá, v šírom svete niet.

Slováci už nastupujú, 
na hrudiach znak náš sa skvie,
so srdcom sa korčuľujú,
s dušou bežia po ľade.

V zmätku dresov, v chlade ľadu,
Slováci sa stále nájdu.

Prihraj, nahraj, svieti gól,
za zásluhy, trénerom.

Poďme chlapci naši drahí,
poďme do toho, 
ukážeme, že sme dobrí,
všetkým národom.

Faulom, tým sa vyhýbajme,
hrajme dušou a fair play,
olympijským kruhom vráťme,
krásu doby minulej. 

Nejde iba o peniaze, 
hrajme z lásky, k tejto hre,
nejde iba o medaile, 
vždy však vedzme to, kto sme.

Vedzme, že hoc vrátime sa,
aj bez lesku medailí, 
v srdci je tá naša krása,
kto hrá srdcom, nieje zlý.

Poďme chlapci naši drahí,
poďme do toho, 
ukážeme, že sme dobrí,
všetkým národom.

Presne  táto veta napadne asi každému fanúšikovi hokeja, ktorý má aspoň aký taký prehľad a dianí na MS. Famózna Kanada vo štvrťfinále bez väčšej námahy doslova roztrhala Bielorusko pomerom 9:0 a s priemerom sedem gólov na zápas doslova valcuje súperov. Fantastické majstrovstvá hrá najmä trojica Spezza, Hall a Eberle, ktorí kraľujú kanadskému bodovaniu a naozaj si hokej užívajú. V bránke majú javorové listy navyše skvele chytajúceho Smitha, ktorý už urobil na turnaji vrásky na tvári nejednému skúsenému strelcovi.

Proti Kanade sa však dnes postaví nesmierne odhodlaný a hlavne domáci tím Českej republiky. Vo štvrťfinále sa Česi doslova vytrápili s Fínskom, o všetko rozhodol kto iný ako Jaromír Jágr, ktorý v 56. minúte vsietil svoj druhý gól v zápase a ten bol navyše i víťazný. Česi vyhrali 5:3, keď v záverečnej minúte skóroval do prázdnej fínskej bránky Vladimír Sobotka. Výbornou správou pre fanúšikov Česka je i príchod útočníka Montrealu Canadiens Tomáša Plekanca, ktorý by sa mal predstaviť už v zápase proti Kanade.

Domáci hokejisti sa môžu oprieť i o výborné publikum, ktoré bude šiestym hráčom Česka na ľade. Českí diváci ukázali, že hokej milujú a divácky rekord z Bieloruska je už dávno prekonaný. Vypredaná O2 aréna v Prahe však dnes poženie svojich za ďalším veľkým triumfom.

Ovečkin, Kovaľčuk a Malkin v súboji proti mladíkom z USA, kto bude úspešnejší?

Hokejisti USA pricestovali na šampionát v tradične nenápadnom zložení. Prvý raz sa na šampionáte predstavila vychádzajúca superhviezda svetového hokeja Jack Eichel. Američania vo štvrťfinále vyradili Švajčiarsko pomerom 3:1 a hoci výsledok hovorí jasne, na ľade to až také jednoznačné nebolo.

Rusi majú za sebou neuveriteľný štvrťfinálový zápas so Švédskom. V 21. minúte vyhrávali po góle Malkina už hladko 3:0 a zdalo sa, že o všetko je rozhodnuté. Lenže Tri korunky zbrane nezložili, gólmi Klinberga, Landera a Erikssona vyrovnali v 55. minúte na 3:3. Rusi však prakticky z protiútoku vsietili štvrtý gól a Švédom už nepomohla ani dlhá hra bez brankára, v ktorej navyše inkasovali ďalší gól.

Fanúšikom Ruska a dobrého hokeja zaiste potešila správa o príchode hviezdneho Alexandra Ovečkina, ktorý sa okamžite po vypadnutí Washingtonu rozhodol prísť reprezentovať a pomôcť svojej krajine v ceste na vrchol.


Ohlasy zahraničných médií

iihf.com: Šokujúci výsledok! Slovinci stopli Slovákov a zaznamenali prvé víťazstvo na olympijských hrách. Slovinci si tento úspech zaslúžili za ich trpezlivosť a šikovnosť.

iDnes.cz (ČR): Slováci chceli napraviť dojem, ale spadli do ešte väčšej depresie. Po debakli s USA prehrali aj so Slovinskom. Outsider A-skupiny zvíťazil prekvapujúco 3:1. Slovákov položili dva góly v priebehu 22 sekúnd tretej tretiny.

sport.cz (ČR): Slovinci sa postarali hokejový šok - Slovenskí hokejisti po prepadáku s Američanmi prehrali v Soči aj so Slovincami 1:3.

nhl.com (USA): Slovinci zaskočili Slovákov a dosiahli premiérový triumf na ZOH v histórii.

Washington Post (USA): Slovinský šesťminútový hurikán v tretej tretine rozhodol o prekvapujúcom víťazstve nad Slovákmi.

USA Today (USA): Slovinsko šokovalo Slovákov a zaznamenalo prvé víťazstvo na olympiáde. Kristan, ktorý chytá na Slovensku, zdolal súpera s tuctom hráčov z NHL.

RTV Slovenija (Slovin.): Úžasné! Slovinský hokejový tím dosiahol historické víťazstvo. Po epickom výkone zdolal hokejovú superveľmoc Slovensko 3:1.

SiOL.net (Slovin.): Prvé víťazstvo Slovinska nad Slovenskom z deviatich vzájomných zápasov a rovno na olympiáde. Kopitarovi zverenci prepísali históriu.

Reakcie osobností

Vladimír Šťastný (bývalý asistent trénera hokejistov SR, majster sveta z MS 2002 v Göteborgu, vicemajster sveta z MS 2000 v Petrohrade a bronzový z MS 2003 v Helsinkách)

Po takomto výkone a výsledku som smutný. Chlapci chceli hrať, ale nejde im to. Vysoká prehra s Američanmi leží na nich veľmi zreteľne. Naše mužstvo je psychicky dosť dolu a vyslovene sa trápi. Slovinci boli v tomto súboji lepším a dôraznejším mužstvom. Viac sa tlačili pred Halákovu bránku, dobre mu clonili, operovali pred jeho svätyňou aj vo dvojici. To sú veci, ktoré ma v tomto meraní síl nemilo prekvapili.

My sme na ich agresivitu nedokázali nájsť účinnú zbraň. Zatiaľ je to z našej strany zlé. Neviem, čo s tým tréneri budú ďalej robiť. Slovinci nám pohybom robili väčšie problémy, než som čakal. To je veľmi zlé zistenie a konštatovanie. V hre nášho mužstva mi chýbala predovšetkým rýchlosť. V pohybe i v myslení. Absentuje akákoľvek rýchla reakcia na dianie na ľade, na skóre, na pohyb súpera s pukom i bez neho. Chýba mi smelší ťah na súperovu bránku, aj rýchla orientácia nie iba v súperovom útočnom pásme, ale predovšetkým pred našou bránkou.

V defenzíve robíme veľmi veľa chýb, za ktoré nás súperi dokázali potrestať už v dvoch zápasoch. Nie je tam dôrazná hra v obrannom pásme, predovšetkým na zadnom mantineli. Kopitar si v tomto priestore robil, čo chcel. V našom mužstve nebolo hráča, ktorý by ho dokázal včas zastaviť. V tíme mi chýba vodca, líder, hráč, ktorý by zdvihol mužstvu sebavedomie.

Počul som, čo na adresu Mira Šatana povedal Rado Hecl. Charakterizoval to veľmi dobre. ´Šarky´ v tomto mužstve skutočne chýba. On by bol tým ozajstným lídrom. Vždy ním predsa bol. Dokázal chlapcov usmerniť na ľade i v šatni. Vedel povedať rozhodné slovo, vyburcovať mužstvo vlastným príkladom, bojovnosťou, nasadením a predovšetkým dôležitými gólmi. Dokázal urobiť s takýmto súperom pozitívny výsledok. Jeho rozhodujúce góly nám zatiaľ na tomto turnaji veľmi chýbajú.

Radoslav Hecl (bývalý reprezentant SR, majster sveta z MS 2002 v Göteborgu):

Mne osobne chýbal v našom tíme líder. Ozajstný vodca mužstva. Nebol v ňom hráč, ktorý by zavelil do útoku a mužstvo na ľade správne usmernil. To je prvá vec, ktorá ma na výkone nášho mužstva v stretnutí so Slovincami prekvapila. Po zápase s USA sme počúvali zo všetkých strán, ako sa ideme z tohto nevydareného duelu poučiť. Ale podľa mňa sa to nestalo.

Opäť sme predviedli slabý výkon. Veľmi slabý výkon. Znova sme prehrali, lebo nám chýbal dôraz v osobných súbojoch. Súperovi sme nechali veľmi veľa priestoru na zakladanie útokov. Nehrali sme svoju hru, trápili sme sa v koncovke, veľké chyby sme robili v defenzíve.

Nedokázali sme si zorganizovať obranu. Súper nás mnohokrát prečíslil. Trochu sa na to pozriem z nadhľadu. Pýtam sa, čo teraz urobíme? Opäť to celé prekopeme? Opäť zvolíme iné zloženie útokov? Neviem, ako to teraz tréneri poskladajú, keď je mimo hry aj Tomáš Kopecký. Bude to ťažké, veľmi ťažké.

Tréneri však mali dostatok času na to, aby mužstvo na ZOH kvalitne pripravili. Aby si vybrali hráčov, ktorí im ´pasujú ´do hernej koncepcie. Mne však v mužstve chýba niekoľko hráčov, ktorí v ňom podľa mňa mali byť. Peter Podhradský, jeden z najlepších obrancov, akých momentálne máme.

Laco Nagy, veľký srdciar a bojovník v útoku a, samozrejme, Miro Šatan. Toto sú jeho zápasy! On sa v dueloch s podobnými súpermi ako je Slovinsko vyžíva. On vie takéto súboje rozhodnúť. Jeho ´tiché zabijáky´ by nám teraz veľmi pomohli. Postavili by nás na nohy. Ale to je všetko vec trénerov. Ich výberu hráčov.

Pavol Rybár ( bývalý hokejový reprezentant SR, vicemajster sveta z MS 2000 v Petrohrade ):

Vstup do zápasu sme mali celkom sľubný, v priebehu desiatich minút sme si vypracovali niekoľko gólových šancí, ktoré sme, žiaľ, nepremenili. Škoda toho, lebo to mohlo byť v tomto súboji rozhodujúce. Mali sme niekoľko možností súperovi trochu odskočiť.

Podľa mňa so slabšími súpermi, teraz to však myslím skôr v úvodzovkách slabšími, je prvý gól mimoriadne dôležitý. Nedali sme ho, hoci možností tam boli. Škoda. Od polovice zápasu však Slovinci začali byť lepším mužstvom, lepšie korčuľovali, viac sa tlačili pred bránku Jara Haláka.

Bolo iba otázkou času, kedy nám pri takom spôsobe hry dajú gól. Treba pripomenúť, že Slovinci postupom na ZOH dosiahli historický úspech. Oni už v Soči môžu iba prekvapiť. Od nich nikto nečaká extra výsledok, takže stretnutia si užívajú a hrajú bez nervozity a psychického tlaku. Vidieť to aj na ich hernom prejave. Oni sa na ľade hokejom bavia. My sme sa zasa trápili. Nedokázali sme eliminovať ich rýchlu hru, odpovedať na ich góly, ktoré nám dali v tretej tretine.

V takýchto dueloch je to veľmi ťažké, keď slabší súper dá gól. Vtedy mu rapídne stúpne sebavedomie. Jeho hráči si viac veria. Slovincom za dvojgólového vedenia sa hralo čoraz lepšie. My sme nevedeli, čo máme proti nim hrať. Navyše, v našom mužstve mi chýbal hráč, ktorý by zobral zodpovednosť za výsledok. Slovinci boli lepším mužstvom, čo ma osobne veľmi prekvapilo. Nečakal som to.


Igor Nemeček, prezident Slovenského zväzu ľadového hokeja (SZĽH): "Je fantastické, že po 16 rokoch sme v tejto kategórii opäť získali medailu. Po šiestich rokoch sme boli opäť v semifinále a tentokrát vyšlo naozaj to, čo sme si všetci priali - priniesť na Slovensko medailu. Tento výber pôsobil od začiatku ako tím a vždy, keď sme dosiahli nejaké úspechy mali sme jeden kompaktný tím. Je to výsledok dlhodobej prípravy a práca projektu 'dvadsiatky', ktorú nám závidí celý svet. O tom, že hráme extraligu počas jesene, sa rozpráva už po celom svete. Myslím si, že vďaka tomu majú títo chlapci na viac a keď sa doplnia hráčmi zo zahraničia, tak sa to pretaví do úspechu ako teraz. Tešíme sa z toho a veríme, že na tieto úspechy nadviažeme a títo chlapci budú v budúcnosti platnými hráčmi reprezentačného A-tímu."

Jozef Golonka, legendárny útočník československej reprezentácie a Slovana Bratislava, člen Siene slávy Medzinárodnej hokejovej federácie (IIHF) i SZĽH: "Je to obrovský úspech, s ktorým sa nepočítalo. V prvom rade sa treba poďakovať rodičom týchto chlapcov, že ich viedli k hokeju, pretože dnes je ťažká doba. Chalani sa dali dokopy, aj keď prišli z rozličných kútov, chytili formu a urobili nám veľkú radosť. Prvá nakladačka od Kanady bola dosť deprimujúca, ale dostali sa z toho. Myslím si, že v tíme sme mali také tri veličiny - Réwaya zo Sparty, ktorý bol lídrom mužstva, fantastického brankára a Cehlárika. To sú hráči, ktorí stmelili mužstvo a dali ho dokopy. Chlapci sa chytili po zápase s Fínskom a hrali krásny hokej. Je to obrovský úspech byť medailistami po toľkých rokoch, ale nesmieme to preceňovať, lebo život ide ďalej. U 20-ročných je to vždy riziko, či bude v tom ročníku alebo dvoch dostatok dobrých hráčov. Urobili nám radosť, ale už teraz treba sledovať ďalších mladých hráčov, ktorí na budúci rok doplnia tento káder."

Igor Liba, bývalý československý a slovenský reprezentant, majster sveta z roku 1985: "Je to obrovský úspech pre náš hokej, najmä keď si uvedomíme, v akých podmienkach pracujeme s mládežou. Už tretiu sezónu mám otvorenú hokejovú akadémiu, takže viem, o čom to je. Na šampionáte sme prehrali iba s Kanadou a USA, ostatných súperov sme zdolali. Veľmi dôležité boli výkony brankára, vieme, ako Godla chytal. Veľa práce spravil Réway, najviac sa mi však páčil 17-ročný obranca Černák. Aj ostatní hráči hrali poctivo a disciplinovane. Páčilo sa mi, že sme sa kondične a korčuliarsky vyrovnali Kanade či Švédsku, prevýšili sme v tom Fínov a ďalšie tímy. Z tohto hľadiska boli chlapci perfektne pripravení. Veľa spravili tréneri, klobúk dole pred nimi, ako pripravili hráčov a stmelili kolektív. Chlapci pochopili, že šport je o tvrdej práci a zobrali si to k srdcu. Nesmieme však zaspať, treba využiť tento úspech. V roku 2002 po zisku titulu majstra sveta sa tiež sľubovalo, čo všetko sa bude robiť v hokeji a videli sme, ako to dopadlo. Dúfam, že ľudia, ktorí v hokeji rozhodujú, sa preberú. Treba ďalej pracovať s mládežou a dať mladým šancu. Aj 16- a 17-roční môžu hrať extraligu a posunie ich to ďalej, ako sa ukázalo napríklad u Černáka."
      
Zdeno Cíger, bývalý československý a slovenský reprezentant, držiteľ bronzových medailí z MS 1989, 1990 a 2003: "Je to super pre náš hokej, veľká motivácia pre chlapcov. Zasa sme sa trochu zviditeľnili, čo je dobre, lebo sme mali pocit, že nám to trochu upadá. Chalani hrali na šampionáte veľmi dobre, kolektívne, bojovne. Jedno s druhým sa dalo dokopy, ku kolektívnemu výkonu sa pridal brankár, ktorý podržal mužstvo. Chalani si začali veriť, hrali disciplinovane a samozrejme boli aj tam individuality, ktoré vedeli rozhodnúť zápasy v ťažkých chvíľach. Bol to perfektný výkon, aj od trénerov. Po tomto úspechu by sme sa mali teraz zamyslieť, čo urobiť viac pre hokej, aby bola situácia lepšia a našli sa prostriedky, aby sme udržali šport na úrovni. Hokej je náš národný šport, treba ho podporiť, najmä mládež."

BRATISLAVA - Prečítajte si reakcie hokejových osobností na nové zloženie vedenia slovenskej hokejovej reprezentácie, ktorú z postu generálneho manažéra povedie Róbert Švehla a ako nový tréner Zdeno Cíger. Oboch menoval do funkcie Výkonný výbor Slovenského zväzu ľadového hokeja (SZĽH) na svojom utorňajšom zasadnutí v Starej Lesnej.

Tomáš Tatar (útočník Detroitu a slovenský reprezentant): "Ani táto voľba nemení situáciu v tom, za čo bojujeme, respektíve nemá s tým nič spoločné. Cígera aj Švehlu pozná celý svet ako výborných hokejistov, ale nie je to o nich. Nikto nepovedal, že nepôjdeme reprezentovať, my sa len snažíme niečo zmeniť a sme nútení preto robiť nejaké kroky. Nikto to nechcel hnať do takej miery, aby to zašlo až takto ďaleko."

Július Šupler (bývalý tréner reprezentácie): "Voľba Zdena Cígera za trénera reprezentácie je podľa mňa veľmi dobrý krok, ktorý pomôže upokojiť rozbúrené slovenské hokejové more. Toto teraz veľmi potrebujeme. Zdeno je dobrý praktik i pragmatik, má svoj štýl práce. Dostal sa však do pomerne ťažkej situácie, lebo ako kouč národného mužstva bude potrebovať najmä dobré a pevné nervy, veľkú trpezlivosť a veľkú chuť do roboty. Nečaká ho nič ľahké. Zabudnime na to, že to u nás všetko pôjde samo... Nič nepôjde samo. Žiadne ideme na zlato, máme na to. Na také ambície už musíme zabudnúť. To platilo v minulosti. Slovenský hokej je v inej situácii. Držím mu palce, aby si vybral dobrých pomocníkov, ktorým dokáže rozdeliť prácu pri mužstve. Tvorba realizačného tímu je tiež dôležitá časť jeho roboty. Verím, že návrat k slovenskému lodivodovi pri kormidle slovenskej reprezentácie prospeje nám všetkým. Slovenský kouč predsa najlepšie pozná mentalitu slovenských hokejistov. Naša trénerska hokejová škola má svoju kvalitu, čo Zdeno môže v budúcnosti potvrdiť. Verím, že sa mu to podarí, lebo ho veľmi dobre poznám." 

Jozef Stümpel (dlhoročný slovenský reprezentant, majster sveta z MS v Göteborgu 2002 a člen bronzového tímu na MS v Helsinkách 2003): "Podľa mňa voľba Zdena Cígera za kormidelníka štátnej hokejovej reprezentácie je veľmi dobrým krokom pre celý slovenský hokej. Nebude to mať síce ľahké, ale on sa na takú robotu hodí. Neviem síce, ako sa mu podarí dať ľudí okolo seba, ale držím mu palce. Až čas ukáže, či práve on dokáže upokojiť súčasnú situáciu v našom hokeji. Na toto teraz odpovedať neviem. Sám som na to veľmi zvedavý. 

Ján Faith (dlhoročný tréner): "Podľa mňa je dobré, že bývalý hráč a reprezentant, ktorý má za sebou mnoho úspechov, dostal šancu pracovať s národným tímom. Myslím si, že Zdeno Cíger je dobrou voľbou. Na druhej strane treba povedať, že naňho nečaká ľahká práca, pretože slovenský hokej je taký, aký je. Veľa bude tiež závisieť od toho, koho Zdeno prizve k spolupráci, akých ľudí si vyberie za svojich najbližších spolupracovníkov. Verím, že sa mu bude dariť. Ako skúsený starší kolega mu budem držať palce a fandiť, aby bol pri reprezentácii úspešný. Nebude to mať ľahké. Treba povedať, že slovenský hokej, ktorý dosiahol v minulosti veľké úspechy, nie je v stave, že každý rok budeme mať z majstrovstiev sveta medailu. Na to netreba zabudnúť." 

Dárius Rusnák (kapitán majstrov sveta z MS v Prahe 1985): "Myslím si, že Zdeno Cíger patril do tej skupiny trénerov, s ktorými sa počítalo, že by mohli byť hlavným koučom A-tímu. Ja osobne som však predpokladal, že vedenie nášho hokeja opäť vyberie nejakého zahraničného odborníka, že opäť zvolí túto cestu. Preto som rád, že trénerom bude znovu Slovák. Zdeno patrí k ľuďom, čo si takýto post zaslúžia. Je za ním veľký kus roboty, ktorá priniesla dobré výsledky. Navyše, Zdeno má stále blízko k mladým hráčom a súčasne vie byť v kontakte aj s aktuálnym vedením slovenského hokeja. To je predpoklad, že by mohol slovenskú reprezentáciu vrátiť na pozície, na ktorých v minulosti už bola. Podľa mňa Zdeno svojou charizmou môže byť tým človekom, čo stmelí súčasné roztrieštené hokejové Slovensko. Veľmi si to želám, pretože momentálny stav vzájomnej konfrontácie dvoch táborov k ničomu nevedie.“ 

Rastislav Staňa (dlhoročný reprezentant, majster sveta z MS v Göteborgu 2002 a člen bronzového tímu na MS v Helsinkách 2003): "Podľa mňa Zdeno Cíger má za sebou mnoho pekných úspechov ako tréner Slovana Bratislava. Tam sa mu darilo. Teraz však bude podstatné najmä to, či dokáže dať dokopy dobrú partiu ľudí okolo reprezentácie. To bude pre jeho ďalšie pôsobenie v tejto zodpovednej funkcii podstatné. Osobne si myslím, že Zdeno je z tých ľudí, ktorí môžu chalanom v národnom mužstve veľmi pomôcť. Môže sa pričiniť o to, že chalani opäť budú radi chodiť reprezentovať, že opäť budú chcieť hrať za Slovensko. Ak to dokáže, potom sa ukáže, či jeho zvolenie za trénera bola dobrá voľba, či sa vedenie nášho hokeja rozhodlo správne. Mňa by potešilo, ak by sa situácia v našom hokeji upokojila, pokiaľ by ľudia okolo hokeja opäť robili všetko, aby Slováci na medzinárodnej scéne boli takí úspešní, ako sme boli úspešní my, naša hráčska generácia, ešte v nedávnej minulosti.“ 

Vladimír Šťastný (bývalý tréner, člen realizačného tímu na strieborných MS v Petrohrade 2000 a zlatých MS v Göteborgu 2002): "Zvolenie Zdena Cígera za trénera Slovenska ma potešilo. Ku Zdenovi mám veľmi pozitívny vzťah. Je to človek, ktorý v živote už veľa dokázal. Aj ako hráč a reprezentant či kouč v Slovane. Ako lodivod má veľký cit pre tréning i samotnú hru. Tak isto dokáže dobre komunikovať s hráčmi. Rozumie im, vie ich správne motivovať i viesť. Veľmi si ho vážim. Som rád, že generálnym manažérom reprezentácie bude Róbert Švehla. Je to rovný a priamy chlap. Čestný človek, ktorý pre toto odvetvie u nás odviedol výborné služby. To je dobrá správa pre slovenský hokej. Veľa teraz bude záležať na ich spolupráci. Verím, že kooperácia Roba Švehlu so Zdenom Cígerom bude fungovať. Veľmi si to želám. Obaja majú hráčom čo povedať, čo ukázať, majú na čom stavať. Dvojica Cíger - Švehla je zárukou toho, že slovenský reprezentačný hokej v budúcnosti pôjde správnym smerom. Ja im verím. Obom držím palce, hoci to určite nebudú mať jednoduché. Oni sú však ľudia, čo sa roboty neboja. Dúfam, že sa im bude dariť.“ 

MINSK - Slovenskí hokejisti prehrali v prvom zápase MS v bieloruskom Minsku s Českom 2:3 po predĺžení. V súboji dvoch rivalov z bývalej jednej hokejovej školy prejavili okrem väčšej bojovnosti a nadšenia aj kus umenia, keď vtipne riešiacimi kontrami nedali favoritovi dýchať. Po "detských chorobách" z neskúsenosti a prílišnej motivácie sa postupne zlepšovali aj v obrannej disciplíne a o dva body prišli až v závere aj dávkou smoly. V článku vám prinášame vyjadrenia našich hokejistov po zápase:

Vladimír Vůjtek, tréner SR: "V úvode zápasu sme si vybrali nováčikovskú daň, dostali sme sa pod tlak. Nakoniec sme mohli byť radi, že po prvej tretine sme prehrávali len o gól. Od druhého dejstva sme už hrali inak, obrancovia sa upokojili. V závere sme už mysleli sme na tri body. Mohli sme ich aj získať, ak by Réway premenil svoju šancu na 3:1. Nakoniec rozhodla chytrosť českých hráčov, či už to bol Němec alebo Jágr. Práve jeho gól na 2:2 bol rozhodujúcim momentom."

Miroslav Šatan, kapitán SR: "Po tom výbornom zápase a našom veľmi dobrom výkone nás to môže mrzieť. Prišli sme o víťazstvo po chybách v obrannom pásme a v predĺžení aj nie príliš dobré striedanie prispelo k strate ďalšieho bodu. Dúfam, že sme nervozitu otriasli a zajtra sa pokúsime zabrať proti Kanade."

Michel Miklík, útočník SR: "Obrovská škoda, že sme nezískali tri body. Zápas sme mali dobre rozohraný, hoci nás Česi prestrieľali. Viedli sme 2:1, a to sme mali využiť. V závere sme však urobili hrubú chybu a pykali sme."

Tomáš Tatar, útočník SR: "Bol to vyrovnaný zápas, aj keď v niektorých okamihoch mali Česi trochu viac z hry. V predĺžení sme dostali gól, ale aj také padajú. Janko Laco tam nemal veľkú šancu. Mne osobne trochu dochádzali sily, veď som dva týždne nehral. Podali sme dobrý tímový výkon a dúfam, že nám to pôjde lepšie a lepšie." 

Ján Laco, brankár SR: "Česi hrali vabank, do útoku dali všetko a nakoniec im to vyšlo. Bol to náročný súper, po takomto vývoji však môžeme hovoriť o stratených bodoch. Čakajú nás Kanaďania, musíme odohrať dobrý zápas. Kanada sa v úvode šampionátu iba rozbieha." 

Jakub Klepiš, útočník ČR: "Vyrovnali sme na konci duelu a to nás nakoplo. Náš gól v predĺžení bol dielom šťasteny. Slováci hrali výborne a hrozili z protiútokov. Každý tím má svoje osobnosti a ťažko povedať, čo rozhodlo. Na zápase bola výborná atmosféra." 

SOČI - Reakcie slovenských športových osobností po štvrtkovom zápase Slovensko - USA (1:7) v základnej A-skupine hokejového turnaja mužov na ZOH v Soči:

Ján Filc (bývalý tréner hokejistov SR, majstrov sveta z MS 2002 v Göteborgu a vicemajstrov sveta z MS 2000 v Petrohrade): 
"Ťažko sa mi vyjadruje k tomuto stretnutiu, pretože všetci sme určite čakali vyrovnanejší priebeh. Nemali by sme robiť z nášho prvého vystúpenia na ZOH nejaké predčasné závery, ale skôr sa z neho poučiť smerom k ďalším duelom. V súboji s Američanmi sme robili veľké chyby predovšetkým v defenzíve. Počas celého zápasu sme nedokázali eliminovať rýchlosť súpera v pohybe i jeho kombinačnú rýchlosť. V tom bol najväčší rozdiel medzi oboma mužstvami. Najokatejšie to bolo vidieť v druhej tretine, ktorá sa skončila so skóre 1:6. V ďalšom priebehu turnaja sa musíme zamerať na obranu, v ktorej sme tentoraz urobili veľa chýb. Tréneri a hráči si musia tieto nedostatky medzi sebou rozobrať a zistiť, prečo sme súperovi dopriali taký veľký priestor na manévrovanie najmä v priestore našej bránky. Tam sme sa dopustili veľkých chýb. Američania boli v súbojoch agresívnejší, viac a lepšie korčuľovali i kombinovali. Je to však prvé naše vystúpenie na turnaji, nemali by sme nad chlapcami lámať palicu. Vstup sa nám nevydaril, to si musíme povedať na rovinu."

Július Šupler (bývalý tréner hokejistov SR): 
"Vstup do turnaja nám nevyšiel podľa našich predstáv. To sa v športe stáva. Nezačali sme dobre. Mali by sme sa poučiť z tých chýb, ktoré sme v tomto zápase robili predovšetkým v obrane. Podľa mňa sme sa mali viac zamerať na dôslednú defenzívu, ktorá je základom úspechu. Ak by sme mali zabezpečenú obranu, potom by sme mohli pomýšľať aj na úspech s korčuliarsky vyspelými Američanmi. Súper bol rýchlejší v pohybe i v práci s pukom. Američania lepšie kombinovali ako my. Dosť sme v obrane kopili chyby, Američania mnohokrát v tomto súboji išli do prečíslenia, ktoré dokázali zužitkovať. Hrali veľmi bojovne, agresívne a predovšetkým efektívne. Taký náskok, aký si oni vypracovali v druhej tretine, sa už ťažko doháňa aj takým skúseným hráčom, akí hrali v našich dresoch. Pre hráčov je lepšie, keď dlhšie v zápase držia so súperom krok. Tentoraz nám to nevyšlo. Škoda tých veľkých a zbytočných chýb v obrane, bolo ich veľa. Američania sa veľmi často agresívne tlačili do priestoru našej bránky, čo sme na moje prekvapenie nedokázali účinne eliminovať. Turnaj je však iba na začiatku, treba nájsť taktiku, ktorá by v ďalších zápasoch slávila úspech."

Vincent Lukáč (bývalý československý reprezentant, majster sveta z MS 1977 a 1985, bývalý asistent trénera hokejistov SR): 
"Na ZOH hrajú najlepší hokejisti sveta. Každé mužstvo príde v najsilnejšom zložení. Bolo to vidieť aj teraz počas súboja Slovákov s Američanmi. Prvý duel na takomto turnaji býva tiež dosť nervózny. Hráči si uvedomujú, že vstup do turnaja je dôležitý. Američanom sa stretnutie s nami mimoriadne vydarilo. Podľa mňa však výsledok 1:7 je pre naše mužstvo veľmi krutý. Nehrali sme až tak zle, aby sme museli prehrať o šesť gólov. Samozrejme, budem úprimný, čakal som vyrovnanejší zápas. Ale opäť tvrdím, že Američania neboli lepší o šesť gólov. Určite nie. Majstrovsky však využili náš slabší deň a predovšetkým tie chyby, ktorých sme sa dopustili v obrane. Škoda, že to tak dopadlo, lebo na tento turnaj sme sa všetci veľmi tešili... Verím, že zlý deň sme si už vybrali. Výsledok 1:7 nezodpovedá priebehu hry. To budem tvrdiť stále. Dúfam, že sa z tohto stretnutia smerom k ďalším vystúpeniam, ktoré nás ešte na ZOH v Soči čakajú, všetci poučíme." 

Ján Faith (bývalý hlavný tréner Košíc, majster Československa v sezóne 1987/1988 a majster SR v sezóne 1995/1996): 
"Ja nerád kritizujem druhých trénerov a hodnotím prácu kolegov, pretože kritizovať a hľadať chyby na práci druhých je to najľahšie. To dokáže každý. Na druhej strane najťažšie je vytvoriť niečo, nájsť účinný recept na taký zápas, aký sme my odohrali proti Američanom. Toto stretnutie nám vôbec nevyšlo. Nemôže nám predsa súper dávať dva - tri góly ako na bežiacom páse. Ak sa nemýlim, ´zlepené góly´ sme dostali v priebehu dvoch minút, v 22. a 23. minúte, a potom ešte od 34. po 36 minútu. Stará hokejová zásada predsa je, že na ľade všetci hráči predovšetkým zodpovedne bránia. Až keď mám puk vo svojej moci, keď ho mám pod kontrolou, vtedy idem útočiť. Najskôr musím zodpovedne brániť s piatimi hráčmi alebo aspoň troma... Úspech v hokeji stojí na dobrej defenzíve. Američania nás prečíslovali, ako chceli. Na brankára pohodne chodili vo dvojici, alebo dokonca až v trojici. To predsa nemôže byť! V tomto zápase sme zabudli na defenzívu, čo sa nám veľmi vypomstilo. Američania sa ocitali vo vyložených šanciach, ktoré aj premieňali. Mali by sme sa z toho všetkého poučiť, aby sme v Soči už nezažili ďalšiu podobnú prehru." 

Rastislav Staňa (hokejový reprezentant SR, majster sveta z MS 2002 v Göteborgu a bronzový z MS 2003 v Helsinkách): 
"Vstup do stretnutia sme mali celkom dobrý. Držali sme so súperom krok. Vôbec som na chlapcoch nevidel, že by mali nejaké obavy, respektíve strach pred takým silným súperom, akým je súčasné mužstvo USA. Američania majú v Soči naozaj vysokú kvalitu. Takže z našej strany to bolo ešte dobré a pozitívne. Všetko sa to však zlomilo v druhej tretine. Táto časť zápasu bola z našej strany veľmi zlá. Bolo vidieť, že chlapci nie sú zohratí, viazla im kombinácia, nevedeli založiť rýchly útok, ktorým by súpera prekvapili. Američania boli pri všetkom skôr ako naši hráči. Lepšie korčuľovali, kombinovali. Viac si verili. Boli úspešnejší v osobných súbojoch. Veľké chyby sme robili predovšetkým v obrane. V tomto zápase sme bránili zle. Súperovi sme dopriali dosť voľného priestoru na jeho dôraznú hru. Aj preto sa Američania agresívne tlačili pred našu bránku. Preťažená obrana urobila v tomto zápase veľa chýb, z čoho súper profitoval. Bolo mi ľúto najmä to, že celý zápas sa rozhodol veľmi rýchlo, už v druhej tretine, ktorú sme vysoko prehrali 1:6. To som veru nečakal. Myslel som si, že prvý duel na tomto turnaji bude z našej strany úspešnejší."ň


Martin Kližan (úradujúci Tenista roka v SR): "Aj strieborná medaila je ´brut´ a super celkový výsledok. Chalani museli fakt makať. V semifinále s Čechmi to takticky zvládli skvele, sledovali sme ten zápas na turnaji v Bordeaux. Máme výborného trénera. Hokejistom gratulujem k skvelej striebornej medaile." 

Michal Martikán (vodný slalomár SR, dvojnásobný olympijský víťaz): "Gratulujem našim hokejistom k strieborným medailám. Na majstrovstvách sveta podali skvelý výkon. Finále bolo nesmierne ťažké. Naši hrali proti mužstvu zloženému z najväčších hviezd svetového hokeja. Samozrejme, že som im veľmi držal palce, treba však uznať, že prehrali s lepším mužstvom a titul patrí Rusom zaslúžene. Všetci naši si však zaslúžia naše veľké poďakovanie za krásne chvíle, ktoré pripravili celému Slovensku." 

Elena Kaliská (vodná slalomárka, dvojnásobná olympijská víťazka): "Je to veľký úspech. O finále pred majstrovstvami sveta určite nikto u nás ani nesníval. Zápas s Rusmi našim nevyšiel. Treba však povedať, že súper mal jednoznačne navrch a zlato mu patrí zaslúžene. Naši bojovali zo všetkých síl ako veľký tím, na favorita to ale nestačilo. Ja im k striebru blahoželám, ale zaslúžia si veľkú gratuláciu aj od celého Slovenska." 

Samuel Piasecký (športový gymnasta SR): "Vo vyraďovacích bojoch sme zdolali Kanadu, Česko, vo finále proti Rusku to už nevyšlo. Škoda, každý chce vystúpiť až na vrchol, byť prvý a získať zlato. Naši reprezentanti však dosiahli na týchto majstrovstvách sveta skvelý výsledok, čoho dôkazom je striebro. Slovenský hokej po dlhšom čase už potreboval úspech. Čo som mal možnosť sledovať, starší hráči ako Chára, Šatan či Handzuš ťahali mladších a tí sa snažili tiež zo všetkých síl." 

Richard Lintner (majster sveta z roku 2002): "Bolo to krásne pozerať sa, ako sa naši zlepšujú od zápasu k zápasu, ako pomaly stavajú ten domček obrovského úspechu. Bolo by dobre sa ponaučiť z tohto úspechu a ešte sa snažiť využiť tú obrovskú hokejovú eufóriu, ktorá na Slovensku momentálne je." 

Ernest Bokroš (tréner): "Gratulujem chlapcom a celému realizačnému tímu k tomuto úspechu. Bolo by skvelé, keby sme dokázali každý rok vytiahnuť z mládežníckych reprezentácií jedného - dvoch hráčov do ´áčka´. Hokej na Slovensku určite nie je v ružovej situácii, ale má budúcnosť. 

Rastislav Pavlikovský (majster sveta z roku 2002): "Bolo to nesmierne emotívne. Na hráčoch bolo vidieť, ako veľmi si veria. Je obdivuhodné, koľko morálnej sily v nich bolo. Mladí hráči sú len na začiatku svojej kariéry, mali by z toho ťažiť v budúcnosti. Keď sa mužstvo dobre poskladá, je možné všetko." 

Jindřich Novotný (tréner): "Je veľmi dobre, že sme mali možnosť hrať takýto zápas. Čo sa týka budúcnosti, bolo by dobre, keby sa tento úspech prejavil na podpore mládežníckeho hokeja na Slovensku. Spomínam si na finálovú prehru Slovenska z roku 2000 v Petrohrade. Vtedy si tiež viacerí hráči mysleli, že už nikdy takýto zápas nebudú hrať. A o dva roky bolo z toho zlato. Bolo by skvelé, keby sa história zopakovala." 

Miroslav Hlinka (majster sveta z roku 2002): "Mužstvo zaznamenalo počas turnaja obrovský progres. Bola radosť sledovať, ako sa neustále zlepšovali. Zostali tesne pod vrcholom, ale je to obrovský úspech. Šampionát ukázal cestu, akou by sa mal slovenský hokej uberať. Základom bol výborný kolektív." 

Anton Gavel (najlepší Basketbalista SR, hráč nemeckého Brose Baskets Bamberg):"Bohužiaľ, treba uznať, že Rusi boli vo finále lepší, ale napriek tejto prehre odohrali Slováci neskutočný šampionát. Klobúk dolu a veľká poklona za ich výkony. Celé Slovensko bolo na nohách a fandilo sa im či už doma, alebo v zahraničí. Môžeme byť na chalanov hrdí, patrí im veľké ďakujeme. Pre mňa osobne bol najkrajší moment, keď Zdeno Chára prebral medailu v Demitrovom drese."


Vladimír Vůjtek (tréner SR): "Bol to veľmi náročný zápas. V druhej tretine sme boli pod tlakom rovnako ako vo štvrťfinále s Kanadou, ale v tretej sme to opäť rozhodli. Je nepríjemné, že na finále máme k dispozícii po zranení Tomáša Starostu len 5 obrancov." 

Alois Hadamczik (tréner ČR): "Musím zablahoželať Slovensku k veľkému úspechu. Bol to vyrovnaný zápas, my sme striedali dobré momenty so zlými. Urobili sme tri individuálne chyby, ktoré Slovensko potrestalo. Bohužiaľ, dali sme len jeden gól. Škoda, že nám priskoro vypadol zo zostavy Martin Erat. Sme veľmi sklamaní." 

Jerguš Bača (asistent trénera SR): "Je to ako v rozprávke. Podobný scenár by sa nedal napísať. Vytvorila sa tu úžasná partia. Tím hral bez veľkej chyby, celé mužstvo pomohlo obrancom. Hrali sme disciplinovane, skvele sme striedali. V závere sme vedeli podržať puk ďaleko od bránky. Aj dnes sme tušili, že nás čaká ťažký súper. Česi majú úžasný útok, ale dnes nenašli na nás recept.“ 

Zdeno Chára (obranca a kapitán SR): "Je to veľké víťazstvo, nielen pre nás, ale aj pre celý národ. Veľmi sme chceli, na ľade sme odovzdali všetko. Je pekné byť ocenený víťazstvom a získaním medaily. Musíme sa pripraviť na ďalší zápas, dať do neho opäť všetko. Vo finále je všetko možné. Je za nami ťažká cesta na náročnom turnaji. Každý zápas sme hrali pod veľkým psychickým i fyzickým tlakom. Je to veľká škola pre mladých hráčov. Prišiel som do reprezentácie odovzdať všetko. Išli sme skromnou cestou, otvárajú sa nám oči a mám veľkú chuť." 

Miroslav Šatan (útočník SR a autor dvoch gólov): "Veľmi sa teším z postupu do finále. Bol to neuveriteľný výkon od celého tímu. Dnes sme nemali jedného brankára, ale opäť dvoch - aj Jána, aj Laca. Stretnutie bolo veľmi opatrné, oba tímy dodržiavali stanovenú taktiku. Najmä v úvode stretnutia sa vďaka precíznym obranám nedostali mužstvá do veľkých šancí. Nikto nechcel urobiť chybu, my sme skúšali strieľať z každej možnej pozície. Výsledkom toho bol aj môj prvý gól. Pri druhom som sa v nájazde sústredil na zakončenie, mal som len obavu, či ma obranca nebude sekať. Už pred začiatkom zápasu som hovoril, že sa bude čakať na chybu a bude to škaredý duel. Je to šachová partia, postupne v nej strácame obrancov. Našťastie, Zdeno Chára je zvyknutý hrať 30 minút. Neveril som, že sa dostanem do tretieho finále. Opäť sa potvrdilo staré známe, že ak všetci ťahajú za jeden povraz, potom sa dostaví úspech." 

Michal Handzuš (útočník SR): "Prežívam fantastické pocity, pre tieto chvíle hráme hokej a v lete pre tieto momenty makáme. Je to niečo fantastické. S týmto tímom sme prežili počas šampionátu veľa, tento výsledok je fantázia. V druhej prestávke sme si povedali, že sa pokúsime vyhrať posledných 20 minút. V druhej časti sme nehrali dobre, ale Česi sa nedostali do vedenia, čo bolo dôležité. Smiali sme sa, že Miro Šatan pri svojom góle korčuľoval najrýchlejšie za celý šampionát. Vedel som, že jeho šanca príde. Momentálne si musíme užiť toto víťazstvo v šatni, po nasadnutí do autobusu začneme myslieť na finále." 

Jakub Kovář (brankár ČR, zdroj: idnes.cz): "Vedeli sme o sile Slovákov, ale predstavovali sme si to trochu inak. Zápas sa lámal na začiatku tretej tretiny. Mali sme presilovku, ušiel nám však hráč (Šatan) a ja som nechytil jeho nájazd. To rozhodlo. Dúfal som v obrat, no Slováci už len bránili a bránili dobre. Bolo ťažké sa cez nich dostať." 

Petr Nedvěd (útočník ČR, zdroj: iihf.com): "Za stavu 1:2 sme mali skórovať pri našej presilovke, no inkasovali sme. Aj takéto veci sa však stávajú. Samozrejme, teraz je to veľmi ťažké, no do zajtra musíme zabudnúť na tento duel, pretože na nás čaká ďalší náročný súboj.

Libor Hudáček (útočník SR a autor jedného gólu): "Miro Šatan mi v Helsinkách hovoril, aby som si spomenul na finále extraligy s Košicami. Dostal som puk z ľavej strany a pokúsil sa o to isté. Som rád, že mi to vyšlo. Cítim sa neuveriteľne, je to oveľa lepšie, akoby som bol v siedmom nebi. Dnes budem zaspávať len veľmi ťažko, ani neviem, či sa mi to podarí. Rusko je pre nás veľká výzva. Potrebujeme poriadne zregenerovať, lebo dnešný duel bol poriadne náročný po psychickej i fyzickej stránke. Tie pocity po skončení zápasu sa však nedajú ani opísať." 

Ján Laco (brankár SR): "Od začiatku sme hrali dobre, chalani sa výborne hýbali. Z našej strany to bol skvelý duel. Nemali sme v ňom čo stratiť, ale vedeli sme, že jeden krok nám chýba do finále. Ten sme napokon urobili. V druhej tretine sme ustáli tlak Čechov, tretiu sme už mali v našej réžii. Sme veľmi spokojní. V roku 2002 som finále sledoval v televízii a sníval, že možno raz sa aj dočkám niečo podobného. Je to niečo nádherné." 

Branko Radivojevič (útočník SR): "Zdolali sme Kanadu, Čechov, prečo nie aj Rusov? Nepotrebujeme nič meniť na našej hre, od začiatku šampionátu hráme ako jeden tím. Zajtra nás čaká posledný deň sezóny, poriadne pred ním zregenerujeme a potom nastúpime na finále. Verím, že s Ruskom sa ešte poriadne pobijeme o čo najlepší výsledok a v pondelok si poriadne užijeme oslavy. Bol to pre mňa i pre viacerých chalanov najväčší zápas v živote. Teraz nás čaká ďalší. Jeden zápas od zisku titulu majstra sveta som ešte nebol. Paráda... Keď sme v roku 2003 vyhrali bronz, tak som dúfal, že získam ešte medailu z MS. Teraz som sa dostal o stupienok vyššie. Celé mužstvo hralo perfektne a dnes sme zaslúžene vyhrali." 

Juraj Mikúš (útočník SR): "Je to veľká radosť. Prežívam neuveriteľné chvíle, ani v najlepších snoch som si nemyslel, že môžeme hrať finále. Je to neskutočné. Čaká nás záverečný krok, teraz oslávime výhru a potom sa sústredíme na posledný duel sezóny." 

Petr Tenkrát (útočník ČR): "Sme veľmi sklamaní, prehra veľmi bolí. Dnes každý odviedol na ľade kus práce, ale aj taký je hokej. Niekedy býva veľmi krutý. Podobné veci sa stávajú. Keby sme dali za stavu 1:1 gól, zápas by dostal inú tvár. Dali ho Slováci a získali veľkú výhodu. Hneď pridali tretí gól a už si to dobre postrážili." 

Andrej Sekera (obranca SR): "Dohrávali sme na päť obrancov, čo bolo dosť náročné. Išli sme na krátke striedania, aby sme sa udržali v tempe. Snažili sme sa na ľade nechať život a urobiť všetko pre víťazstvo. Sme veľmi šťastní."


I. tretina


Zľava: Strelec gólu Miroslav Šatan zo Slovenska a brankár Jakub Kovar z Česka počas semifinálového zápasu Česko - Slovensko, majstrovstiev sveta v ľadovom hokeji 2012 vo Fínsku a Švédsku.
Foto: SITA/Marián Peiger

Zľava: Brankár Ján Laco zo Slovenska, Dávid Krejči z Česka a Andrej Sekera zo Slovenska počas semifinálového zápasu Česko - Slovensko, majstrovstiev sveta v ľadovom hokeji 2012 vo Fínsku a Švédsku.
Foto: SITA/Marián Peiger

Radosť slovenských hokejistov po prvom góle Miroslava Šatana počas semifinálového zápasu Česko - Slovensko, majstrovstiev sveta v ľadovom hokeji 2012 vo Fínsku a Švédsku.
Foto: SITA/AP
Po úvodnom náznaku šance L. Hudáčka preveril J. Laca český útočník Michael Frolík. V 5. min sa najprv snažil tečovať Sekerovu strelu Surový a vzápätí mal Kovář prácu s prenikajúcim L. Hudáčkom. V 8. min zachránila po Frolíkovej strele slovenský tím pravá žŕdka, o minútu neskôr neuspeli ani Koukal s Hemským. 

V 10. min L. Hudáček po prieniku pálil do Kovářa a vzápätí zranil útočníka Erata. Na druhej strane Blaťák trafil opäť pravú žŕdku Lacovej bránky. V 16. min potiahol Sekera puk do útočného pásma, prenechal ho Šatanovi a ten na radosť slovenských fanúšikov obstrelil Kovářa - 0:1. 


II. tretina

V 25. min prišli Slováci o obrancu Starostu, ktorého do mantinelu strčil Průcha a slovenský bek odišiel do šatne držiac sa za pravé rameno. O päť minút neskôr Tenkrát v sľubnej šanci netrafil bránku SR, no v 31. min vyhral Plekanec vhadzovanie a Michael Frolík popri Lacovej vyrážačke vyrovnal na 1:1. 

Ako prvý v zápase šiel na trestnú lavicu J. Mikúš, slovenský tím aj so šťastím oslabenie ustál bez inkasovaného gólu. V 36. min Surového vyrazená strela mierila k Šatanovi, ktorý sa ju snažil trafiť ešte vo vzduchu, no puk nezasiahol. Na konci II. tretiny putoval na "lavicu hanby" Bližňák a časť trestu si preniesol aj do tretieho dejstva.


III. tretina

Počas oslabenia tím SR nielenže neinkasoval, ale Handzuš vybojoval puk a Šatan v úniku "vystrúhal" Kovářovi ukážkový blafák a upravil na 1:2. Potom prišli chvíle J. Laca, keď postupne zlikvidoval šancu Frolíka a dve príležitosti skúseného Nedvěda. Navyše po skrumáži českého mužstva viderorozhodca potvrdil, že gól nebol. 

Tretí gól Slovákov dosiahol v 45. min mladík L. Hudáček, keď si pri mantineli prebral puk, českého brankára si položil na ľad a do odkrytej bránky skóroval. O dve minúty neskôr Kovářa v českej bránke nahradil Štěpánek. V 51. min putoval na trestnú lavicu Bartovič, v oslabení sa do šance dostal Šatan, no minul. V 57. min Tatar takmer strelil gól, ale puk z jeho hokejky tesne minul bránku súpera. 

Tréner Česka Hadamczik necelé dve minúty pred treťou sirénou odvolal na striedačku brankára Štěpánka a necelú minútu pred koncom si zobral aj oddychový čas. Česi však už ani neskorigovali. 
HELSINKI 19. mája (WEBNOVINY) - Ďalší program šampionátu (časy sú v SELČ): 

nedeľa 20. mája: 
boj o bronz: Fínsko s Českom o 15.00 

boj o zlato: Rusko - Slovensko o 19.30Slovenskí hokejoví reprezentanti zvíťazili v sobotňajšom semifinále v helsinskej Hartwall Arene na 76. majstrovstvách sveta nad Českom 3:1 a postúpili do svojho tretieho finále v histórii. 

Pod vedením trénera Vladimíra Vůjtka dosiahli Slováci už ôsme víťazstvo za sebou na tomto šampionáte. Vo finále nastúpi Slovensko v nedeľu o 19.30 h SELČ proti Rusku. 

Slovenský tím sa vo finále predstaví po dlhých desiatich rokoch, v Göteborgu 2002 v ňom Slováci zdolali práve Rusov 4:3. Česká reprezentácia si zopakuje duel o bronz spred roka. 

Skóre duelu otvoril v 16. min Miroslav Šatan po akcii Andreja Sekeru, vyrovnať sa podarilo Michaelovi Frolíkovi v 31. min po Plekancovom vyhratom vhadzovaní. Druhý gól Slovenska pridal v 41. min v oslabení opäť Miroslav Šatan a tretí o štyri minúty neskôr L. Hudáček. 


Obaja bývalí hráči zlatej generácie hokejistov sa spolu s Miroslavom Šatanom snažili v lete o zmenu. Tá však neprišla a post šéfa SZĽH obsadil staronový prezident Igor Nemeček. Samotná voľba však neprebehla podľa nich fér a teraz hráči, na čele s Michalom Handzušom, bojkotujú našu reprezentáciu. Ich odkaz je jasný – chcú nové a férové voľby. Spoza mora celú situáciu pozorne sleduje aj Peter Bondra.

"Čo sa deje, ma veľmi mrzí. Bol som pri tom, chceli sme s našou skupinou priniesť určitú kredibilitu. Slovenský hokej potrebuje zmenu, dali sme dokopy celkom silný tím ľudí, ale bohužiaľ to nedopadlo tak, ako sme chceli," povedal Bondra pre NHL.com/sk.

Obe strany zatiaľ dospeli k čiastočnej dohode, v ktorej sa SZĽH zaväzuje v lete 2016 zvolať mimoriadny kongres a následne voliť nové vedenie. Hráči však stále nedostali garancie, a preto ich bojkot pokračuje ďalej.

"My sme si boli vedomí, do čoho ideme, ale musíte niekde začať. Pre nás to bol štart, zakopli sme, ale prečo nie?" povedal o tohtoročných voľbách Bondra, autor zlatého gólu na majstrovstvách sveta 2002, ktorý odohral v NHL 1081 zápasov, dal 503 gólov a pripísal si 892 bodov.

"Keď sa nám podarí zmena, bude to super. Ja dúfam, že hráči sa s Igorom Nemečkom nejako dohodnú a tie veci sa dajú dokopy, aby sa slovenský hokej mohol posunúť ďalej. Aspoň sme vytvorili nejaký tlak na vedenie, kde snáď začnú pracovať a vytvárať pozície pre mladých hokejistov, aby sa mohli rozvíjať a rásť."

Súčasný stav mládežníckeho hokeja na Slovensku podľa Bondru rozhodne nie je v poriadku a vidieť to je aj na hráčoch, ktorí v posledných rokoch prišli do Severnej Ameriky. Draftovaných bola len hŕstka a do NHL sa ich presadilo ešte menej.

"Veľmi sa mi páči Tomáš Tatar. Ten v minulej sezóne ukázal všetkým nielen to, že je hráč pre NHL, ale že má potenciál dať 30 aj 40 gólov a byť hviezdou Detroit Red Wings. To je veľmi povzbudivé. Inak som ale skôr sklamaný. Napríklad z Richarda Pánika, ktorý sa nepresadil v Toronte (Maple Leafs)," uviedol Bondra.

"Chalani musia presvedčiť vo svojich kluboch, že sú platnými hráčmi, čo sa príliš nedeje. Naopak tento rok sme ako Slováci stratili, pretože veteráni ako Višňovský a Kopecký odišli. A mladí na ich miesto nenastúpili. Dostať sa sem nie je jednoduché, NHL nie je pre každého. Dúfam, že Slováci do nej zase zamieria vo väčšom počte."

Tatar sa v 45. min asistenciou podieľal na góle Fína Teemu Pulkkinena a znížení na 1:2. O dve minúty neskôr rodák z Ilavy v presilovke parádnou strelou švihom vyrovnal na 2:2.

Ocenenie pre prvú hviezdu získal aj Marko Daňo

Bol to druhý gól a piaty bod 24-ročného Tatara v sezóne, v ktorej odohral všetkých osem zápasov svojho tímu. V predĺžení sa potom zaskvel brankár Detroitu Petr Mrázek. Dvadsaťtriročný Čech prihrávkou našiel na útočnej modrej číhajúceho Gustava Nyquista a švédsky reprezentant prestrelil gólmana Vancouveru Ryana Millera. Ďalší slovenský útočník v službách Detroitu Tomáš Jurčo do zápasu nezasiahol.

V repríze minuloročného finále sa revanš nekonal
V stretnutí Chicaga s Tampou Bay 60 minút gól nepadol, ale rozhodnutie prišlo už po 17 sekundách predĺženia. Vzal to na seba kapitán Blackhawks Jonathan Toews, ktorého v gólovej individuálnej akcii nezastavili ani dvaja hráči súpera. Slovenský útočník Marián Hossa v drese domácich odohral 16:48 min a raz vystrelil na bránku Tampy.

Išlo o prvé stretnutie oboch tímov od júnového finále Stanleyho pohára, v ktorom uspelo Chicago 4:2 na zápasy. "Nemyslím si, že tempo zápasu bolo hodné finále bojov o Stanleyho pohára, ale vedeli sme, čo máme proti Tampe hrať. V ofenzíve sme tvrdo pracovali s pukom a nakoniec to stačilo na jeden rozdielový gól," skonštatoval víťazný strelec Toews pre server NHL.

Montreal prepisuje históriu
Víťazná šnúra Montrealu trvajúca od začiatku tohto súťažného ročníka sa po sobote natiahla na deväť zápasov. Nabudených hráčov Canadiens nezastavilo v kanadskom derby ani hosťujúce Toronto, ktoré prehralo 3:5. Brankárska hviezda Carey Price čelila 52 strelám z hokejok hráčov Toronta, zatiaľ čo domácim stačilo na 5 gólov 27 pokusov.

Všetkých deväť víťazstiev zaznamenal Montreal v riadnom hracom čase, čím prekonal doterajší rekord ôsmich takýchto triumfov hráčov Buffala zo sezóny 1975/1976. Už len jediné víťazstvo chýba hokejistom Canadiens k tomu, aby vyrovnali ďalší historický rekordný zápis Buffala a Toronta desiatich víťazstiev v sérii pri vstupe do sezóny.

Sabres sa to podarilo v sezóne 2006/2007 a Maple Leafs v ročníku 1993/1994. Ani jeden z týchto dvoch tímov nevyhral všetkých 10 zápasov už po 60 minútach, ale musel si pomôcť predĺžením či nájazdmi.

"Máme ďalšie víťazstvo, ale naša hra nebola ideálna. Nechať vystreliť súpera 52-krát na bránku je priveľa, nemôžeme sa v tomto smere stále spoliehať iba na Careyho. Musíme sa vrátiť k aktívnejšej hre s väčšou kontrolou puku. Samozrejme, dva body sú doma a dôležité je, že sme našli puku cestu do siete," hodnotil s 11 bodmi najproduktívnejší hráč Canadiens Max Pacioretty.

V drese Toronta sa predstavil slovenský obranca Martin Marinčin, odohral 12:08 min s jedným mínusovým bodom na konci zápasu.

Jágr opäť hviezdil
Recept na to, ako zastaviť rozbehnutého súpera, ktorý neprehral päť zápasov v sérii, ponúkli hráči Floridy na ľade Dallasu. Zvíťazili hladko 6:2 a veterán Jaromír Jágr sa s gólom a asistenciou dostal medzi hviezdy zápasu.

Štyridsaťtriročný Jágr v ôsmich zápasoch tejto sezóny nazbieral 10 bodov a v produktivite sa zaradil do Top Ten celej súťaže. Medzi strelcami mu so 6 gólmi patrí dokonca tretie miesto. Na čele je osemgólový Jamie Benn, ktorý proti Floride strelil oba góly Dallasu. Jágr má na konte v kariére už 728 gólov. Ak pridá ešte štyri, vyrovná sa Marcelovi Dionnemu na štvrtej priečke historicky najúspešnejších strelcov NHL.

Hokejisti New York Islanders zvíťazili na ľade St. Louis 3:2 po predĺžení, ale v bránke "ostrovanov" dostal prednosť Nemec Thomas Greis na úkor Slováka Jaroslava Haláka. Greiss nesklamal, zo 40 striel zneškodnil 38 a výrazne prispel k prvému triumfu svojho tímu na ľade Blues po takmer 15 rokoch. "Náš brankár predviedol niekoľko veľkých zákrokov," pochválil Greissa tréner Jack Capuano.


Na piatkový zápas budú chcieť hráči Slovana čím skôr zabudnúť. To sa však zrejme tak ľahko nepodarí krídelníkovi Lacovi Nagyovi, ktorému bude smolný duel pripomínať každý pohľad do zrkadla.

Nagy zápas nedohral po tom, čo ho po súboji za bránkou v 50. minúte zasiahol súper nešťastne korčuľou do tváre. 36-ročný útočník belasých odkorčuľoval so zakrvavenou tvárou na striedačku a pravé obočie mu museli zošívať. 

„Rana krvácala a bola pomerne veľká. Vyžiadala si zašitie. Bolo to asi šesť stehov. Verím, že Laco bude v poriadku a nastúpi v pondelok,“ povedal po súboji lekár Ján Grauzel,“ cituje stránka Slovana klubového lekára Jána Grauzela.

Říha čakal väčší zápal, brankára neviní 
Trénera Miloša Říhu mrzelo, že Slovanisti nedokázali potešiť zaplnené tribúny. "Sériou vydarených zápasov sme pozvali ľudí na štadión a mňa mrzí, že sme viac nehoreli. Proti takému súperovi by som čakal väčší zápal. My sme čakali, čo s nami spraví a každá chyba nás ešte viac zrážala," povedal kouč Slovana.

Říha Omsk veľmi dobre pozná, veď v sezóne 2013/2014 Sibírčanov trénoval. "Zo súpera sme mali prehnaný rešpekt, pristúpili sme k zápasu bojazlivo. Z toho vyplynul aj výsledok. Omsk bol hokejovejší, dostali sme dva hlúpe góly."

Všetko o zápase 

Po prvom inkasovanom góle hráči Slovana zvýšili aktivitu aj napádanie a favoritovi boli vyrovnaným súperom. Opäť sa však vrátili problémy s efektivitou v koncovke a Omsk definitívne posadil na koňa druhý gól po chybe brankára Garnetta, ktorý hokejkou minul puk odrazený od zadného mantinelu.

"Každý má právo na slabšiu chvíľku, nemôžeme hádzať vinu na brankára. Mrzia ma všetky tri góly. V poslednej tretine sme sa zase vrátili do hry, vytvorili si šance, ale zase nám to tam nespadlo. Keby sme dali kontaktný gól, mohlo to byť zaujímavejšie," zhodnotil Říha.

Slovanisti sa najbližšie predstavia v pondelok na ľade Dinama Minsk. Potom sa v súbojoch s Ladou Togliatti a Ak Bars Kazaň opäť predstavia pred vlastnými fanúšikmi, ktorí ich po včerajšom zápase napriek prehre vyprevádzali potleskom. 

Igor Nemeček, prezident Slovenského zväzu ľadového hokeja (SZĽH): "Je fantastické, že po 16 rokoch sme v tejto kategórii opäť získali medailu. Po šiestich rokoch sme boli opäť v semifinále a tentokrát vyšlo naozaj to, čo sme si všetci priali - priniesť na Slovensko medailu. Tento výber pôsobil od začiatku ako tím a vždy, keď sme dosiahli nejaké úspechy mali sme jeden kompaktný tím. Je to výsledok dlhodobej prípravy a práca projektu 'dvadsiatky', ktorú nám závidí celý svet. O tom, že hráme extraligu počas jesene, sa rozpráva už po celom svete. Myslím si, že vďaka tomu majú títo chlapci na viac a keď sa doplnia hráčmi zo zahraničia, tak sa to pretaví do úspechu ako teraz. Tešíme sa z toho a veríme, že na tieto úspechy nadviažeme a títo chlapci budú v budúcnosti platnými hráčmi reprezentačného A-tímu."

Ohlasy médií na zisk bronzovej medaily Slovákov po výhre nad Švédskom 

Hlasy hokejistov. Samuel Petráš: Najlepší moment života

Jozef Golonka, legendárny útočník československej reprezentácie a Slovana Bratislava, člen Siene slávy Medzinárodnej hokejovej federácie (IIHF) i SZĽH: "Je to obrovský úspech, s ktorým sa nepočítalo. V prvom rade sa treba poďakovať rodičom týchto chlapcov, že ich viedli k hokeju, pretože dnes je ťažká doba. Chalani sa dali dokopy, aj keď prišli z rozličných kútov, chytili formu a urobili nám veľkú radosť. Prvá nakladačka od Kanady bola dosť deprimujúca, ale dostali sa z toho. Myslím si, že v tíme sme mali také tri veličiny - Réwaya zo Sparty, ktorý bol lídrom mužstva, fantastického brankára a Cehlárika. To sú hráči, ktorí stmelili mužstvo a dali ho dokopy. Chlapci sa chytili po zápase s Fínskom a hrali krásny hokej. Je to obrovský úspech byť medailistami po toľkých rokoch, ale nesmieme to preceňovať, lebo život ide ďalej. U 20-ročných je to vždy riziko, či bude v tom ročníku alebo dvoch dostatok dobrých hráčov. Urobili nám radosť, ale už teraz treba sledovať ďalších mladých hráčov, ktorí na budúci rok doplnia tento káder."

    


Igor Liba, bývalý československý a slovenský reprezentant, majster sveta z roku 1985: "Je to obrovský úspech pre náš hokej, najmä keď si uvedomíme, v akých podmienkach pracujeme s mládežou. Už tretiu sezónu mám otvorenú hokejovú akadémiu, takže viem, o čom to je. Na šampionáte sme prehrali iba s Kanadou a USA, ostatných súperov sme zdolali. Veľmi dôležité boli výkony brankára, vieme, ako Godla chytal. Veľa práce spravil Réway, najviac sa mi však páčil 17-ročný obranca Černák. Aj ostatní hráči hrali poctivo a disciplinovane. Páčilo sa mi, že sme sa kondične a korčuliarsky vyrovnali Kanade či Švédsku, prevýšili sme v tom Fínov a ďalšie tímy. Z tohto hľadiska boli chlapci perfektne pripravení. Veľa spravili tréneri, klobúk dole pred nimi, ako pripravili hráčov a stmelili kolektív. Chlapci pochopili, že šport je o tvrdej práci a zobrali si to k srdcu. Nesmieme však zaspať, treba využiť tento úspech. V roku 2002 po zisku titulu majstra sveta sa tiež sľubovalo, čo všetko sa bude robiť v hokeji a videli sme, ako to dopadlo. Dúfam, že ľudia, ktorí v hokeji rozhodujú, sa preberú. Treba ďalej pracovať s mládežou a dať mladým šancu. Aj 16- a 17-roční môžu hrať extraligu a posunie ich to ďalej, ako sa ukázalo napríklad u Černáka."

Godla najužitočnejším hráčom MS20, dostal sa aj do All-Star tímu

Zdeno Cíger, bývalý československý a slovenský reprezentant, držiteľ bronzových medailí z MS 1989, 1990 a 2003: "Je to super pre náš hokej, veľká motivácia pre chlapcov. Zasa sme sa trochu zviditeľnili, čo je dobre, lebo sme mali pocit, že nám to trochu upadá. Chalani hrali na šampionáte veľmi dobre, kolektívne, bojovne. Jedno s druhým sa dalo dokopy, ku kolektívnemu výkonu sa pridal brankár, ktorý podržal mužstvo. Chalani si začali veriť, hrali disciplinovane a samozrejme boli aj tam individuality, ktoré vedeli rozhodnúť zápasy v ťažkých chvíľach. Bol to perfektný výkon, aj od trénerov. Po tomto úspechu by sme sa mali teraz zamyslieť, čo urobiť viac pre hokej, aby bola situácia lepšia a našli sa prostriedky, aby sme udržali šport na úrovni. Hokej je náš národný šport, treba ho podporiť, najmä mládež."

Július Šupler (bývalý tréner hokejistov SR): 
"Vstup do turnaja nám nevyšiel podľa našich predstáv. To sa v športe stáva. Nezačali sme dobre. Mali by sme sa poučiť z tých chýb, ktoré sme v tomto zápase robili predovšetkým v obrane. Podľa mňa sme sa mali viac zamerať na dôslednú defenzívu, ktorá je základom úspechu. Ak by sme mali zabezpečenú obranu, potom by sme mohli pomýšľať aj na úspech s korčuliarsky vyspelými Američanmi. Súper bol rýchlejší v pohybe i v práci s pukom. Američania lepšie kombinovali ako my. Dosť sme v obrane kopili chyby, Američania mnohokrát v tomto súboji išli do prečíslenia, ktoré dokázali zužitkovať. Hrali veľmi bojovne, agresívne a predovšetkým efektívne. Taký náskok, aký si oni vypracovali v druhej tretine, sa už ťažko doháňa aj takým skúseným hráčom, akí hrali v našich dresoch. Pre hráčov je lepšie, keď dlhšie v zápase držia so súperom krok. Tentoraz nám to nevyšlo. Škoda tých veľkých a zbytočných chýb v obrane, bolo ich veľa. Američania sa veľmi často agresívne tlačili do priestoru našej bránky, čo sme na moje prekvapenie nedokázali účinne eliminovať. Turnaj je však iba na začiatku, treba nájsť taktiku, ktorá by v ďalších zápasoch slávila úspech."
Ján Filc (bývalý tréner hokejistov SR, majstrov sveta z MS 2002 v Göteborgu a vicemajstrov sveta z MS 2000 v Petrohrade): 
"Ťažko sa mi vyjadruje k tomuto stretnutiu, pretože všetci sme určite čakali vyrovnanejší priebeh. Nemali by sme robiť z nášho prvého vystúpenia na ZOH nejaké predčasné závery, ale skôr sa z neho poučiť smerom k ďalším duelom. V súboji s Američanmi sme robili veľké chyby predovšetkým v defenzíve. Počas celého zápasu sme nedokázali eliminovať rýchlosť súpera v pohybe i jeho kombinačnú rýchlosť. V tom bol najväčší rozdiel medzi oboma mužstvami. Najokatejšie to bolo vidieť v druhej tretine, ktorá sa skončila so skóre 1:6. V ďalšom priebehu turnaja sa musíme zamerať na obranu, v ktorej sme tentoraz urobili veľa chýb. Tréneri a hráči si musia tieto nedostatky medzi sebou rozobrať a zistiť, prečo sme súperovi dopriali taký veľký priestor na manévrovanie najmä v priestore našej bránky. Tam sme sa dopustili veľkých chýb. Američania boli v súbojoch agresívnejší, viac a lepšie korčuľovali i kombinovali. Je to však prvé naše vystúpenie na turnaji, nemali by sme nad chlapcami lámať palicu. Vstup sa nám nevydaril, to si musíme povedať na rovinu."
Vincent Lukáč (bývalý československý reprezentant, majster sveta z MS 1977 a 1985, bývalý asistent trénera hokejistov SR): 
"Na ZOH hrajú najlepší hokejisti sveta. Každé mužstvo príde v najsilnejšom zložení. Bolo to vidieť aj teraz počas súboja Slovákov s Američanmi. Prvý duel na takomto turnaji býva tiež dosť nervózny. Hráči si uvedomujú, že vstup do turnaja je dôležitý. Američanom sa stretnutie s nami mimoriadne vydarilo. Podľa mňa však výsledok 1:7 je pre naše mužstvo veľmi krutý. Nehrali sme až tak zle, aby sme museli prehrať o šesť gólov. Samozrejme, budem úprimný, čakal som vyrovnanejší zápas. Ale opäť tvrdím, že Američania neboli lepší o šesť gólov. Určite nie. Majstrovsky však využili náš slabší deň a predovšetkým tie chyby, ktorých sme sa dopustili v obrane. Škoda, že to tak dopadlo, lebo na tento turnaj sme sa všetci veľmi tešili... Verím, že zlý deň sme si už vybrali. Výsledok 1:7 nezodpovedá priebehu hry. To budem tvrdiť stále. Dúfam, že sa z tohto stretnutia smerom k ďalším vystúpeniam, ktoré nás ešte na ZOH v Soči čakajú, všetci poučíme." 


