31.1.2010
TA3
Voľby predo dvermi
31.1.2010    TA3    str. 02   19:55 V politike
            
Richard DÍRER, moderátor
--------------------
No a v prvej časti budeme hovoriť s predsedom vlády a predsedom strany Smer-sociálna demokracia Robertom Ficom, dobrý večer. 

Robert FICO, predseda vlády SR /Smer-SD/
--------------------
Dobrý večer prajem. 

Richard DÍRER, moderátor
--------------------
Pán premiér, ešte predtým, než sa dostaneme k téme financovania najsilnejšej opozičnej strany SDKÚ-DS, predsa len pristavme sa pri tej aktuálnejšej téme a tou je štrajk autodopravcov. Mali pred 4-mi hodinami tlačové vyhlásenie, v ktorom opäť avizovali, že budú štrajkovať, aj keď nechcú blokovať cesty, respektíve nechcú blokovať občanov. Je to pre vás prijateľná forma štrajku, pretože tú prvú ste nazývali protiústavnou? 

Robert FICO, predseda vlády SR /Smer-SD/
--------------------
Dovolíte mi zneužiť úvod tejto relácie na niečo iné? 

Richard DÍRER, moderátor
--------------------
Podľa toho na čo. Hovorte. 

Robert FICO, predseda vlády SR /Smer-SD/
--------------------
Chcel by som poďakovať tímu záchranárov, ktorí sa vrátili dnes z Haiti a ja som dostával permanentne od nich správy a boli to hrôzostrašné správy o tom, ako denne ošetrovali viac ako 260 ľudí a ako to tam vyzerá. Chcem im v mene vlády Slovenskej republiky poďakovať a bude pre mňa cťou, ak prijmú moje pozvanie. Nič iné som nechcel, žiadne iné zneužitie vašej relácie. Takže, páni lekári a všetci ostatní, ktorí boli na Haiti, veľmi pekne ďakujem. 

Richard DÍRER, moderátor
--------------------
A teraz poďme teda k tomu štrajku autodopravcov. Prvý raz, po začiatku, po spustení elektronického mýta autodopravcovia blokovali cesty. Blokovali dopravu. Teraz sa rozhodli, že budú síce viditeľní, budú prezentní, ale nechcú blokovať cesty. Táto forma štrajku je pre vás prijateľná?

Robert FICO, premiér vlády SR, predseda Smer-SD
--------------------
Ja sa nechcem s nikým naťahovať za prstami ani sa nebudem za prsty naťahovať, ale považujem za dôležité povedať, čo sa málo hovorí, že nákladná doprava automobilová je tá, ktorá zpôsobuje najväčšie škody na cestách prvej triedy a na diaľniciach. Dokonca sú to nejaké porovnania, že jeden kamión urobí viac škôd na diaľniciach ako niekoľko stoviek fábií alebo nejakých iných áut. A ak niekto využíva nákladné autá na zarábanie, teda na živobytie, hoci to je naozaj ťažké živobytie, ja to uznávam. Tak musí zaplatiť za používania týchto ciest, pretože štát musí mať peniaze, aby mohol tieto cesty postupne opravovať, prípadne stavať ďalšie cesty. Takto to je všade v Európe. Preto prichádzať a návrhmi, že nechcú platiť, alebo podobne to je ako keby ste vy povedali, že nebudete platiť dane. Sú tu nejaké poplatky, sú tu nejaké dane a je to nejako nastavené. Čiže účelom elektronického mýta je zabezpečiť, že tí, čo najviac cesty ničia, za tieto cesty budú platiť určité finančné prostriedky. 

Richard DÍRER, moderátor
--------------------
To ale autodopravcovia nepopierajú.

Robert FICO, premiér vlády SR, predseda Smer-SD
--------------------
My sme, no nie je to celkom tak, pretože ja som rokoval opakovane s registrovanými organizáciami s Česmadom a s Asociáciou, oni sa k tomu postavili veľmi korektne a povedali,že áno, samozrejme majú výhrady k výške mýta, pretože sú to väčšie náklady, je to veľmi transparentné, tam sa nemáte kde skryť. Jednoducho ten satelit vás zachytí a nemôžete to oklamať, že obídete nejaký úsek, alebo niečo urobíte. 

Richard DÍRER, moderátor
--------------------
Oni sa nebránia proti platbám na diaľniciach, ide o cesty prvej triedy.

Robert FICO, premiér vlády SR, predseda Smer-SD
--------------------
Je len toto chcem to presne teda dokončiť. A my sme ak sa objavili  nejaké oprávnené požiadavky na to reagovali veľmi promptne. Pán redaktor, ktorá krajina v čase svetovej hospodárskej krízy znižuje cenu nafty takmer o 4 koruny. Slovensko to ide urobiť, pretože my sme sa nikdy neobracali k ľuďom chrbtom a ak sme videli, že zavedenie mýta mohlo mať tlak na zvyšovanie cien tovarov a služieb, dobre, budeme to kompenzovať. A kompenzovali sme to na úkor štátneho rozpočtu vo výške 100 miliónov eur a dnes môžme garantovať, že v podstate tie náklady na mýto budú vykompenzované týmto opatrením a ja sa takisto teším, že od toho tretieho februára na benzínových pumpách bude nafty o takmer 4 koruny lacnejšia. Po ďalšie pán redaktor, vyšli sme v ústrety požiadavkám označiť dopravnými značkami  všetky spoplatnené úseky na cestách prvej triedy, ako aj na diaľničných úsekoch. Ďalej sme sa dohodli na tom, že do 31.januára tohto roku sa nebudú spoplatňovať cesty prvej triedy, ale iba diaľnice. Čo je ale najvýznamnejšie, teraz všetci nech dobre počúvajú. Minister dopravy došiel s návrhom, ktorý sa teraz dokončuje, aby neboli problémy s tým, že niekto príde na spoplatnený úsek a odíde z neho skôr ako ho celý prejde, prijímame právnu úpravu na základe ktorej, ak niekto vôjde na spoplatnený úsek a celý ho neprejde, neplatí za tento úsek ani jeden jediný cent, ani jedno jediné euro. Čiže vyriešili sme  všetky problémy, ktoré boli  v danej  situácii nastolované. To znamená, že od prvého od zajtrajšku sa ďalej neplatí za cesty prvej triedy a preto nechápem o čo autodopravcom ide. Pretože naďalej sa pripravuje systém, o ktorom som teraz povedal, že úseky, ktoré neprejdú nebudú zaplatené. A dokončím to už definitívne, pán redaktor ja som presvedčený, že najviac protestujú tí, ktorí nechcú platiť vôbec. Pretože v minulosti mali možnosť obchádzať tieto povinnosti rôznym zpôsobom. Dobre, ak nechcú platiť, môže protestovať. Nech protestujú ale zákonným zpôsobom, nech organizujú protestné zhromaždenia, na to máme široké právne úpravy, ktoré im to umožňujú. Ale nie je možné protestovať tak, že sa zneužíva hrubým zpôsobom sa zneužíva zákon alebo porušuje zákon. Nie je možné postaviť kamión do stredu križovatky a tváriť sa, že ja štrajkujem. Preto ja očakávam od polície, samozrejme, že očakávam od polície, že v prípade hrubého porušovanie dopravných predpisov budú zasahovať. A ešte dve veci a veľmi závažné. A z akého dôvodu idú na Slovensko štrajkovať zahraničné autodopravcovia? To v Čechách nie je mýto? To v Rakúsko nie je mýto? Nie je to náhodou pán redaktor tak trošku už teraz spolitizované. A naviac prišla jedna informácia na povrch, a ta je naozaj šokujúca. Že v utorok sa stretli vo večerných hodinách predseda poslaneckého klubu SDKÚ pán Janiš s hlavným organizátorom tohto protestu autodopravcov.

Richard DÍRER, moderátor
--------------------
Obidvaja to priznali.

Robert FICO, premiér vlády SR, predseda Smer-SD
--------------------
No tak pán Boh zaplať, keď to ešte aj priznali. Pretože ak sa raz začne opozícia okolo takejto aktivity motať, ak sa do toho začínajú vťahovať zahraničné autodopravcovia, jediným cieľom dnes opozície je vytvoriť chaos a vytvoriť atmosféru na Slovensku, že nič nebude fungovať, lebo cesty budú zablokované autodopravcami. Tu je nejaký zlý predseda vlády a nejaká zlá vláda. Nikdy sme sa nepostavili  autodopravcom chrbtom, ale odmietame takéto hrubé porušovanie zákonov, a vyšli sme  v ústrety, všetky požiadavky, ktoré boli dané na stôl, sme vyriešili. To nemôže tak byť, že niekto príde a povie, daj mi kúsok chleba, dáte mu kúsok chleba a potom príde o dva dni, ten chleba chcem natrieť, potom ho natriete a potom príde a ja chcem ešte na to aj kus slaniny. Tak to nemôže fungovať. 

Richard DÍRER, moderátor
--------------------
Budem vám oponovať, obidvaja aj šéf autodopravcov Jaroslav Polaček aj predseda poslaneckého klubu SDKÚ-DS Stanislav Janiš priznali, že sa stretli a že spolu rokovali. Avšak s tým odôvodnením,  minimálne čo povedal pan Polaček, že rokoval s 30 poslancami a pan Janiš to okomentoval slovami, že keď s  nimi nie ste ochotní rokovať vy, tak niekto ich počúvať musí. Čiže to len na poopravenie

Robert FICO, premiér vlády SR, predseda Smer-SD
--------------------
Táto akcia, táto akcia, táto akcia je rétorika, ktorú používa tento pán, ktorý sa postavil do čela neregistrovaných autodopravcov. Jednoznačne potvrdzuje, že je politická. Druhý zo zástupcov, druhý zo zástupcov autodopravcov týchto je pán z Topoľčan, ktorý kandidoval do Vyšších územných celkov za SDKÚ. Netvárme sa, jednoducho skúsme to mu porozumieť. Má dnes opozícia vôči súčasnej vláde nejakú alternatívu z hľadiska riadenia štátu, nemá, pretože proti kríze sme nasadili nejaké mechanizmy a tie fungujú. Jediné, čo môžu ponúknuť je, že poďme zastaviť chod tohto štátu akýmkoľvek zpôsobom. Veď to by bolo pre nich mana nebeská z neba, keby sa stalo, že teda všetko bude zablokované, ľudia budú nadávať a každý bude  ukazovať na vládu. To je ta zlá vláda, ktorá neustúpila autodopravcom. 

Richard DÍRER, moderátor
--------------------
Ale napriek tomu sa rozhodli, že nebudú, že nebudú blokovať cesty náklaďákmi. 

Robert FICO, premiér vlády SR, predseda Smer-SD
--------------------
Ja neviem, čo budú robiť, ja neviem čo budú robiť, ja nie som si celkom istý, že či nedostali iné politické pokyny, ako tieto. Ale stojím si za 

Richard DÍRER, moderátor
--------------------
Minimálne v tom ich vyhlásení je, že cieľom štrajku nie je obmedzovanie dopravy ľudí do práce a za rodinami. 

Robert FICO, premiér vlády SR, predseda Smer-SD
--------------------
Uvidíme čo bude, uvidíme čo bude. Ale v každom prípade dnes sú jasné náznaky, jeden z hlavných organizátorov poslanec do VÚC za SDKÚ, osobné stretnutie s predsedom poslaneckého klubu SDKÚ, návšteva opozičných politikov medzi týmito ľuďmi. Ja rokujem s registrovanými autodopravcami a bol som pripravený rokovať aj s týmito pánmi za predpokladu, že prestanú hrubo porušovať zákony. Nie je možné prejavovať protest hrubým porušovaním zákonov, toto je nemôžem v žiadnom prípade akceptovať. Naviac pýtam sa, o čo im zajtra ide? Keď zajtra sa naďalej neplatia cesty prvej tried, nerozumiem tomu.

Richard DÍRER, moderátor
--------------------
Hneď sa k tomu dostaneme. To znamená, že pre vás je v súčasnej situácii ten štrajk autodopravcov spolitizovanou akciou, za ktorou stojí opozícia?

Robert FICO, premiér vlády SR, predseda Smer-SD
--------------------
So absolútne o tom presvedčený, po tých dôkazoch, ktoré teraz vyšli na povrch som o tom absolútne presvedčený. 

Richard DÍRER, moderátor
--------------------
A preto budete v kooperácii s políciou alebo vyzvete políciu, aby zakročila proti autodopravcom?

Robert FICO, premiér vlády SR, predseda Smer-SD
--------------------
Nie, my nie sme, to nie je tak.

Richard DÍRER, moderátor
--------------------
Minimálne v utorok keď budú blokovať Úrad vlády ako celok. 

Robert FICO, premiér vlády SR, predseda Smer-SD
--------------------
Ešte raz , ja rešpektujem každého jedného, kto chce využiť právo na protest podľa platných zákonov Slovenskej republiky. Môžu  si prenajať námestie, môžu robiť protestné zhromaždenie, môžu robiť protestný pochod, môžu mať transparenty, čokoľvek môžu mať. Ale nie je možné právo na protest robiť tak, že porušujete a poškodzujete práve niekoho iného. Toto je chaos a toto je anarchia a o nič iné tu nejde. Pán redaktor a prečo teda pri Lisabonskej zmluve nás opozícia vydierala? Pretože chcela poškodiť Slovenskú republiku, aby všetci na nás ukazovali, to je ta zlá Ficova vláda, ktorá nedokázala ratifikovať Lisabonskú zmluvu. Prečo oni nepomohli pri euro

Richard DÍRER, moderátor
--------------------
Ja si spomínam aj na tlačový zákon,  ktorý sa v tej súvislosti prerokovával.

Robert FICO, premiér vlády SR, predseda Smer-SD
--------------------
Pán redaktor ja sa spýtam, že však samozrejme bolo vydieranie, pýtam sa prečo sme dostali Šengen v takom stave v akom sme ho dostali? Pretože dnes opozícia nemá vôči nám žiadnu alternatívu, pokiaľ ide o riadenie a boj proti hospodárskej kríze. Veď tie ukazovatele sú v celku dobre pre Slovenskú republiku do roku 2010. S čím teraz prídu, že treba zvyšovať dane? Tak to asi ťažko, alebo prídu, že treba znižovať sociálny štandard? Tak nasadili takúto latku, že poďme robiť anarchiu, chaos, poškodzovať tento štát, bohužial.

Richard DÍRER, moderátor
--------------------
Spýtame sa na to aj Ivana Mikloša, ktorý príde po vás. Vráťme sa jednou jednou

Robert FICO, premiér vlády SR, predseda Smer-SD
--------------------
Ja viem čo odpovie, na to sa ho ani nemusíte pýtať, nech sa páči.

Richard DÍRER, moderátor
--------------------
Vrátim sa ešte jednou otázkou k tým autodopravcom, a k plánovanému štrajku. Vy ste povedali , že akým oprávnením alebo prečo majú štrajkovať na Slovensku aj autodopravcovia z Čiech, alebo z Rakúska, keďže aj tam je mýto. Ja si len dovolím ocitovať z toho stanoviska, mýto všade v Európe funguje na diaľniciach, jedine v Čechách na 190 kilometroch ciest prvej triedy, ktoré navädzujú

Robert FICO, premiér vlády SR, predseda Smer-SD
--------------------
Viete prečo?

Richard DÍRER, moderátor
--------------------
Ktoré nadväzujú na diaľnice.

Robert FICO, premiér vlády SR, predseda Smer-SD
--------------------
A hovorte pravdu prečo. Pretože Češi majú úplne systém výberu mýta, majú to cez tak zvané brány a keby chceli a chcú, keď si pozrite projekt spoplatnenia ciest prvej triedy v Českej republike, mali tam podstatne, podstatne viac ciest. Ale musia stavať špeciálne brány , čo stojí obrovské peniaze. My máme satelitný systém, satelitný systém, ktorý funguje cez tak zvané OBU jednotky v autách. Tento systém je veľmi presný a nevyžaduje toľko konštrukcií a toľko technológie na cestách. Takže toto je hlavný dôvod, prečo nie je viac ciest spoplatnených v Českej republike. 

Richard DÍRER, moderátor
--------------------
A preto prejdem na tu poslednú požiadavku, ktorú oni majú dopravcovia žiadajú znížiť rozsah spoplatnenia ciest z 1500 na 333 kilometrov tak, ako  platili do konca roka 2009.

Robert FICO, premiér vlády SR, predseda Smer-SD
--------------------
Pán redaktor keď sa tento zákon a celá táto vec pripravovala, tak to bolo obdobie asi dvoch rokov. Mali možnosť pripomienkovať  veci, rozsah spoplatnených úsekov, nikto nepovedal ani pol slova. Naviac táto požiadavka, o ktorej teraz hovoríte prišla teraz. Nikto ju doteraz nevzniesol, až keď sme vyšli v ústrety, aby ľudia neplatili viacej za potraviny kvôli vyššiemu mýtnemu, tak bolo jasné, že už nebolo kvôli čomu na cestách protestovať. Ale oni chcú protestovať, oni chcú robiť zle, pretože sú politicky motivovaní, ako to mám zopakovať ešte raz. Veď sú tu jasné dôkazy, predseda poslaneckého klubu SDKÚ komunikuje s hlavným šéfom, druhý hlavný šéf poslanec do VÚC za SDKÚ opoziční poslanci tam chodia ako na husle, medzi nich. Takže viďme, viďme v tom celý problém. 

Richard DÍRER, moderátor
--------------------
Ja rozumiem tomu čo hovoríte, v čom je potom ale podľa vás rozdieľ  medzi autodopravcami združenými v Únii, ktorá nie je registrovaná a medzi oficiálnym združením autodopravcov Česmad, keďže  obe skupiny musia platiť mýto, obe skupiny zjavne ľudovo povedané doplácajú na zavedenie mýta.

Robert FICO, premiér vlády SR, predseda Smer-SD
--------------------
Rozdieľ je  v tom, že, rozdieľ je v tom, že organizovaná alebo registrované skupiny autodopravcov ako je Česmad, alebo ako je Asociácia sa nenechali spolitizovať. A rokovali, a vyrokovali, vyrokovali neuveriteľné veci. Keby som všetko, ja teraz povedal do akých detailov sme išli, že sa všetko vyriešilo 

Richard DÍRER, moderátor
--------------------
I pre nich?

Robert FICO, premiér vlády SR, predseda Smer-SD
--------------------
Takže ja si myslím, boli aj nejaké vystúpenia týchto autodopravcov, ktorí povedali, že samozrejme, že nie sme nadšení mýtom, pretože sú to pre nás náklady, no ale boli urobené tieto a tieto veci, ideme do  toho. Ale nie že splníme všetko a prídu ďalšie požiadavky. Ja sa nebudem s nikým ťahať za prst, ja som to povedal veľmi jasne. Zajtra sa mýto na cestách prvej triedy neplatí a nebude sa platiť ešte niekoľko dní, pokiaľ nebude urobená úprava, ktorá zagarantuje každému, že keď vstúpi na spoplatnený úsek a tento úsek neprejde celý, tak nebude zaň platiť. Po druhé, sme vyšli v ústrety ešte v tom autodopravcom, že budú dostávať faktúry, na ktorých nebudú len čísla týchto úsekov, ale budú tam popísané aj presne označenia úsekov podľa mien, aby tí ľudia sa vedeli orientovať. Na tomto teraz pracujeme, keď to bude dobre pripravené, minister dá vyhlášku a mýto začne fungovať. Ale zajtra štrajkujú, zajtra neviem prečo, pretože zajtra tak či tak ďalej neplatia. Je to vymyslený, vymyslený štrajk.

Richard DÍRER, moderátor
--------------------
Posledná otázka čo budete robiť keď budú v utorok blokovať Úrad vlády? Tak ako to majú naplánované.

Robert FICO, premiér vlády SR, predseda Smer-SD
--------------------
Ja som nebránil nikomu, aby robili čokoľvek, pokiaľ je v súlade so zákonom. Kto chce prejaviť protest proti tejto vláde, má možnosť to robiť v súlade so zákonom. Všetko, čo bude v súlade so zákonom, treba rešpektovať. Čo nebude v súlade so zákonom, vláda Slovenskej republiky rešpektovať nemôže. 

Richard DÍRER, moderátor
--------------------
Financovanie SDKÚ, druhá top téma uplynulých dní. Možno taká ľudská otázka na úvod, aký je to pocit mať informácie, ktoré, z ktorého váš najväčší súper nie je zrovna najšťastnejší? Alebo ak si to môžem dovoliť, ktoré ničia toho súpera?

Robert FICO, premiér vlády SR, predseda Smer-SD
--------------------
Pán redaktor, nehovoril som to, poviem to teraz prvý krát. Vzniklo to veľmi jednoducho, ja som už asi pred  trištvrte rokom mal prvé informácie, o spoločnosti Soul a pôžičke. A nemali sme ale všetko čo sme potrebovali. Potom tí, ktorí boli vyhadzovaní z SDKÚ nám poslali niekoľo tipov, ale ten tipov. Povedali, pozrite sa na toto, na toto a na toto. Stálo nás to asi 25 libier, pán redaktor, normálne sme si zapli počítač, zaplatili sme príspevok, ktorý sa normálne platí, myslím , že sa to volá House of companies, je to Britský  obchodný register a treba mať trpezlivosť. A trpezlivosť priniesla ruže v prípade Smeru červené, pretože sme  našli prepojenia, ktoré jednoznačne poukazujú na to, že tu je vážne podozrenie, že SDKÚ perie špinavé peniaze. Dokonca 

Richard DÍRER, moderátor
--------------------
Prečo až teraz, prečo až 5 mesiacov pred voľbami?

Robert FICO, premiér vlády SR, predseda Smer-SD
--------------------
Pretože sme nemali dostatok, nemali sme na tie firmy. My sme vedeli, že napríklad je veľmi podozrivé, prečo Soul dostal nejakú pôžičku od Credit Swiss, keď Soul bola firma v strate, nemajetná, bola tam  jedna žena a ta firma mala krátku dobu trvácnosť. Nemali sme tipy na tie zahraničné firmy. Potom nám bolo povedané, pozrite sa na názov tejto firmy a už to išlo. Jedna firma Allied Wings, druhá firma taká, tretia firma taká, štvrtá firma taká. A čo mňa najviac fascinuje je, ta bezmocnosť SDKÚ odpovedať na elementárne otázky. Otázky, kto stojí za týmito firmami, prečo takýmto zpôsobom perú peniaze v zahraničí? Jednoducho oni nie sú schopní odpovedať slovenskej verejnosti  zrozumiteľne a jasne, prečo týmto zpôsobom cez daňové raje cez Ostrov Sv.Kryštofa, cez Nevis, prečo cez Dubaj , prečo cez Karibik, musia riešiť financovanie svojej vlastnej strany. 

Richard DÍRER, moderátor
--------------------
Iste, to bude musieť vysvetľovať, vysvetľovať SDKÚ. Vy narábate s pojmom pranie špinavých peňazí. Odkiaľ ste si istý, že ide o špinavé peniaze? 

Robert FICO, premiér vlády SR, predseda Smer-SD
--------------------
Poďme na to, poďme na to veľmi jednoducho na jednom príklade. V auguste 2000,  v auguste 2000 firma Allied Wings, to  je iba poštová schránka vo Veľkej Británii a jej riaditeľ sedí na Ostrove Sv.Kryštof a Nevis v Karibiku, aby slovenská verejnosť mala predstavu o čom sa bavíme. Čiže ešte raz, poštová schránka v Londýne, ktorá má názov Allied Wings, jej riaditeľ sedí na Ostrove Sv.Kryštofa a Nevis. Táto firma vznikla v auguste, vzniká v januári v roku 2000 a má základne imanie 300 tisíc korún, 300 tisíc korún. Táto istá firma, už v auguste pán redaktor o 7 mesiacov, bez akýchkoľvek činností požičiava SDKÚ sumu asi 14 alebo 15 miliónov slovenských korún. Kde zobrala firma Allied Wings s riaditeľom na Ostrove Sv.Kryštof a Nevis za 7 mesiacov činnosti, ak nemala žiadny majetok, mala 300 tisícové základné imanie 15 miliónov korún. Odpoveď je veľmi jednoduchá. Ak pri províziách z privatizácie strategického majetku sa nahromadili veľké sumy peňazí, tieto bolo treba vypratať zo Slovenskej republiky preč. Tak sa vypratali na rôzne účty do zahraničia, napríklad do daňového raja. V daňovom raji je nejaký účet, ktorý kryje niekto, niektorý z predstaviteľov SDKÚ, pán Kucej, pán Palacka, záleží od toho, o koho ide. A cez tieto nastrčené firmy dávajú peniaze do SDKÚ. Jednoducho peniaze získané z provízíí z privatizácie idú na Ostrov, dokončím to . Na Ostrov Sv. Kryštof a Nevis, odtade sa posúvajú do Londýna na poštovú schránku Allied Wings a Allied Wings požičiava peniaze SDKÚ 15 milión korún. Veď to je úplne  jasné a evidentné.

Richard DÍRER, moderátor
--------------------
Ja rozumiem tomu, ja rozumiem tomu princípu a vy ste aj pomenovali,že boli dva zdroje. Jeden bol Obchodný register britský, kde si to našli a druhý bol, že ste dostali tipy od bývalých členov

Robert FICO, premiér vlády SR, predseda Smer-SD
--------------------
Tipy na firmy, na mená firiem.

Richard DÍRER, moderátor
--------------------
Členom SDKÚ. Jedna vec mi ale nie je jasná a to sú, to je to obvinenie alebo teda  vaše tvrdenie, že tie peniaze pochádzajú z privatizácie strategických podnikov.

Robert FICO, premiér vlády SR, predseda Smer-SD
--------------------
Nemali z čoho iného prísť. Pretože 

Richard DÍRER, moderátor
--------------------
Ja neviem, ja sa pýtam. 

Robert FICO, premiér vlády SR, predseda Smer-SD
--------------------
No pán redaktor ak sa točia nejaké peniaze v zahraničí, tak to bol ten istý príklad aj so spoločnosťou Soul. Soul dostáva niekde na decembri  v roku 2004 pôžičku od švajčiarskej banky Credit Swiss. Soul bol v strate 400 tisíc korún v  tom roku, nemal žiadny majetok  a mal, dokončím to.  Mal jednu pracovníčku. Teraz takejto firme, takejto firme bez majetku s jednou pracovníčkou, so stratou hospodárskou, požičia renomovaná švajčiarska firma Credit Swiss 800 tisíc eur. Keď sme si pozreli zmluvu, tak sme zistili, že ide o tak zvaný lombardný úver. Lombardný úver znamená, že musí byť nejaký súkromný účet, ten súkromný účet je naprataný peniazmi a majiteľ súkromného účtu povie banke, lebo to je v tej istej banke Credit Swiss. Prosím vás dajte úver tejto, tejto garážovej firme, nech ten úver sa potom pretečie cez budovu na  uvedenej ulici do SDKÚ. Iný zpôsob, ako získať čierne peniaze, neexistuje. Totiž zastavenie privatizácie strategických majetkov, ktoré vláda Slovenskej republiky schválila a vy dobre viete, že táto vláda nepredala ani korunu strategického majetku. Súhlasíte, dúfam s tým že sa neprivatizovalo.

Richard DÍRER, moderátor
--------------------
Súhlasím, že sa neprivatizovalo. 

Robert FICO, premiér vlády SR, predseda Smer-SD
--------------------
Táto vláda neprivatizuje. Ja som mal na to dva dôvody, keď som to presadzoval do programového vyhlásenia. Po prvé, nesúhlasim s privatizáciou ako takou, lebo je zlá pre štát. A po druhé je neuveriteľne lákavá na podvody, na provízie a na získavanie peňazí. 

Richard DÍRER, moderátor
--------------------
Opäť sa vrátime  pán premiér, ale to je  moje otázka 

Robert FICO, premiér vlády SR, predseda Smer-SD
--------------------
No a teraz sa vráťte naspäť.

Richard DÍRER, moderátor
--------------------
Ja rozumiem tomu princípu, ktorý  popisujete.

Robert FICO, premiér vlády SR, predseda Smer-SD
--------------------
A ja odpovedám teraz, odpovedám. Ak predchádzajúca vláda sprivatizovala majetok za 330 miliárd slovenských korún, tak privatizácia najľhaší zpôsob ako prídete k províziám. Pretože napríklad. Pri predaji SPP Credit Swiss First Boston 23 miliónov dolárov provízia. Za to,

Richard DÍRER, moderátor
--------------------
Za poradenské služby.

Robert FICO, premiér vlády SR, predseda Smer-SD
--------------------
Ale za čo? Za to, že poradila vláde, aby vybrala jedného záujemcu z jedného záujemcu? A za to dostali 23 miliónov amerických dolárov. To je jeden zo zpôsobov ako napríklad sa dá robiť

Richard DÍRER, moderátor
--------------------
A koľko sa dávajú provízie?

Robert FICO, premiér vlády SR, predseda Smer-SD
--------------------
Pán redaktor keby sme dali iba 2 %, ak hovoríme o privatizácii strategických majetkov, tak musíme hovoriť za roky  1998-2006 o sume 6,5-7 miliárd korún, ktoré sú niekde, ktoré sú niekde. Viete, preto bola zastavená privatizácia strategického majetku, ja som na tom trval. Nemôže byť, lebo by to mohlo zpôsobiť ďalšiu katastrofu, ďalšie provízie a ďalšie podvody. A ja som veľmi rád, že sme toto rozhodnutie prijali. Takže dnes tu SDKÚ stojí pred jasným, vážnym podozrením z prania špinavých peňazí.

Richard DÍRER, moderátor
--------------------
Opätovne sa vrátim k tej svojej otázke, k tej svojej otázke. Opakujem, ja chápem princíp, ktorý ste popísali, ale máte aj dôkazy na to, že tie peniaze pochádzali z privatizácie strategických podnikov?

Robert FICO, premiér vlády SR, predseda Smer-SD
--------------------
Ak polícia sa rozbehne slovenská, alebo ak sa rozbehne prokuratúra generálna, budem môcť žiadať švajčiarske banky o to, aby im dali číslá účtov a povedali, kto za týmito účtami je. A budeme doma. No mne nikto takúto informáciu nedá, ja budem zbytočne volať do Credit Swiss, že prosím vás povedzte mi. Ale veď to nie je prvý krát, čo sme našli  účty vo švajčiarskych bankách. Nepamätáme sa ako pri výstavbe tunela Branisko.

Richard DÍRER, moderátor
--------------------
Pamätám si,  a to mala byť ďalšia otázka, ži či môžu tieto, tieto jednotlivé privatizačné projekty spolu súvisieť, alebo minimálne tie kauzy, ktoré boli.

Robert FICO, premiér vlády SR, predseda Smer-SD
--------------------
Ťažko povedať, ťažko povedať, pán pokladník SDKÚ, pán Kucej  okrem iného vo svojich odpovediach klame. Na niektoré veci budeme zajtra reagovať, pretože on zjavne nevie, že čo vieme my. A preto sa mu veľmi ťažko odpovedá, tie jeho odpovede majú jednu vetu, lebo vie, že keď niečo povie naviac, ale povedal tak málo, že ešte aj v tom mále zaklamal.

Richard DÍRER, moderátor
--------------------
To znamená, že z vašej strany prídu ešte ďalšie nové skutočnosti, ktoré budete prezentovať ?

Robert FICO, premiér vlády SR, predseda Smer-SD
--------------------
Treba sa pozrieť na to, čo otvorili médiá v sobotu a  v nedeľu a to je hotel Fórum, to je veľmi pekná kauzička. Pretože tam je veľké podozrenie, že SDKÚ samo kúpilo sebe hotel Fórum. A to treba 

Richard DÍRER, moderátor
--------------------
Áno je tam prepojenie, na Igora Kuceja, ktorý 

Robert FICO, premiér vlády SR, predseda Smer-SD
--------------------
Zase sme na tej istej firme, zase sme na tej istej adrese, my sme tu priniesli informácie, ktoré sme dostali, je tu závažné podozrenie. Orgány činné v trestnom konaní musia konať. A nech konajú.

Richard DÍRER, moderátor
--------------------
Nebol jedným z  tých, alebo nebola jedna jedným z tých zdrojov tajná služba, pretože to je jedným z odôvodnení SDKÚ, že ste zneužili tajnú službu na to, aby ste sa k týmto informáciám dostali.

Robert FICO, premiér vlády SR, predseda Smer-SD
--------------------
Tajná služba, tajná služba Slovenskej republiky, teda Slovenská informačná služba je služba, ktorá za tejto vlády nemala jeden, jediný problém. Ja si toho veľmi vážim, lebo sa venujú tomu, na čo ich zákon opravňuje, aby sa venovali. A som dostatočne skúsený politik, aby som vedel, že akými zbraňami bojujete, takými zbraňami aj zhynete. Používať Slovenskú informačnú službu v akomkoľvek politickom súboji, ako to robili predchádzajúce vlády, je smrtonosné. Ja nechcem so Slovenskou informačnou službou nič mať spoločné.

Richard DÍRER, moderátor
--------------------
Čiže nie, nie je 

Robert FICO, premiér vlády SR, predseda Smer-SD
--------------------
Samozrejme, že nie , ešte ráz, dali nám tipy, chlapci, ktorých vyhodil pán Dzurinda a pán Mikloš z SDKÚ, sadli sme si za počítač, hodili tam pár libier a počítač nám postupne vyraďoval tie veci.

Richard DÍRER, moderátor
--------------------
Toto sú príliš podrobné informácie na to, ale keď hovoríte, že to takto funguje. 

Robert FICO, premiér vlády SR, predseda Smer-SD
--------------------
Veď my sme predsa dali novinárom k dispozícii výpisy z Obchodného registra.

Richard DÍRER, moderátor
--------------------
Ja nespochybňujem, že ste nedali. 

Robert FICO, premiér vlády SR, predseda Smer-SD
--------------------
Všetko čo sme dávali, všetko čo sme dávali novinárom boli z Obchodného registra anglického.

Richard DÍRER, moderátor
--------------------
Inak sa spýtam, vy síce nemáte rad hypotetické otázky, ale pripusťme, že by sa v takejto kauze nachádzal Smer-Sociálna demokracia. 

Robert FICO, premiér vlády SR, predseda Smer-SD
--------------------
Tak nás pozabíjate. 

Richard DÍRER, moderátor
--------------------
Na mieste predsedu alebo lídra strany, by ste odišli?

Robert FICO, premiér vlády SR, predseda Smer-SD
--------------------
Pán redaktor postavme otázku inak. Ako by táto kauza vyzerala, keby bola proti  Smeru? Je dnes vidím demarche veľvyslancov západných krajín z Európy proti Smeru.

Richard DÍRER, moderátor
--------------------
No v médiách by vyzerala rovnako,

Robert FICO, premiér vlády SR, predseda Smer-SD
--------------------
V médiách by vyzerala možno ešte tri krát silnejšie. Ale viem si predstaviť ten obrovský medzinárodný tlak, ktorý by bol na nás vyvíjaný. Preto ja teraz nechcem hodnotiť, ja som nikdy nepotreboval  Ostrov Sv.Kryštof a Nevis, ani poštovú schránku v Londýne, ani logo dať do  nejakej anglickej firmy. My máme všetko pod kontrolou  v strane. Strana ide do volieb, máme ušetrené peniaze, z peňazí zo štátneho rozpočtu, ja som najšťastnejší človek na svete, že nebudem potrebovať na financovanie volebnej kampane v roku 2010 nikoho. Pretože sme si odložili peniaze z peňazí, ktoré sme dostali zo štátneho rozpočtu . K tomu si zoberieme normálne z banky nejakú 20 miliónovú pôžičku a vykryjeme si absolútne celú voľebnú kampaň bez toho, aby musel prísť nejaký sponzor, alebo nejaký pán Kucej.

Richard DÍRER, moderátor
--------------------
V zákonných limitoch, ktoré udeľuje zákon.

Robert FICO, premiér vlády SR, predseda Smer-SD
--------------------
Samozrejme zákonné limity  už nie sú žiadne dnes. 

Richard DÍRER, moderátor
--------------------
Prečo ste takto razantne nepostupovali aj proti kauze financovania napríklad v Ĺudovej strane-HZDS, ktorý je vaším koaličným  partnerom?

Robert FICO, premiér vlády SR, predseda Smer-SD
--------------------
Viete, to je to máte to isté ako boli fiktívny darcovia v SDKÚ. V SDKÚ sa prali peniaze aj takým zpôsobom, že zobrali nejaké peniaze súkromné, pravdepodobne nejaké provízie, hodili ich do účtovníctva SDKÚ, potom si zobrali telefónny zoznam, vybrali pár ľudí a napísali, že títo ľudia nám dali peniaze. Potom títo ľudia konštatovali, že to tak nebolo.

Richard DÍRER, moderátor
--------------------
A v HZDS dôchodcovia venovali niekoľkomiliónové sumy.

Robert FICO, premiér vlády SR, predseda Smer-SD
--------------------
Viete toto sú, toto sú veci, ktoré musia vysvetľovať politické strany. To je vzťah člena a strany, to sa týka ja HZDS a SDKÚ.

Richard DÍRER, moderátor
--------------------
Áno, ale vtedy ste , ale vtedy ste nerobili toľko tlačoviek, koľko robíte teraz

Robert FICO, premiér vlády SR, predseda Smer-SD
--------------------
Fiktívni darcovia v SDKÚ sme robili  nejaké tlačové konferencie? Takisto, sa pozrite ako sme reagovali na fiktívnych darcov v prípade SDKÚ. Toto je ale iný prípad. Toto je prvý prípad v histórii Slovenska a pravdepodobne Európskej únie, kedy vyšlo na povrch vážne, veľmi vážne podozrenie, že jedna politická strana, ktorá 8 rokov bola vo vláde, dnes perie špinavé peniaze, ktoré získala v čase svojho vládnutia . Toto ešte nikde nebolo. A pýtam sa potom ak hovoríme o sume 6-7 miliárd korún, ktoré mohli prísť z provízií, aká férová politická súťaž môže byť v júni v roku 2010, keď my ideme z peňazí, ktoré sme dostali zo štátneho rozpočtu a niekde sú napratané stovky miliónov eur, ktoré sa z prania špinavých peňazí dostávajú naspäť na Slovensko. Ako môžme viesť kampaň? Vy si nepamätáte a vy si nepamätáte na tu prepálenú kampaň pána Kukana, keď kandidoval na prezidenta? Nepamätáte sa ak bola prepálená kampaň paní Radičovej, tie peniaze odniekade musia byť. 

Richard DÍRER, moderátor
--------------------
Nehovorilo sa aj o prepálenej kampani v roku 2002 Smeru?

Robert FICO, premiér vlády SR, predseda Smer-SD
--------------------
Nie, nehovorilo sa, pretože celkový objem peňazí bol veľmi nízky. 

Richard DÍRER, moderátor
--------------------
Je nehovorím teraz o finančnej 

Robert FICO, premiér vlády SR, predseda Smer-SD
--------------------
Ona bola prepálená, ona bola prepálená nie v roku, áno v roku 2002 bola prepálená obsahovo. To je celý problém.

Richard DÍRER, moderátor
--------------------
Tak som to aj myslel. 

Robert FICO, premiér vlády SR, predseda Smer-SD
--------------------
Ja hovorím prepálená kampaň z hľadiska množstva peňazí.

Richard DÍRER, moderátor
--------------------
Vy ste teraz pomerne podrobne popísali ten princíp akým mala SDKÚ prať špinavé peniaze. Asi mi poviete, že to je , že to je iný prípad, ale prečo takto podrobne nepoznáme aj pozadie firmy Interblue Group?

Robert FICO, premiér vlády SR, predseda Smer-SD
--------------------
Ja podporujem akékoľvek vyšetrovanie v tejto veci, ak sa o tom zaujímajú americké vyšetrovací orgány, ak sa o to zaujíma Európska únia, povedal som, odovzdáme akýkoľvek dokument je treba, tak odovzdáme na vyšetrovanie. Jediné, čo nevieme posúdiť je, aká bola cena emísií v čase, keď to ministerstvo životného prostredia na čele s nominantom za SNS predávalo. Už vtedy som povedal

Richard DÍRER, moderátor
--------------------
Ale tak minimálne vieme, vieme aké boli ceny v okolitých krajinách.

Robert FICO, premiér vlády SR, predseda Smer-SD
--------------------
Pán redaktor, tak ako my sme teraz vytiahli informácie, ktoré nám niekto dal. A ako vy na tom médiá pracujete, pomôžte aj mne. Ja nemám viacej informácií, vy si myslíte, že mne stojí moje dobré meno a dobré meno mojich ľudí v Smere

Richard DÍRER, moderátor
--------------------
Ja len hovorím, keď sa vám podarilo takto vypátrať v SDKÚ, prečo to nejde v Interblue Group?

Robert FICO, premiér vlády SR, predseda Smer-SD
--------------------
Pretože tam nejde o pranie špinavých peňazí. My hovoríme o praní špinavých peňazí.

Richard DÍRER, moderátor
--------------------
To som ani nepovedal, ja som sa pýtal na pozadie firmy Interblue Group.

Robert FICO, premiér vlády SR, predseda Smer-SD
--------------------
Pozadie firmy Interblue je také  aké je. A na tie to otázky by mal zodpovedať minister životného prostredia a určite aj bude odpovedať orgánom činným v trestnom konaní. Ja podporujem v tomto prípade akékoľvek vyšetrovanie a nikto z nás ho nebude ani zdržiavať ani zatajovať a budeme absolútne nápomocní. Ale nie je s čím porovnať tu kupnú cenu, mne nestojí nejaké Interblue, mne dokonca nestojí ani nejaký minister z SNS za dobré meno  moje a dobré meno mojich ministrov v mojej vláde. By som inak konal, keby som mal nejaké informácie. 

Richard DÍRER, moderátor
--------------------
To znamená, že porovnávať teraz kauzu financovania SDKÚ a nástenkový tender alebo emisie je podľa nemožno.

Robert FICO, premiér vlády SR, predseda Smer-SD
--------------------
To nemá nič spoločného, my hovoríme o praní špinavých peňazí ako o ohrození demokracie, pretože tu pôsobia politické strany, ktoré používajú na svoju činnosť s vysokou pravdepodobnosťou peniaze, ktoré pochádzajú z korupcie, z provízií.

Richard DÍRER, moderátor
--------------------
Ale toto boli tiež kauzy, ktoré zahýbali politickou scénou.

Robert FICO, premiér vlády SR, predseda Smer-SD
--------------------
Ale my nemáme, no dobre, ale my nemáme informácie o tom, že by niekto ten minister, ktorý zorganizoval predaj emisných limitov si zobral nejaké peniaze a dal ich niekam do Anglicka na poštovú schránku. A v Karibiku. No ak takéto informácie budú, tak to bude koniec Slovenskej národnej strany, ale takéto informácie k dispozícii nemám. 

Richard DÍRER, moderátor
--------------------
Váš podpredseda Marek Maďarič pred nedávnom vyhlásil, že Smer momentálne nemá nikoho, koho by vylúčil z prípadnej povolebnej spolupráce a týkalo sa to konkrétne aj SDKÚ. Zmenila táto kauza váš pohľad na túto stranu?

Robert FICO, premiér vlády SR, predseda Smer-SD
--------------------
No predovšetkým je to veľká  hanba pre Slovensko, ak  je tu jedna politická strana, ktorá čelí takémuto  podozreniu, ale o všetkom rozhodnú ľudia vo voľbách. Ja nebudem na tieto otázky hypoteticky odpovedať. Myslím si, že ľudia každému vystavia vysvedčenie v júni aj určite z pohľadu takýchto vecí, ktoré sa momentálne  dejú. A až potom keď ľudia toto vysvedčenie vystavia, budeme môcť povedať, ako bude vyzerať ďalšia vláda. Ja sa budem vyhýbať akýmkoľvek odpovediam na otázku, že kto s kým a za akých podmienok. Veď ešte ani nie sú voľby. Ja neviem ani ako Smer dopadne.

Richard DÍRER, moderátor
--------------------
Ale je predvolebná kampaň v plnom prúde a teda hovoríte o tom, že tak minimálne médiá majú ten pocit, že už sa začala, ale hovoríte o tom, že jednoducho SDKÚ mala alebo údajne prala špinavé peniaze.

Robert FICO, premiér vlády SR, predseda Smer-SD
--------------------
Je tu vážne podozrenie. 

Richard DÍRER, moderátor
--------------------
Je tu vážne podozrenie z toho a na druhej strane hovoríte, že nechcete v tejto chvíli vyľučovať nikoho  z prípadnej spolupráce. To znamená, že ani SKDÚ.

Robert FICO, premiér vlády SR, predseda Smer-SD
--------------------
Ale bude to pokračovať ďalej, ja sa domnievam, že bude treba zvolať samostatnú schôdzu Národnej rady k tomuto. Budem o tom určite hovoriť s poslaneckým klubom

Richard DÍRER, moderátor
--------------------
K financovaniu SDKÚ-DS:

Richard DÍRER, moderátor
--------------------
Presne tak, lebo to ohrozuje  celý politický systém. Ako máme súperiť, keď niekto má na účtoch niekde 6  miliárd korún podľa všetkého z provízií a budem pchať peniaze do volebnej kampane a my máme zo štátneho rozpočtu nejaké peniaze

Richard DÍRER, moderátor
--------------------
Len nie sú to zatiaľ potvrdené veci.

Robert FICO, premiér vlády SR, predseda Smer-SD
--------------------
No ale nech si Národná rada k tomu sadne, lebo to je vec Národnej rady. Kontrola financovania politických strán je vedou Národnej rady. Nech Národná rada o tom hovorí, nech diskutujú. Ja si viem predstaviť, že sa dohodnú aj na nejakom ďalšom prešetrovaní v tejto veci.

Richard DÍRER, moderátor
--------------------
To som sa chcel spýtať, aký by mal byť záver z toho rokovania? Lebo pomer síl v Národnej rade je jasný. Koalícia má väčšinu, takže čo očakávate, že Národná rada povie na záver tohto rokovania o financovaní SDKÚ-DS?

Robert FICO, premiér vlády SR, predseda Smer-SD
--------------------
Myslím si, že jeden zo záverov by mohol byť aj takýto, ale to je môj iba návrh, ja  teraz netvrdím, že teraz takto to naozaj bude. Ak som si dobre zapamätal, tak pán Hort povedal, pán podpredseda Národnej rady, nepreukázalo sa prepojenie zahraničných firiem spojených s financovaním strany na privatizáciu. Ak v prípade hotela Fórum zistíme, že klamal, pretože išlo o privatizáciu obrovského hotela v centre Bratislavy, tak si myslím, že pán Hort by mal odstúpiť z funkcie prípadne mal by byť odvolaný. Takže napríklad jedna z koncoviek podľa mňa by mohla byť aj takáto. 

Richard DÍRER, moderátor
--------------------
Ale to sa týka teraz len podpredsedu Národnej rady.

Robert FICO, premiér vlády SR, predseda Smer-SD
--------------------
No ale my nemôžme odvolať pána Dzurindu.

Richard DÍRER, moderátor
--------------------
No tomu rozumiem, že ho nemôžete odvolávať, ale ja sa pýtam stále narážam na tie personálne výhrady vôči SDKÚ?

Robert FICO, premiér vlády SR, predseda Smer-SD
--------------------
Uvidíme ako sa celá kauza  bude ešte vyvíjať ďalej, ale nechcite odo mňa takého odpovede. Pretože potom sa metú voliči, volič presne vie, ktorá strana čo robí, ako sa správa, mojou povinnosťou je riadiť tuto vládu. Táto vláda pán redaktor hoci tomu nikto neveril sme 4 mesiace pred voľbami, je stabilná, koordinovaná a prijíma vážne zákony. Schvaľujeme znižovanie ceny nafty, schvaľujeme rôzne rozhodnutia v januári, februári v  marci. Takto stabilná vláda tu ešte snáď nikdy nebola od roku 1993 ako vznikla Slovenská republika. Za týmto si stojím a plus sú pred nami ešte aj nejaké veci z programového vyhlásenia , na tie sa budeme sústreďovať. Toto je moja úloha. A nech potom ľudia povedia, či sa im to páčilo alebo nepáčilo, nech si vyberú koho chcú do ďalšej vlády. 

Richard DÍRER, moderátor
--------------------
Áno, len aby sme uzavreli našu diskusiu, vrátim sa predsa ešte len jednou otázkou k tej prípadnej povolebnej spolupráci. Vy na jednej strane obviníte SDKÚ, alebo je tu , že je tu vážne podozrenie z toho, že prala špinavé peniaze, ktoré mala dostávať z privatizácie. Na druhej strane nie ste schopný alebo nie ste ochotný

Robert FICO, premiér vlády SR, predseda Smer-SD
--------------------
Ak sa to potvrdí, ak sa to potvrdí

Richard DÍRER, moderátor
--------------------
Poslať v tejto chvíli voličom poslať odkaz, že SDKÚ po takejto kauze jednoducho nevieme si predstaviť povolebnú spoluprácu.

Robert FICO, premiér vlády SR, predseda Smer-SD
--------------------
Pán redaktor ak sa to potvrdí, ale my nie sme ani prokurátori ani vyšetrovatelia ani sudcovia. Musí povedať príslušný orgán, že sa niečo stalo. A ak povie príslušný orgán, že sa niečo stalo, potom z toho môžme vyvodzovať záver. My to nerobíme tak, ako to robí opozícia, že Úrad pre verejné obstarávanie povie, že tender je v poriadku, hoci na čele , v čele Úradu pre verejné obstarávanie stojí Angyal za SMK a podpredseda je pán z SDKÚ, ale oni povedia, že to je škandál. My to nerobíme. Na to sú tu príslušné orgány, aby povedali, aby povedali ak dôjde k záveru, že sa prali špinavé peniaze, alebo preukážu sa ďalšie iné skutky, činy, protiprávneho charakteru, potom určite budeme mať právo povedať, že  s týmito pánmi nechceme mať nič spoločné. Ale pokiaľ je to v podobe vážneho podozrenia, my ťažko môžme niekoho dopredu odsudzovať na nespoluprácu. To jednoducho nejde. 

Richard DÍRER, moderátor
--------------------
Posledná otázka, povedali ste, že by ste rád videli istú koncovku aj v Národnej rade, čo bude robiť konkrétne Smer? Vy ste povedali, že  máte ďalšie dôkazy, respektíve máte ďalšie informácie zajtra máte predsedníctvo. Dozvieme sa zajtra niečo nové?

Robert FICO, premiér vlády SR, predseda Smer-SD
--------------------
Podľa môjho názoru zajtra budeme na predsedníctve hovoriť o mimoriadnej schôdzi Národnej rady, o záveroch tejto schôdze, teda čo by sme mali navrhovať. Pravdepodobne sa bude hovoriť o zodpovednosti pána Horta za klamstvo, keď povedal, že to nebola súvislosť s privatizáciou sa ukazuje, že súvislosť prinajmenšom s privatizáciou hotela Fórum v Bratislave to bola veľmi  jasná a ďalšie kroky máme tu aj koaličných partnerov, treba s nimi o tom teraz hovoriť. Ale určite bude treba ešte raz, ja nechcem tuto vec ťahať dlhodobo, pretože ja mám inú robotu, ja mám naozaj kopu inej podstatne dôležitejšej roboty ako je toto.

Richard DÍRER, moderátor
--------------------
Čiže nemali by sa tým médiá zaoberať až do volieb?

Robert FICO, premiér vlády SR, predseda Smer-SD
--------------------
Vy sa zaoberajte čím chcete, aj tak si robíte čo chcete. My do tohto predsa nemôžme vstupovať, ale ja chcem, aby vláda pracovala ďalej. My ešte určite poukážeme na klamstvá vo výpovediach pána Kucaja a pána Horta a ďalších pri vysvetľovaní týchto káuz a prípadne ešte ak sa nám potvrdia nejaké informácie doplníme okolo hotela Fórum niekoľko údajov. A ešte sa nám podarilo získať aj niekoľko údajov o tokoch peňazí v roku 2004 v súvislosti s pôžičkou Soulu. Takže budeme ešte konfrontovať to, čo SDKÚ povedalo. A potom sa budeme venovať ďalším veciam. A verejnosť už nech si sama urobí názor o tom, čo sa udialo. 

Richard DÍRER, moderátor
--------------------
Predseda vlády Robert Fico, ďakujeme za návštevu v štúdiu, no a my sa teraz ďalej pozrieme

Robert FICO, premiér vlády SR, predseda Smer-SD
--------------------
Ďakujem, pekný večer.

Richard DÍRER, moderátor
--------------------
No a my sa teraz ďalej pozrieme na kauzu financovania SDKÚ-DS, s podpredsedom Ivanom Miklošom, ale pozrieme sa ešte  na tie medializované informácie o prepojeniach na firmy, v ktorých figuroval pokladník SDKÚ-DS Igor Kucaj. 

redaktor
--------------------
Igor Kucej je prepojený na niekoľko firiem, ktoré údajne za druhej vlády Mikuláša Dzurindu prišli za lacné peniaze k lukratívnym štátnym podnikom. Podľa Kuceja  a SDKÚ je to zhoda náhod. Tou prvou je , že v roku 2005 štát pod cenu predal lukratívny podnik Vojenské stavby firme Project One , nesôr premenovanú na Bau3mex. Sedia v nej ľudia blízky SDKÚ, tí vlastnia niekoľko iných firiem s pokladníkom strany Igorom Kucejom. V Project One bola aj Sidónia Bartová, ktorá cez svoj firmu Soul pomohla SDKÚ zbaviť sa 22 miliónového dlhu. Čiastka v rovnakej výške sa objavila aj v účtovníctve Project One. Druhá zhoda náhod v roku 2003 predáva štát vládny hotel Fórum, v jeho dozornej rade sedel Igor Kucej a ľudia z Project One. Novým majiteľom sa stala britská spoločnosť Diamond Hotels so sídlom na rovnakej adrese ako Kucejova firma Destor Investments. Práve tá cez dcérsku spoločnosť Involve požičiava podľa slov Kuceja SDKÚ peniaze vtedy, keď ich potrebuje. Momentálny dlh má byť asi 500 tisíc eur. A posledná zhoda náhod Destor Investments mal v minulosti spoločnú adresu s ďalšou firmou Allied Wings. Tá mala za bývalého pokladníka Grabriela Palacku požičať strane viac než 400 tisíc eur. Doklad o tom už vraj neexistuje. Gabriel Palacka sa pred médiami skrýva a súčasný Igor Kucej, ktorý mal na starosti zaplatenie dlhu vraj o firme nič nevie. 

Richard DÍRER, moderátor
--------------------
Takže vypočuli sme si  slova predsedu vlády Roberta Fica, ktorý vyšiel s vážnymi obvineniami vôči najsilnejšej opozičnej strane SDKÚ-DS, a preto je tu aj jej zástupca, podpredseda Ivan Mikloš, dobrý večer.

Ivan MIKLOŠ, podpredseda SDKÚ-DS
--------------------
Dobrý večer.

Richard DÍRER, moderátor
--------------------
Vitajte. Ja som položil jednu ľudskú otázku predsedovi vlády a začnem aj pri vás takou ľudskou otázkou, že ste v politike už naozaj niekoľko rokov, myslím, že 18 určite ak sa nemýlim. Za ten čas nedalo sa naučiť poctivejšie spravovať svoje záležitosti, aby ste sa vyhli takýmto vážnym obvineniam aké sme tu počuli? 

Ivan MIKLOŠ, podpredseda SDKÚ-DS
--------------------
Dovoľte mi začať tým pá redaktor, že som dúfal, že pan predseda vlády konečne nájdu odvahu na to, aby si sadol s politickým oponentom, a aby diskutoval priamo. 

Richard DÍRER, moderátor
--------------------
To povedal, že 

Ivan MIKLOŠ, podpredseda SDKÚ-DS
--------------------
Za 3,5 roka, za 3,5 roka ani raz takúto odvahu nenašiel. Dôvod je podľa mňa aj ten, že vyrába doslova bubliny a blafy. Ale k vašej otázke. Myslím si, že je veľmi dôležité, či vláda, ktorá vládne zmenšuje priestor pre korupciu, alebo naopak či tento priestor zväčšuje. Predseda vlády takýmito vykonštruovanými  obvineniami z prania špinavých peňazí sa snaží zakryť realitu a tá realitu, tu ilustruje tento graf, ktorý hovorí o tom, že korupcia dnes za vlády Roberta Fica je na Slovensku väčšia ako bola za Mečiara. Tento graf to je z údajov Transparency international, ktorý hovorí o náraste korupcie. Tie prvé červené sĺpčeky sú nárast korupcie za Mečiara, potom tie modré sú pokles korupcie za vlády Mikuláša Dzurindu a ten najvyšší červený je aktuálna situácia, kedy je na Slovensku podľa tejto medzinárodne uznávanej inštitúcie korupcia aká tu nikdy nebola. Čiže snaží sa zakryť takýmito vymyslenými, vykonštruovanými  obvineniami, a očierňovaním a kriminalizáciou najvážnejšieho politického oponenta sa snaží zakryť túto realitu ako aj realitu neschopnosti riešiť skutočné problémy. O tom najlepšie vypovedá tento graf. Predseda vlády pred pár dňami povedal,že máme nárast  nezamestnanosti kvôli krízy taký ako je priemer Európskej únie. Nie je to žiaľ bohu právda , v primere v Európskej únii v roku 2009 vzrástla nezamestnanosť o2 %, u nás narástla o 4,6 % a to nie sú len čísla. To je konkrétnych vyše 78 tisíc ľudí, ktorí stratili prácu. Z tých 78 tisíc to je nad tie 2 %, o ktorých tvrdí predseda vlády, že tu máme takú nezamestnanosť. Čiže v tomto zmysle ja som presvedčený, že ide naozaj o neuveriteľnú manipuláciu a o vykonštruované obvinenia a dokonca si myslím, že predseda vlády vie, že sú to konštrukcie. Viete prečo si myslím, že to vie? 

Richard DÍRER, moderátor
--------------------
Nie. 

Ivan MIKLOŠ, podpredseda SDKÚ-DS
--------------------
Poviem vám to . Predseda vlády je docent trestného práva. Ako docent trestného práva  celkom určite vie, predpokladám, že vie, že pranie špinavých peňazí je závažný trestný čin, za ktorého neoznámenie ak máte informácie, že niečo také bolo a neoznámite to, tak hrozí trest vo výške 2-8 rokov. Pred asi pol hodinou predseda vlády na tomto kresle sediac povedal,  že informácie o tom, to, čo teraz rozpráva, že má k dispozícii zhruba trištvrte roka. Takže ak by to bolo tak, že je presvedčený, že bol spáchaný trestný čin, trištvrte roka tieto informácie má, neoznámi to, nepodá trestné oznámenie a to nepodal, neoznámil to, to potvrdil. Tak on by páchal trestný čin.

Richard DÍRER, moderátor
--------------------
Ja vás len poopravím pán Mikloš. Predseda vlády povedal, že prvotné informácie sa k nemu dostali pred trištvrte rokom a postupne prichádzali nové a nové, ktoré získaval aj od odchádzajúcich členov z SDKÚ-DS a ktoré si museli preveriť v britskom Obchodnom registry. Čo môže trvať istú dobu.

Ivan MIKLOŠ, podpredseda SDKÚ-DS
--------------------
Teraz ak dovolíte zase doplním ja vás. Nebudem vás opravovať, lebo to je fakt, čo ste povedali. Faktom ale je tiež to, že predseda vlády už v júni minulého roka  teda pred 6-7 mesiacmi ohlasoval zvolávanie tlačovej konferencie o praní špinavých peňazí v SDKÚ. Potom tú tlačovú konferenciu neurobil, urobil ju až teraz, prečo teraz, to tiež neviem. Vy ste sa ho na pýtali, neodpovedal. Takže minimálne v júni a mohol by som vám ocitovať.

Richard DÍRER, moderátor
--------------------
Povedal,že toľko trvalo získanie tých informácií. 

Ivan MIKLOŠ, podpredseda SDKÚ-DS
--------------------
Minimálne, minimálne v júni avizoval zvolanie tlačovej konferencie o praní špinavých peňazí v SDKÚ. Takže to asi dosť svedčí o tom, že on sám potvrdil, že takéto informácie mal už mnoho mesiacov dopredu. Aj to je podľa mňa jasný dôkaz a dôvod, že ide len o bublinu a ide o vyslovene vykonštruovanú bublinu, pretože ničím to nepodložil. Mimochodom predseda vlády mňa osobne obvinil z brania provízií za privatizáciu SPP viete kedy prvýkrát? Začiatkom roka 2003, zažaloval som ho, aby mohol alebo musel toto závažné obvinenie dokázať, od vtedy ubehlo 7 rokov. Vyhral som súd na prvom stupni, vyhral som súd na druhom stupni. Potom to celé zastavil cez Najvyšší súd, cez Harabinovske súdy sa mu darí pánovi premiérovi, o tom svedčí aj vyhraté súdy s médiami. A vlastne od vtedy je to v takomto zmrznutom stave. Polovičku tých 7 rokov je predsedom vlády, nebol schopný tieto svoje závažné obvinenia ničím, ale absolútne ničím podložiť.

Richard DÍRER, moderátor
--------------------
Vy ste povedali, že za neoznámenie prípadného trestného činu prania špinavých peňazí hrozí 2-8 ak sa nemýlim, toľko ste povedali? 

Ivan MIKLOŠ, podpredseda SDKÚ-DS
--------------------
Ja vám  môžem odcitovať paragraf

Richard DÍRER, moderátor
--------------------
2-8 rokov

Ivan MIKLOŠ, podpredseda SDKÚ-DS
--------------------
Je to paragraf 234 volá sa to legalizácia príjmov z trestnej činnosti čo je paragraf 233 a paragraf 234 hovorí, odsek 1, kto neoznámi alebo neohlási napriek tomu, že takáto povinnosť mu vyplýva z jeho zamestnania, povolania, postavenia alebo funkcie skutočnosti nasvedčujúce tomu, že iný spáchal trestný čin legalizácie príjmov z trestnej činnosti, potrestá  sa odňatím slobody na 2-8 rokov.

Richard DÍRER, moderátor
--------------------
Hneď sa dostaneme k tým jednotlivým problémom toho financovania. Napriek tomu otázka na ten paragraf, ktorý ste ocitovali. Čo budete robiť vy? Vy ste teraz ohlásili trestné oznámenie na Roberta Fica ak sa nemýlim vo štvrtok  alebo v piatok na tlačovej konferencii. Na základe tohto paragrafu čo bude ďalší krok? 

Ivan MIKLOŠ, podpredseda SDKÚ-DS
--------------------
To dnes skúmajú právnici, pretože ja nie som právnik. Predpokladám, že tých, že to obvinenie bude  stať na viacerých podozreniach z trestného činu,či už je to  zneužitie právomoci verejného činiteľa alebo poškodenie mena alebo iné, takže toto dnes pripravujú právnici. To trestné oznámenie každopádne  podané bude. 

Richard DÍRER, moderátor
--------------------
Dobre, poďme na to financovanie, nebudeme tu opakovať tie jednotlivé prepojenie, diváci to mali možnosť vidieť a je to aj značne komplikované. Napriek tomu, jednoduché otázky, odkiaľ mal váš pokladník  pán Igor Kucej 15 miliónov korún  alebo prečo firma Soul, ktorá mala imanie niekoľko sto tisíc dostala pôžičku 22 miliónov korún, ktorými potom vykryla teda tie pohľadávky SDKÚ?

Ivan MIKLOŠ, podpredseda SDKÚ-DS
--------------------
Dostaneme sa aj k tomu, ale ešte predtým by so rád povedal jednu podstatnú vec. To je stále to obvinenie, že perieme špinavé peniaze a že za tým majú byť provízie z privatizácie. Tak chcel som sa pána predsedu vlády opýtať len  nemám šancu, pretože nemá odvahu diskutovať priamo pred kamery. Musím sa opýtať vás. Musím sa preto opýtať vás. 

Richard DÍRER, moderátor
--------------------
Nie, budete sa mať šancu spýtať ho v Národnej rade, avizoval, že bude mimoriadne schôdza k financovaniu SDKÚ. 

Ivan MIKLOŠ, podpredseda SDKÚ-DS
--------------------
Ale to je dosť dôležité, čo chcem povedať, pretože  sa to spýtam vás. Za čo by sme mali dostávať provízie, keď organizujeme medzinárodné tendre a predávame majetok tomu, kto ponúkol najlepšie podmienky pre štát a najvyššiu cenu. Čiže pýtam sa, koho sme znevýhodnili ,  a koho sme zvýhodnili, aby sme mohli na základe toho dostať provízie.

Richard DÍRER, moderátor
--------------------
Pán Mikloš vy ste niekoľko rokov v politike, ja tam nie som, ja neviem ako to chodí.

Ivan MIKLOŠ, podpredseda SDKÚ-DS
--------------------
Pan predseda vlády no len sa pýtam, to je logická otázka. Lebo ja vám poviem potom o transakciách ak je mýto, o ktorom ste sa teraz bavili, kde je evidentné, koho vláda Roberta Fica zvýhodnila o miliardy, znevýhodnila iných dokonca zpôsobom, vyhodením tých  lacnejších ponúk tak, že to rieši dnes aj Európska komisia.

Richard DÍRER, moderátor
--------------------
Predseda vlády hovoril o že minimálne keď si zoberieme 2 % čo vám bráni teraz to naozaj poviem veľmi ľudovo vypýtať si od firmy, ktorá má  vyhrať tender 2 % z tej, z tej celkovej sumy. A to sú predsa peniaze to je ta tak zvaná provízia, ktorá by vám mohla ísť do vrecka. 

Ivan MIKLOŠ, podpredseda SDKÚ-DS
--------------------
Viete, čo je strašne zaujímavé, že predseda vlády vie, aké sú provízie. Je treba sa opýtať, ako to vie, odkiaľ

Richard DÍRER, moderátor
--------------------
On povedal, že minimálne keby sme zobrali 2 %, tak mu vyšlo tých 6-7 miliárd, ktoré mala SDKÚ zarobiť na privatizáciách. 

Ivan MIKLOŠ, podpredseda SDKÚ-DS
--------------------
Hej, povedal, že áno, to som počul. Čiže bolo by sa dobré jeho opýtať,odkiaľ to vie, či on teda prichádza do styku s takýmito praktikami, pretože my sme organizovali medzinárodné tendre. Z ktorých sme nevyľučovali lacnejšie ponuky ako to robia oni napríklad pri mýte. Nepredávali sme  teda štátny majetok za nižšiu sumu ako niekto iný ponúkal, ako oni robia pri emisiách  napríklad. Čiže z tohto

Richard DÍRER, moderátor
--------------------
Ale platili ste 

Ivan MIKLOŠ, podpredseda SDKÚ-DS
--------------------
Čiže z tohto pohľad za čo by sme, za čo by sme tie provízie mali  inkasovať? 

Richard DÍRER, moderátor
--------------------
Platili ste poradcovi pri predaji SPP. Myslím, že 23 miliónov korún, ak sa nemýlim, za to, že vám odporučil jedného z celkového počtu jeden uchádzač.

Ivan MIKLOŠ, podpredseda SDKÚ-DS
--------------------
To nie je pravda, to nie je pravda pán Dírer. Po prvé, v privatizácii SPP ide asi o jednu z najzložitejších privatizácií, proste obrovská transakcia obrovského rozsahu. Ak nemáte naozaj kvalitných poradcov, tak na druhej strane je firma, ktorá má najlepších právnikov na svete, tie konzorciá, či to boli veľké energetické podniky. Čiže  každá vláda, keď chce predávať dobre, si najíma poradcov. Mimochodom táto firma, ktorá robila poradenstvo je svetová renomovaná firma a vyhrala v medzinárodnom tendri. My sme aj na toho poradcu robili tender, kde sa prihlásili mnohé investičné banky, a poradenské firmy a mne tá firma nepovedala, že to má to byť jeden v tej súťaži bolo veľa záujemcov. Do poslednej chvíle boli dvaja záujemcovia. Konzorcium, ktoré nakoniec vyhralo a americká firma myslím, že sa volala Williams, ktorá vlastne až v momente odovzdania ponúk povedala, že ponuku nedáva. Čiže to konzorcium, ktoré vyhralo do poslednej chvíle bolo v tom, že v súťaži a aj preto ponúkli o veľa vyššiu cenu ako pôvodne ponúkali ako indikatívnu. Čiže súťaž tam z tohto pohľadu bola predali sme SPP predseda vlády tvrdí opakovane, aj pán Maďarič, že sme vraj predali pod cenu SPP a že sme ju predali lacnejšie ako Česi svoj Transgaz. Vôbec to nie je pravda. Svedčia o tom čísla. My sme predali 49 % SPP za 130 miliárd slovenských korún, Česi predali za 150 miliárd českých, ale 100 %. Celý podnik, čiže my sme predávali len polovicu a dostali sme skoro toľko peňazí ako dostali Česi za celý podnik.

Richard DÍRER, moderátor
--------------------
Určite sa k tomuto dostaneme v  predvolebných debatách. Ale poďme späť pán Mikloš a skúste mi naozaj odpovedať na to otázku, odkiaľ mal Igor Kucej 15 miliónov korún?

Ivan MIKLOŠ, podpredseda SDKÚ-DS
--------------------
Igor Kucej požičiava strane, keď strana má príjmy za  hlasy, ktoré dosiahne.

Richard DÍRER, moderátor
--------------------
Áno zo štátneho rozpočtu.

Ivan MIKLOŠ, podpredseda SDKÚ-DS
--------------------
Dôjde, pretože o týchto otázkach sme hovorili veľmi podrobne asi 7 alebo 8 hodín sme sedeli  v piatok aj s pokladníkom a s   inými ľuďmi zodpovednými za financovanie strany a sedeli sme v zložení: Dzurinda, Hort, Radičová, Žitňanská, Jurzica a ja. A došli sme k spoločnému jednoznačnému presvedčeniu po hodinách diskusií a po veľmi podrobnej diskusii konkrétnej, že tie obvinenia sú absurdné, že sú nepravdivé a že SDKÚ niekdy nielen že neprala špinavé  peniaze, ale ani nezvýhodňovala firmy, ktoré sú SDKÚ blízke. A teraz vám odpoviem na otázku. Čiže požičiava, táto firma požičiava strane, je veľký rozdieľ a dá sa dokázať, že tieto peniaze sú týmto firmám aj vracané. Čiže ak je nedostatok zdrojov okamžitý, zo štátneho rozpočtu prídu až neskôr, ale sú potrebné peniaze teraz na platenie faktúr, tak táto firma pomáha strane pôžičkami, ktoré sú vracané. 

Richard DÍRER, moderátor
--------------------
To chápem. A teda pripusťme, že Igor Kucej mal 15 miliónov, ktoré požičal SDKÚ. Prečo ale potom išli tieto pôžičky cez dve zahraničné firmy?

Ivan MIKLOŠ, podpredseda SDKÚ-DS
--------------------
Čo sa týka pôžičiek teraz, lebo hovoríme o 10 ročnom období, čo sa týka teraz pôžičiek,tak  ako som bol informovaný, tieto pôžičky nejdú cez žiadnych veľa firiem, dve, tri, ale je to priamo pôžička Kucejovej firmy strane. Tieto pôžičky sú aj splácané, dá sa to ukázať a dokázať. Čo sa týka tých starších pôžičiek, tam sme zdedili niektoré veci, zdedili sme aj dlh po ešte Demokratickej únii,  kde sme ani nepoznali vlastne toho veriteľa a došlo aj k tomu, že sme zobrali úver od firmy, o ktorej nevieme, kto za ňou je. To je tá firma Allied Wings myslím sa volá. Ale to sa stalo pred 10 rokmi  a chcel by som zdôrazniť, že za vlády SDKÚ sa výrazne sprísnili všetky zákony, ktoré regulujú financovanie politických strán a my sme naviac ešte v SDKÚ prijali aj také pravidlá, ktoré sú nad rámec zákonov, kde sme sprísnili a stransparentnili toto financovanie. 

Richard DÍRER, moderátor
--------------------
Ale napriek tomu to nezastavilo  a teraz nechcem povedať, že len Roberta Fica, ale jednu veľkú kauzu, ktorá alebo ktorej  hlavným mottom je , že SDKÚ mala údajne prať špinavé peniaze. Pretože tie pôžičky išli cez dve zahraničné firmy. Napriek tomu že sa, klesla korupcia, sprísnili ste pravidlá financovania SDKÚ.

Ivan MIKLOŠ, podpredseda SDKÚ-DS
--------------------
Áno tie zahraničné firmy, to bola chyba celkom určite to bola chyba a bola chyba robiť akékoľvek transakcie, ktoré umožňujú, aby sa špekulovalo, aby sa rekonštruovalo, aby sa spochybňovalo to, že je to čisté. Ale chcel by som aj povedať na porovnanie, lebo je veľmi zaujímavé, že SDKÚ a Smer sú zhruba rovnako staré strany. Vznikli pred zhruba 10 rokmi. Áno, keď vznikne nová strana tak je ťažké, pretože nemá ešte peniaze zo štátneho rozpočtu, takže museli  sme si požičať. Ale viete v čom je zásadný rozdieľ medzi SDKÚ a Smerom? My sme si požičiavali a tieto peniaze sme vrátili. Ak by išlo o pranie špinavých peňazí tak by sme nemuseli vracať.  My sme všetky  peniaze, ktoré sme si požičali  sme buď vrátili, alebo ich vraciame. 

Richard DÍRER, moderátor
--------------------
Ale to je to hlavné rozdelenie?

Ivan MIKLOŠ, podpredseda SDKÚ-DS
--------------------
A viete čo je zásadný rozdieľ v Smere? Že oni si nemuseli požičiavať, lebo oni boli založení tak, že Mečiarovskí privatizéri typu Hor, Fľašík a ďalší založili túto stranu, naliali do nej peniaze a dnes cez korupciu, ktorá je tu veľmi jasne ukázaná, cez mýto, cez emisie, cez pozemky vo Vysokých Tatrách, cez nástenky rôzne sa im tie peniaze, ktoré tam naliali vracajú. My takéto praktiky  nerobíme, preto sme si museli požičať. Čo je na tom, že sme si požičali, keď tie peniaze vraciame.

Richard DÍRER, moderátor
--------------------
Dve veci, len SDKÚ musí vysveľovať, pretože u vás existuje podozrenie zo prania špinavých peňazí a druhá vec je  o tom, čo hovorí predseda vlády, že tie peniaze mali pochádzať z privatizácie strategických podnikov.

Ivan MIKLOŠ, podpredseda SDKÚ-DS
--------------------
Ale to je jednoducho, to je jeho lživé obvinenie, jeho konštrukcia, ktorú vytvoril, na ktorú nedal ani jeden pádny dôkaz. Po prvé 

Richard DÍRER, moderátor
--------------------
Dal dôkaz prepojenia firiem na bývalého pokladníka Gabriela Palacku, na súčasného  pokladníka pána Kuceja. 

Ivan MIKLOŠ, podpredseda SDKÚ-DS
--------------------
Ale ako toto, ako toto odôvodňuje prosím vás, že majú byť prané špinavé peniaze? Ja vám to poviem na príklade tej banky, ako ju tam zatiahol Credit Swiss First Boston. To je jedna z veľkých renomovaných  veľkých bánk. Zatiahol ju tam tak do toho reťazca, čo namaľoval, že jedna z firiem, ktoré spomína si požičala v Credit Swiss First Boston a iná firma mala uložené peniaze v Credit Swiss First Boston.

Richard DÍRER, moderátor
--------------------
Firmy, ktoré ale mali  nízke základné imanie si požičali niekoľko miliónov.

Ivan MIKLOŠ, podpredseda SDKÚ-DS
--------------------
Pán Dírer, ja sa dostanem aj k tomu. To je presne tak, ako keby ja som vytvoril konštrukciu, že vy máte účet  v sporiteľni dajme tomu, sporíte si tam, ja si vezmem od sporiteľne pôžičku a niekto vytvorí  konštrukciu, že my sme prepojení a robíme nejaké  nekalé činnosti, pretože aj vy máte účet a ja som si požičal v tej istej banke. To je absurdne. A čo sa týka tých pôžičiek. 

Richard DÍRER, moderátor
--------------------
Ale vaše základné imanie bude asi vyššie ako 

Ivan MIKLOŠ, podpredseda SDKÚ-DS
--------------------
Čo sa týka tých pôžičiek,  firma, od ktorej si požičiavame peniaze, keď je ten nesúlad, že potrebujeme a peniaze prídu neskoro zo štátneho rozpočtu je firma, ktorá normálne vykonáva činnosť,  má normálny obrat a dostatočné finančné zdroje a to sa dá nakoniec aj overiť. Pretože to nie je firma "ovšorová". Je pravda, že tam sú aj tie "ovšorové"schránkové firmy a to bola chyba. To nám pokladník vysvetlil tým zpôsobom, že keď niekedy pred 8,9 rokmi potreboval založiť firmu, vtedy to trvalo na Slovensku, veľmi veľm dlho, pretože nefungovali Obchodné registry, proste trvalo to mesiace . Preto vtedy vraj bolo normálou praxou a robili to podnikatelia, že si kúpili firmu, ktorá bola už predtým založená a vystavili firmy, ktoré to proste, že mali pozakladané 

Richard DÍRER, moderátor
--------------------
Prečo vám toto vysvetlenie trvalo, prečo vám toto vysvetlenie trvalo takmer týždeň. Prečo ste hneď na začiatku nepovedali všetko, lebo tie informácie prichádzali naozaj postupne. Najskôr Mikuláš Dzurinda priznal iba časť, potom povedal,že si nepamätá všetko, potom ste v  piatok rokovali 7 alebo 8 hodín. A rovnako ste odpovedali iba na 6 otázok a na zvyšok že budete odpovedať písomne a teraz postupne prichádzate s tým, že bola chyba zakladať "ovšorové " firmy, ale vtedy to inak nešlo, lebo legislatíva to jednoducho nedovoľovala.  Prečo  ste to neboli schopní povedať všetko na začiatku?

Ivan MIKLOŠ, podpredseda SDKÚ-DS
--------------------
Áno, bola to chyba, tak ako bola chyba vziať si predtým úver,  pred tými 10 rokmi od firmy. Nebolo to v rozpore so zákonom. Dnes už by to v rozpore so zákonom bolo, pretože zákony sa za našej vlády sprísnili, ale bola to chyba. Taktiež niektoré veci sme zdedili po tej Demokratickej únii, za ktoré sme jednoducho nemohli pretože s Demokratickou úniou sme, od nej sme zdedili  aj tu budovu, ale aj záväzky aj dlhy a tak ďalej, a tak ďalej. A čo sa týka tej reakcie,áno bola to chyba. Preto sme sa rozhodli,že ale nás ani nenapadla taká konštrukcia, že teda takýmto zpôsobom niekto vezme vážne tu konštrukciu prania špinavých peňazí, čo bola chyba. Preto sme sa vlastne v piatok dohodli, že budeme odpovedať na všetky informácie a že pokladník je k dispozícii novinárom aj na vysvetlenie technických vecí, ktoré samozrejme je veľmi ťažké vysvetľovať takto.

Richard DÍRER, moderátor
--------------------
To som sa chcel spýtať, ak sa nemýlim, ten ta piatková informácia bola, že Igor Kucej ponúkol svoj post, priznal chybu?

Ivan MIKLOŠ, podpredseda SDKÚ-DS
--------------------
My sme nakoniec dospeli k záveru, že sme ani nerokovali o tom, že či Kucej má  pokračovať alebo nemá pokračovať, pretože nenašli sme takú chybu, kde by Kucej konal v rozpore s vtedy platnými zákonmi, ktoré boli. A nakoniec to potvrdzuje aj fakt, že SDKÚ-DS má všetky guľaté razítka, teda auditórske správy. 

Richard DÍRER, moderátor
--------------------
Ale kvôli jeho menu a napojeniam na firmy máte teraz problém.

Ivan MIKLOŠ, podpredseda SDKÚ-DS
--------------------
My sa celkom určite aj tomuto budeme venovať budeme sa tom venovať aj preto, že sme sa dohodli  už vtedy v piatok, že pripravíme ešte ďalšie opatrenia nad rámec zákonov, ktoré by minimalizovali riziko nejakých podobných chýb a omylov.

Richard DÍRER, moderátor
--------------------
Aký bude vzťah SDKÚ k vášmu bývalému pokladníkovi Gabrielovi Palackovi, lebo nie to prvý raz, čo sa jeho meno spomína s istými kauzami. 

Ivan MIKLOŠ, podpredseda SDKÚ-DS
--------------------
No len nerozumiem celkom tej otázke. Lebo ten vzťah nie je žiadny, pokiaľ viem. 

Richard DÍRER, moderátor
--------------------
To  znamená, že Gabriel Palacka nefiguruje, ni je  blízkou osobou SDKÚ?

Ivan MIKLOŠ, podpredseda SDKÚ-DS
--------------------
Gabriel Palacka v SDKÚ nefunguje ak sa dobre pamätám, veď on práve, pán Kucej dnešní pokladník  ho menil a ak sa dobre pamätám tak to bolo v roku 2000 alebo 2001.

Richard DÍRER, moderátor
--------------------
Tak oficiálne, ale napriek tomu sa Mikuláš Dzurinda občas  stretával s týmto pánom. 

Ivan MIKLOŠ, podpredseda SDKÚ-DS
--------------------
Joj tak to je ale iná otázka, na ktorú je neviem odpoveď. 

Richard DÍRER, moderátor
--------------------
Nebolo v nepadlo počas toho piatkového rokovania žiaden návrh na to, že by Mikuláš Dzurinda by sa mal vzdať predsedníckeho postu?

Ivan MIKLOŠ, podpredseda SDKÚ-DS
--------------------
Nie.

Richard DÍRER, moderátor
--------------------
Ani po tejto kauze, pretože SDKÚ existuje takmer 10 rokov a od začiatku jej lídrom je Mikuláš Dzurinda.

Ivan MIKLOŠ, podpredseda SDKÚ-DS
--------------------
Nie nepadla, vy ste pýtali, či padla. Tých 7 či 8 hodín, ktoré sme diskutovali boli veľmi dôležité pre nás všetkých na to, aby sme sa mohli zhodnúť na tom zásadnom závere, ktorý sme potom aj odkomunikovali. Že sme presvedčení všetci ako sme tam stáli, že  nedošlo k ničomu, čo by vyvolávalo čo len náznaky podozrenia, že dochádza k praniu špinavých peňazí a že nedošlo ani k žiadnemu zvýhodneniu. Pretože ešte dva príklady by som povedal. Ono tam je strašne veľa pospájaných vecí, z ktorých niektoré sú pravdivé, niektoré sú také polopravdy ako že napríklad pán Barto bol môj poradca. Bol jeden z mnohých mojich externých poradcov zboru, to bola neplatená funkcia a nikdy sme nemali blízky vzťah. Napríklad keď sa, keď ho KDH nominovalo na viceguvernéra, tak som bol proti kvôli jeho postoju k euru. A potom sú tam pospájané vyslovené lži. Že napríklad sa SPP privatizovalo nevýhodne. A dve veci, ku ktorým sa chcem vyjadriť. Aj jedna z nich bola myslím si, že vo vašej reportáži. Že tá Vojenské stavby myslím firma, kde figuruje Kucej. Aj na to sme sa napríklad pýtali. Nie je to tak, ako to odznelo tam aspoň podľa informácií, ktoré  nám dal,  že by to bola nejaká lukratívna firma. Bola to firma,ktorá v tom čase vraj bola na pokraji zrútenia, mala daňové a iné exekúcie a on keďže on aj podnikal sa uchádzal do súťaži , v tendri o privatizáciu tejto firmy, ktoré ozdravili a ktorá funguje. A mimochodom privatizoval tu firmu nie rezort SDKÚ, pretože kompetencia pri tejto privatizácii bola na ministerstve hospodárstva a  ministrom hospodárstva v tom čase bol Pavol Rusko. A  podobný príklad je logo. To ,  že logo je registrované na zahraničnú firmu, mimochodom nie na "ovšorovú", ono je registrované na tú firmu, pána Kucaja Involf, ktorá nie j e "ovšorovou " firmou a dôvod je prostý a prozaický. Podľa našich slovenských zákonov logo nemôže byť zo zákona registrované na politickú stranu, ale môže byť registrované len na obchodnú spoločnosť. V tom čase keď k tej registrácii došlo, SDKÚ nemala žiadnu obchodnú spoločnosť založenú, dnes už máme. A preto bolo to logo zaregistrované na jeho firmu. A mimochodom to logo je už 4 roky neplatné. Pretože so zlúčení s Demokratickou stranou, je to logo SDKÚ-DS.

Richard DÍRER, moderátor
--------------------
Mňa zaujíma predseda vlády Robert Fico tu jasne povedal predtým než ste si vymenili stoličky, že prídu ďalšie informácie, že predstavuje, že by bola mimoriadna schôdza Národnej rady a jednou z tých koncoviek by malo byť odvolanie podpredsedu parlamentu Milana Horta, podpredsedu SDKÚ-DS za to,že mal klamať v informáciách o predaji hotela Fórum, ako povedal predseda vlády, kde ste si ho predali teda sami sebe. Štát firme Igora Kuceja pokladníka SDKÚ-DS.

Ivan MIKLOŠ, podpredseda SDKÚ-DS
--------------------
Pán redaktor ja sa musím  smiať, pretože ak by za klamstvo, ja neviem či Milan Hort klamal, ale pochybujem o tom, pretože ho poznám, ale by za klamstvo mal byť niekto odvolávaný z ústavnej funkcie, tak Robert Fico by nebol predsedom vlády už takmer 4 roky.

Richard DÍRER, moderátor
--------------------
Ale napriek tomu 

Ivan MIKLOŠ, podpredseda SDKÚ-DS
--------------------
Ale k tomu ak dovolíte k tomu pokračovaniu tejto kauzy. Je to presne to isté, presne taká istá škandalizácia ako bolo s privatizáciou SPP, kde vláda predložila do Národnej rady správu, ktorá obsahovala taký sumár klamstiev, nehoráznych klamstiev, ktoré sme vyvrátili.  nech sa páči, záznamy sú z rokovania Národnej rady k dispozícii. Dokonca vláda porušila ústavu v tom dokumente, keď v uznesení konštatovala porušenie zákonov. Ako môže vláda robiť zo seba arbitra, či zákony boli porušené alebo neboli porušené. To predsa 

Richard DÍRER, moderátor
--------------------
Pretože ide naozaj o prepojenie SDKÚ na "ovšorové" firmy.

Ivan MIKLOŠ, podpredseda SDKÚ-DS
--------------------
Ale ešte raz , čo sa týka prania špinavých peňazí, a brania nejakých provízií z privatizácie, to je absolútny nezmysel, ktorý Robert Fico nepodložil ničím. Čo sa týka 

Richard DÍRER, moderátor
--------------------
/nezrozumiteľné/ môže urobiť.

Ivan MIKLOŠ, podpredseda SDKÚ-DS
--------------------
Nech sa páči, ale mal na to dostatok času a okrem toho tieto veci by mali robiť tie inštitúcie,ktoré sú na to zo zákona oprávnené, teda mali by to robiť policajti, vyšetrovatelia, prokuratúra. 

Richard DÍRER, moderátor
--------------------
To povedala, prokuratúra, že si bude preverovať tieto informácie.

Ivan MIKLOŠ, podpredseda SDKÚ-DS
--------------------
Práve sme sa bavili o tom, že minimálne pol roka tvrdí, že tieto informácie má, neoznámil to a nepodal trestné oznámenie. Aby tieto inštitúcie mohli konať. 

Richard DÍRER, moderátor
--------------------
A to ste povedali, že vy budete konať. Ja sa chcem ešte spýtať, zjavne ešte niekoľko dní alebo týždňov budete vysvetľovať  vaše financovanie aj podľa toho možno ako bude predseda vlády prichádzať s novými informáciami. Faktom je, že máme 4,5 mesiaca do volieb, zjavne budete mať problém s vaším imidžom, ako to chcete vysvetliť voličom?

Ivan MIKLOŠ, podpredseda SDKÚ-DS
--------------------
My chceme predovšetkým, po prvé to, aký sme, aký máme program, čo robíme, čo presadzujeme o tom svedčia najmä fakty, skutky. Skutky sú tu, čo sa týka korupcie na Slovensku, v týchto grafoch je to premietnuté.

Richard DÍRER, moderátor
--------------------
Áno ja to nepopieram, korupcia a nezamestnanosť to sú dve vaše témy, ale problém financovanie strany.

Ivan MIKLOŠ, podpredseda SDKÚ-DS
--------------------
Čo sa týka financovania strany pán Dírer za vlády, za vlád dvoch vlád Mikuláša Dzurindu sa výrazne sprísnili podmienky a pravidlá financovania politických strán. 

Richard DÍRER, moderátor
--------------------
Pán Mikloš ja tomu rozumiem,ale napriek tomu sa, napriek tomu sa pol hodinu rozprávame o istých prepojeniach firiem na SDKÚ, čiže jedna vec je, že mohli sa sprísniť podmienky, druhá vec je, že máte kauzu financovania SDKÚ, ktorú zatiaľ neviete úplne dostatočne  vysvetľiť.

Ivan MIKLOŠ, podpredseda SDKÚ-DS
--------------------
Ale kauza to je v tom zmysle, a to priznám,  v tom zmysle, že vznikajú isté pochybnosti a na základe ktorých jednoducho, jednoducho nevieme vylúčiť vznik pochybností a špekulácií. Nevieme to urobiť aj preto,že v minulosti sme čo nebolo v rozpore so zákonom, pán Dírer, to by som veľmi rad zdôraznil. Ani v minulosti nič z toho, čo aj ukazujete nebolo v rozpore so zákonom, niektoré veci  už dnes nie sú možné a nerobíme ich aj preto, že sme sprísnili zákony. A aj preto, že v SDKÚ-DS sme dokonca išli nad rámec tých sprísnených zákonov, napríklad  z hľadiska prijímania darov od anonymných darcov. Z hľadiska registrovania povinného, každého darcu z hľadiska jeho identifikácie. 

Richard DÍRER, moderátor
--------------------
Pán Mikloľ zjavne sa nevyhnete tomu, že budete ďalej vysvetľovať možno aj v tejto relácii, možno aj na mimoriadnej schôdzi Národnej rady. Ďakujem vám veľmi pekne za návštevu v štúdiu, dovidenia.

Ivan MIKLOŠ, podpredseda SDKÚ-DS
--------------------
Ďakujem. 

Richard DÍRER, moderátor
--------------------
No a ja vám ďakujem za pozornosť, prežite ešte pekný večer V politike to bude opäť o týždeň s kolegyňou  Ĺubou Oravovou, dovidenia.

14.3.2010
TA3
Vlastenecký zákon
14.3.2010    TA3    str. 02   19:55 V politike
            
Richard DÍRER, moderátor
--------------------
A našim dnešným hosťom bude predseda strany Smer-Sociálna demokracia predseda vlády Robert Fico, dobrý večer. 

Robert FICO, predseda vlády SR /Smer-SD/
--------------------
Dobrý večer. 

Richard DÍRER, moderátor
--------------------
Pán premiér, do stredy má prezident Ivan Gašparovič rozhodnúť o tom, či podpíše vlastenecký zákon alebo nie. Ak by ho nepodpísal, išiel by automaticky späť do parlamentu. Ako by hlasovali poslanci strany Smer? Zahlasovali by zaň rovnako, ako to bolo pri tom prvom pokuse o jeho schválenie? 

Robert FICO, predseda vlády SR /Smer-SD/
--------------------
Môžem takou úsmevnou príhodou začať dnešnú reláciu? 

Richard DÍRER, moderátor
--------------------
Týka sa vlasteneckého zákona? 

Robert FICO, predseda vlády SR /Smer-SD/
--------------------
Týka sa tém, ktoré ste nastolili, pretože hovoríme dnes, alebo budeme hovoriť o peniazoch a o iných a ja to považujem za dôležité povedať slovenskej verejnosti. Volali mi susedia, ktorý majú chatu vedľa mojej chaty v Malých Levároch. A videli tam novinárov ako tam lozia po mojej streche a merajú mi komín. 

Richard DÍRER, moderátor
--------------------
Teraz myslíte tú chatu, o ktorej sa písalo, že ste si ju nadstavili a nesedí, nesedí tá veľkosť s parcelou?...

Robert FICO, predseda vlády SR /Smer-SD/
--------------------
Nie, nie, nie, nie, nie. To je úplne v poriadku všetko. V Malých Levároch mám chatu už 10 rokov, kúpil som si staršiu chatu, som ju zrekonštruoval, o to nejde. Bolo to pred 10 rokmi, bol som poslancom opozície, myslím si, že tu nie je žiadny problém. Problém je v tom, že nemajú novinári problém, zobrať si rebrík, prísť k chate predsedu vlády Slovenskej republiky a to je jedno, či je to Robert Fico, alebo to je niekto iný. Vylezú hore na strechu, merajú metrom komín, neviem prečo komín, ja neviem, že či mi na komín je nejaká technická norma asi, asi sa im zdá, že je príliš vysoký alebo príliš nízky a okrem toho, pásmom chodili okolo môjho tejto nehnuteľnosti a merali základy, merali hrúbku stien a všetko. Pre mňa je to úsmevné a veľmi dôležité preto, lebo keď po 4 rokoch môjho predsedovania vo vláde Slovenskej republiky má byť toto najväčší problém slovenských médií vo vzťahu k predsedovi vlády, som veľmi hrdý na seba. Pretože, ak výška komínu, šírka stien, prípadne nejaký obvod mojej chaty je to najpodstatnejšie, čo má byť záujmom slovenských médií, tak si poviem, že Robert Fico dobre si to robil, pretože ak toto má byť nejaká najväčšia kauza, ktorá má hýbať predvolebnou kampaňou, alebo niečím iným, tak si môžem povedať, že som dopadol veľmi dobre. Má to aj druhú stránku a to je stránka zasahovanie do súkromia, ktorá už presahuje akýkoľvek rozmer, ale dobre. Ja im to odpustím. 

Richard DÍRER, moderátor
--------------------
Ale mohli ste podať na nich trestné oznámenie, respektíve, že vnikli na váš pozemok bez vášho povolenia...

Robert FICO, predseda vlády SR /Smer-SD/
--------------------
Neviem si celkom predstaviť, čo by sa stalo, neviem, čo by sa stalo novinárom v nejakých iných krajinách, keby lozili po nehnuteľnosti predsedu vlády. Ale dobre, ja to rešpektujem, nech pracujú na tom, ale považoval som za dôležité to povedať, pretože dobre som sa na tom zabavil, to je jedna vec a druhá vec je, že pre mňa je to veľké vyznamenanie, ak toto má byť kauza, ktorá má byť dôležitá pre slovenskú verejnosť. 

Richard DÍRER, moderátor
--------------------
To ste sa pochválili vy a dohodnime sa teda, že sa nebude rozprávať o vašej chate...

Robert FICO, predseda vlády SR /Smer-SD/
--------------------
Dobre, ideme k vlastenectvu...

Richard DÍRER, moderátor
--------------------
Ale môžme sa rozprávať o dôležitejších témach, ktoré...

Robert FICO, predseda vlády SR /Smer-SD/
--------------------
Poďme k tomu vlastenectvu...

Richard DÍRER, moderátor
--------------------
Hýbali našou krajinou. Ak prezident vráti vlastenecký zákon, ako zahlasuje Smer?

Robert FICO, predseda vlády SR /Smer-SD/
--------------------
Vlastenecký zákon bol okamžite atakovaný médiami a bol okamžite atakovaný aj opozíciou, ale je to návrh, ktorý predložili poslanci v národnej rade. Ja sa nechcem z toho v žiadnom prípade vyvyňovať, pretože poslanecký klub Smeru za to zahlasoval, nie na 100 %, ale povedzme na 95 % poslanci národnej rady tento návrh zákona v parlamente podporili. Neviem, či by sme si mali robiť až takúto zábavu z vecí ktoré sú v podstate vážnejšie. Fakt je ten, že vzťah verejnosti k štátu od vzniku Slovenskej republiky, od 1. januára 1993 je taký, aký je a my sa často stretávame aj s prejavmi politikov voči štátu, ktoré nezodpovedajú tomu, čomu by naozaj zodpovedať mali. 

Richard DÍRER, moderátor
--------------------
Teraz myslíte na svojich koaličných partnerov?...

Robert FICO, predseda vlády SR /Smer-SD/
--------------------
Nie, myslím aj iných. Často sú situácie, kedy vidím, že sa nerešpektujú významné udalosti a nechodia opoziční politici na významné udalosti, ktoré sa týkajú Slovenského národného povstania a podobne. Jediné, čo mi na tomto zákone vadí, je dátum účinnosti. Myslím, že dátum účinnosti je nastavený na 1. apríl...

Richard DÍRER, moderátor
--------------------
1. apríl...

Robert FICO, predseda vlády SR /Smer-SD/
--------------------
A bolo možno treba uvažovať o termíne účinnosti od 1. septembra, kedy začína školský rok, aby sa pripravilo aj financovanie, pripravili sa všetky veci na základné úlohy, ktoré so zákonom súvisia, preto ja teraz nechcem nič hovoriť dopredu, ja som tiež pána prezidenta požiadal, že či by nezvážil vrátiť zákon práve z toho dôvodu, aby sa presunul termín účinnosti od 1. septembra 2010. Pokiaľ ide o samotný obsah, ja s obsahom by som teraz nepolemizoval, je to obsah, ktorý schválili poslanci národnej rady, je to návrh, ktorý vznikol v národnej rade, nie je návrh, ktorý by došiel z vlády, preto ak by prezident vrátil zákon, a povedzme posunul by túto účinnosť, určite by to mnohí privítali a verím, že by tento zákon opätovne získal podporu v národnej rade. 

Richard DÍRER, moderátor
--------------------
To sa chcem práve spýtať, že aké budú, aká bude teraz, aká bude teraz postupnosť. Vy hovoríte, že ste požiadali pána prezidenta, aby zákon vrátil...

Robert FICO, predseda vlády SR /Smer-SD/
--------------------
Neformálne, neformálne zase, aby to nebolo tak, ja nemám právo prezidentovi nič podávať, žiadne žiadosti. My sme spolu o tomto zákone samozrejme hovorili a ja som mu iba naznačil, že pokiaľ ide o implementáciu zákona, zákon niekedy potrebuje určitý čas na prípravu. Pozrite sa. My sme schválili nedávno zákon o preukazovaní pôvodu majetku. A tiež sme mohli byť netrpezliví, že rýchlo, rýchlo, rýchlo, nech to platí od zajtra. Ale povedali sme od 1. januára 2011 kvôli tomu, aby Generálna prokuratúra, Finančná polícia mali dostatok času na prípravu. Preto aj v tomto prípade ak pán prezident sa stotožňuje s obsahom, ja neviem jeho názor, nepoznám jeho názor, ale ak si zoberiem, že aj svoje posolstvá v predvolebnej kampani staval na národnom rozmere a sociálnom rozmere, tak asi mu tieto myšlienky nie sú úplne vzdialené. Preto, preto by som očakával, že iba možno z takéhoto formálneho procedurálneho dôvodu by mohol zákon vrátiť. Ja neočakávam, že by prezident vracal zákon z obsahového dôvodu. 

Richard DÍRER, moderátor
--------------------
Ale ani pre vás sa okrem dátumu účinnosti nič na tom zákone zmeniť nemalo. Ako tá hlavná myšlienka by mala zostať zachovaná napriek tomu, že spôsobila pomerne veľké problémy pre školy, ktoré nemajú na to financie vyčlenené v tomto rozpočte...

Robert FICO, predseda vlády SR /Smer-SD/
--------------------
Práve preto by som uvažoval o 1. septembri 2010, aby aj autori zákona, teda tí, ktorí s týmto zákonom prišli do národnej rady a ponúkli určité riešenia z hľadiska financovania, jeho napĺňania. Áno, je pravda, že tam vzniknú určité náklady pre školy. Tie náklady zase nie sú nejaké obrovské a buďme trošku aj...

Richard DÍRER, moderátor
--------------------
Tak ale pre mnohé školy môžu znamenať veľký zásah do rozpočtu. Nákup vlajok, oprava školských rozhlasov, atď., atď....

Robert FICO, predseda vlády SR /Smer-SD/
--------------------
Ale to sa dá, dá sa to, dá sa to riešiť, dá sa to riešiť, dá sa to a ja predpokladám, že keby pán prezident odložil účinnosť od 1. septembra, tak by aj vláda mohla byť súčinnejšia, pokiaľ ide o získavanie finančných prostriedkov. Je diskutabilná, k tomu sa už nechcem vracať, že či takéto veci sa majú upravovať zákonom, alebo či sa majú upravovať nejakými...

Richard DÍRER, moderátor
--------------------
Tam by som sa chcel dosať...

Robert FICO, predseda vlády SR /Smer-SD/
--------------------
Povedzme bežnými pravidlami, ale pán redaktor, ja chodím často na futbal, alebo chodím na hokej a aj keď hráva reprezentácia, tak ja vidím pre mňa veci, ktorým nerozumiem. Hrá hymna a niektorí ľudia sedia. Hrá hymna a niektorí ľudia si nedajú dole z hlavy čapicu, alebo nejakú šiltovku, ktorú majú na hlave, teraz hovoríme o mužoch. Domnievam sa, že aj práca so štátnymi symbolmi by mala byť podstatne aktívnejšia. Môže byť naozaj na diskusiu, či to má ísť cez zákon, alebo to má ísť len cez nejakú verejnú diskusiu. My napríklad robíme aktivity, ktoré nerobíme cez zákon. Povedzme teraz chceme sa vrátiť k Cyrilovi a Metodovi, to je tá známa aktivita v Komárne, na to ale nepotrebujeme meniť zákony. 

Richard DÍRER, moderátor
--------------------
Len, len tam sa chcem zastaviť, že...

Robert FICO, predseda vlády SR /Smer-SD/
--------------------
Ale rešpektujeme...

Richard DÍRER, moderátor
--------------------
Keď nie ste sám o tom presvedčený, že či a naozaj dá vlastenectvo vo veľkých úvodzovkách nanútiť, alebo, alebo vysvetliť...

Robert FICO, predseda vlády SR /Smer-SD/
--------------------
Netreba, netreba nič...

Richard DÍRER, moderátor
--------------------
Vysvetliť ľuďom, že prečo ste potom tento zákon podporili, keď nie ste sám o tom presvedčený?...

Robert FICO, predseda vlády SR /Smer-SD/
--------------------
Netreba, opakujem. Zákon nebol vládny návrh zákona. Bol to zákon, ktorý vznikol na pôde národnej rady a nerozdeľujme národnú radu, že tu je nejaká väčšina, tu je nejaká menšina. Akonáhle schváli národná rada v súlade so zákonom nejaký zákon, pretože zákon rokovací poriadok národnej rady a ďalšie právne predpisy. Tak tento zákon sa stáva všeobecne záväzný pre celú republiku. A to je jedno, či zákon prejde 76 alebo 115 hlasmi. Je to zákon, ktorý prijal najvyšší zákonodarný orgán tohto štátu. Môže... 

Richard DÍRER, moderátor
--------------------
Ale môžme hovoriť o väčšej legitimite, ak zahlasuje aj strany z opačného politického spektra...

Robert FICO, predseda vlády SR /Smer-SD/
--------------------
Môže, môže niekto, môže niekto, môže niekto namietať samozrejme takýto zákon, ale na druhej strane ten zákon je, je platný. To by som aj ja mohol teraz povedať, že keď sme napríklad schvaľovali ratifikáciu Lisabonskej zmluvy, tak vtedy opozícia za Lisabonskú zmluvu nezahlasovala. Pamätáme si na to, ako nás vydierala opozícia, najmä SDKÚ cez tlačový zákon. A v samotnom hlasovaní ani podstatná časť opozície túto ratifikáciu nepodporila a bola to významná vec, ktorá sa týka aj Slovenskej republiky aj fungovania Európskej únie. A my z toho teraz nerobíme nejakú veľkú kauzu, nekričíme, nerobíme demonštrácie a nehovoríme, že SDKÚ povedzme ratifikáciu Lisabonskej zmluvy...

Richard DÍRER, moderátor
--------------------
Ale ani opozícia, ja som nezaregistroval, že by opozícia organizovala nejaké demonštrácie, proti vlasteneckému zákonu...

Robert FICO, predseda vlády SR /Smer-SD/
--------------------
Majú, majú vyjadrenia pomerne tvrdé v médiách a tak. Je to zákon, ktorý môže vyvolať diskusiu, nechajme zákon nech platí, uvidíme, ako sa bude v praxi aplikovať. Ja by som privítal. Je to na pánovi prezidentovi, či to urobí, alebo neurobí, keby účinnosť bola od 1. septembra, kvôli príprave škôl na tento zákon. 

Richard DÍRER, moderátor
--------------------
Ak sa zákon vráti do parlamentu, stihne sa schváliť ešte v tomto volebnom období? Lebo tam hrozí to, že ak by išiel v novom, tak by musel prejsť celý nový legislatívny proces...

Robert FICO, predseda vlády SR /Smer-SD/
--------------------
Áno, áno. To už je skôr otázka na pána predsedu národnej rady, neviem, ako má naplánované ďalšie schôdze národnej rady, ale myslím si, že ak sú niektoré zákony, ktoré vyžadujú buď schválení v druhom alebo v treťom čítaní, alebo zákony, ktoré by vrátil pán prezident, tak by asi našiel pán predseda národnej rady mechanizmus, ako tieto zákony opäť prerokovať a prijať k nim aj relevantné rozhodnutia. 

Richard DÍRER, moderátor
--------------------
Inak sa spýtam. Vy by ste boli za to, aby sa schválil ešte v tomto volebnom období? 

Robert FICO, predseda vlády SR /Smer-SD/
--------------------
Nerád vy som odovzdával ďalšej vláde, ktorá príde po júnových voľbách nejaké danejské dary. My sme ich dostali veľmi veľa v roku 2006. Spomeňme si na invalidov, spomeňme si na úrazovú rentu, kde predchádzajúca vláda zobrala 38 tisíc invalidom invalidné dôchodky...

Richard DÍRER, moderátor
--------------------
Ktorú oľutovala a ospravedlnila sa verejne za to...

Robert FICO, predseda vlády SR /Smer-SD/
--------------------
No tak viete, keď už bolo zle, tak sa ospravedlnili, ale mali vtedy uvažovať, keď to robili. Preto ja by som bol rád, aby vláda a najmä teda vládna koalícia, lebo ide o zákon, ktorý schválila vládna koalícia nie vláda, aby zobrala na seba zodpovednosť a pokiaľ je tu takáto alternatíva a prezident by to vrátil, aby to vyriešili do konca tohto volebného obdobia.

Kauza na ministerstve životného prostredia, kandidátka
14.3.2010    TA3    str. 04   19:55 V politike
            
Richard DÍRER, moderátor
--------------------
Už niekoľko. Dobre. Dovoľte mi jednou otázku predsa len na najnovšiu kauzu, ktorá je na ministerstve životného prostredia. Má tam ísť opäť o údajne predraženie služby za 11 miliónov eur. Zaujímalo by ma, že akú zodpovednosť vyvodíte v tomto prípade, pretože sa vyplácali peniaze za tieto služby už aj počas ministrovania ministra Medveďa? 

Robert FICO, predseda vlády SR /Smer-SD/
--------------------
Ak mám správne informácie, tak tam išlo objem asi 11 miliónov eur, ako vy hovoríte...

Richard DÍRER, moderátor
--------------------
Áno... 

Robert FICO, predseda vlády SR /Smer-SD/
--------------------
A asi 10 miliónov eur bolo vyplatených za predchádzajúcich ministrov za Slovenskú národnú stranu. Minister Medveď...

Richard DÍRER, moderátor
--------------------
9,5 a 1,2 za ministra Medveďa ak sa nemýlim...

Robert FICO, predseda vlády SR /Smer-SD/
--------------------
Dobre. 9,5 milióna z 11-ich sa vyplácali za ministra, ktorý tam bol za Slovenskú národnú stranu. Ministerstvo financií pokračuje v kontrole, musí to ísť na Úrad pre verejné obstarávanie, musí to ísť na Generálnu prokuratúru. Ak tam bolo zlyhanie, tak je nemám žiadny problém s tým, aby bola nielen politická zodpovednosť, ktorá už bola vyvodená na ministerstve životného prostredia, ak to dobre rátam, na ministerstve životného prostredia som Slovenskej národnej strane odvolal 3 ministrov, nakoniec som im celé ministerstvo zobral, v príkrom rozpore s koaličnou zmluvou a dal som ministerstvo pod kontrolu nezávislého ministra pána Medveďa, ktorý nikdy so stranou Smer-Sociálna demokracia nemal spoločné. Čiže preveruje sa, kontroluje sa, počkajme si na závery. Ak bude treba, ja som aj za to, aby sa stíhali ľudia trestnoprávne. Nemám s tým žiadny problém. 

Richard DÍRER, moderátor
--------------------
Na margo toho, čo ste práve povedali, stále ste presvedčený o tom, že Slovenská národná strana je spoľahlivým koaličným partnerom? 

Robert FICO, predseda vlády SR /Smer-SD/
--------------------
Slovenská národná strana je strana, ktorá v roku 2006 vstúpila do vládnej koalície a podobne ako Ľudová strana-HZDS aj Slovenská národná strana významným podielom pomohla pri napĺňaní programového vyhlásenia vlády. Slovensko ide do ďalšieho volebného obdobia podľa môjho názoru, nie v zlej kondícii. Tie čísla hovoria za všetko, budeme mať hospodársky rast. Pre mňa je veľmi prekvapujúce, mali sme stretnutie pán redaktor so Slovenskou obchodnou a priemyselnou komorou pred 2 dňami alebo pred 3 dňami, myslím, že to bolo vo štvrtok. A Slovenská obchodná a priemyselná komora konštatovala, že je dobre, že Slovensko sa nezadlžovalo tak, ako sa zadlžovali ostatné krajiny v rámci Európskej únie. Pretože to zadĺženie je naozaj veľmi, veľmi nízke. Čiže tieto strany významným spôsobom prispeli k tomu, že krajina v roku 2010 v čase svetovej hospodárskej krízy, ide celkom dobre. Ja netvrdím, že ide vynikajúco, pretože bojovať proti svetovej hospodárskej kríze taká malá krajina ako je Slovensko, nemôže. Popri tom každá politická strana, či už je vo vláde, alebo v opozícii môže mať so sebou spojené nejaké problémy. Slovenská národná strana mala nejaké problémy, my sme ich riešili veľmi razantne. Rátajte so mnou. Myslím, že som im odvolal 5 ministrov. 3 ministerstve životného prostredia a 2 na ministerstve výstavby...

Richard DÍRER, moderátor
--------------------
A 2 na ministerstve výstavby... 

Robert FICO, predseda vlády SR /Smer-SD/
--------------------
Zobral som komplet celé ministerstvo životného prostredia Slovenskej národnej strane. Ale... 

Richard DÍRER, moderátor
--------------------
A vás neprekvapuje, že po tomto všetkom stále SNS chce zostať vo vláde? 

Robert FICO, predseda vlády SR /Smer-SD/
--------------------
To je už vnútorné rozhodnutie Slovenskej národnej strany, ale v roku 2010 vo voľbách ja predpokladám, že každá jedna politická strana, ktorá získa 5 %, bude mať právo zúčastňovať sa rokovaní a zostavení novej vlády...

Richard DÍRER, moderátor
--------------------
Nie. Myslím zostať v súčasnej vašej vláde. Že potom, čo ste im odvolali 5 ministrov, zobrali im jedno ministerstvo, ja si to môžem dovoliť tak povedať...

Robert FICO, predseda vlády SR /Smer-SD/
--------------------
To je vec... Nech sa páči...

Richard DÍRER, moderátor
--------------------
Ponížili ste ich, alebo vy ste to nazvali, že SNS dostala úder, že stále zostávajú vo vašej vláde? 

Robert FICO, predseda vlády SR /Smer-SD/
--------------------
Slovenská národná strana si prijíma svoje suverénne rozhodnutia dovnútra a myslím si, že rozhodnutie zostať vo vláde je zodpovedné rozhodnutie, pretože chcú, aby vládna koalícia dokončila tento mandát tak, ako si nastolila v roku 2006. Ale nevidím do hláv. Je to ich rozhodnutie, je samostatná politická strana, je to určite strana, ktorá s ľavicou nemá nič spoločné, pretože Slovenská národná strana je konzervatívna strana silne národne orientovaná na témy, ktoré sa týkajú Slovenskej republiky...

Richard DÍRER, moderátor
--------------------
Napriek tomu teda hovorí po tomto najnovšom vašom kroku, kedy ste odvolali ministra Štefanova, že budeme kritizovať Smer a jeho kauzy a nerovnaký váš prístup k členom vlády. Ako chcete ešte tie 3 mesiace vydržať spolu? Alebo si myslíte, že žiadna kritika nepríde a je to len také predvolebné mútenie vody? 

Robert FICO, predseda vlády SR /Smer-SD/
--------------------
To si, to si nemyslím, my sme predsa museli s tým rátať a takto to vždy je na konci volebného obdobia, že keď sa už blíži dátum, ten deň D, voľby, v danom prípade je to 12. júna. Každá strana, bez ohľadu na to, či bola vo vnútri koalície, alebo mimo koalície, sa snaží už sem ten svoj vlastný program presadzovať a prezentovať. Ja to nevylučujem, že takéto niečo bude, ale nemyslím si, že by sme sa dostali do stavu, kedy by bolo treba nejako razantne riešiť vnútrokoaličné vzťahy, o tom som presvedčený. 

Richard DÍRER, moderátor
--------------------
Spýtam sa inak. Išli by ste ešte raz do vlády so Slovenskou národnou stranou?

Robert FICO, predseda vlády SR /Smer-SD/
--------------------
Pri výbere kandidátov, alebo pri výbere strán, ktoré sú vo vláde sa nepozerá len na charakter strany, mám teraz na mysli jej program, nepozerá sa len na personálne zloženie, ale najmä najsilnejšia strana vždy uvažuje tak, že či je to strana partner, ktorý má kapacitu na to, aby napĺňal programové vyhlásenie vlády. Postavím otázku inak. My sme chceli zastaviť privatizáciu strategických majetkov, zastavili sme ju. Súhlasíte s tým. 

Richard DÍRER, moderátor
--------------------
Neprivatizovali ste strategické podniky. 

Robert FICO, predseda vlády SR /Smer-SD/
--------------------
Áno, áno. Ďalej. Chceli sme zastaviť privatizáciu bratislavského letiska, ktorá už bola pred padnutím, zastavili sme. Chceli sme vrátiť vojakov z Iraku, vrátili sme. Chceli sme zmeniť zákonník práce, zmenili sme zákonník práce...

Richard DÍRER, moderátor
--------------------
Je tam ale, musíte uznať, že je na filozofickú debatu o tom, že či to boli správne rozhodnutia, alebo nie. Pokračovať, alebo nepokračovať v privatizácii, napríklad letiska...

Robert FICO, predseda vlády SR /Smer-SD/
--------------------
Dobre, ale ja hovorím teraz, ale ja teraz hovorím, ale ja teraz hovorím, ale ja teraz hovorím o našom pohľade zo strany Smer-Sociálna demokracia...

Richard DÍRER, moderátor
--------------------
Áno... 

Robert FICO, predseda vlády SR /Smer-SD/
--------------------
Boli tam rozhodnutia, pokiaľ ide o zdravotné poisťovne, zobrať súkromným zdravotným poisťovniam zisk a vrátiť ho naspäť do zdravotníctva. Zrušiť zdravotnícke poplatky. To bolo vážne rozhodnutie. My sme išli na rokovanie o zostavení vlády a už teraz nastavujem nejaký model aj na rok 2010 tak, že sme uvažovali, kto je pripravený s nami plniť tento program? Išlo by SDKÚ alebo KDH alebo SMK, lebo iné strany vtedy neboli v parlamente v roku 2006 do zastavenia privatizácie? Do zrušenia zdravotníckych poplatkov? No tak snáď nám nechce niekto povedať, že strany, ktoré zaviedli zdravotnícke poplatky, alebo poplatky za zdravotnícku starostlivosť, to znamená KDH, SMK a SDKÚ...

Richard DÍRER, moderátor
--------------------
Ale KDH vtedy ja si spomínam na tie predvolebné rokovania, KDH veľmi lavírovalo a čakalo len na rozhodnutie predsedníctva... 

Robert FICO, predseda vlády SR /Smer-SD/
--------------------
By súhlasili, by súhlasili, počkajte. Však lavírovali všetci. Ja by som veľmi rád niekedy zverejnil záznamy z tých rokovaní, by ste boli prekvapený...

Richard DÍRER, moderátor
--------------------
To by ma zaujímalo, ako vyzerali napríklad také rokovania napríklad s SDKÚ-DS? 

Robert FICO, predseda vlády SR /Smer-SD/
--------------------
Ležali pod stolom a prosili, ale ja to teraz nebudem komentovať. Ale chcem pripomenúť, že my sme naozaj hľadali partnerov, ktorí sú alebo boli schopní plniť program, ktorý sme my považovali za dôležitý. A pred touto istou dilemou stojíme aj teraz v roku 2010. Ja nechcem prejudikovať výsledky volieb, lebo neviem ako voľby dopadnú, ja budem vďačný za každý jeden hlas. Budem považovať za obrovský úspech strany ktorú vediem, ak získa čo len o 1 % viac ako v roku 2006. Pretože vtedy sme išli opozície, v čase konjunktúry. Teda v čase hospodárskeho rastu. Teraz ideme po 4 rokoch vládnutia a ideme v čase svetovej hospodárskej krízy. Ak bude mať Smer čo len o 1 % viac ako malo v roku 2006 ako opozičná strana, bude to obrovský úspech tejto strany. Chceme voľby vyhrať, chceme získať mandát od pána prezidenta na zostavenie vlády. A opäť pán redaktor, nebudeme uvažovať tak, že, že ktorá strana, aká strana. Položíme na stôl našu predstavu, ak teda vyhráme voľba a chceme byť najsilnejšou stranou v novej vláde, položíme na stôl naše predstavy o ďalších 4 rokoch fungovania Slovenska a jeho priorít. Určite tam bude sociálny štát, určite tam bude sociálny štát, budú tam veľmi konkrétne veci, napríklad tam bude transformácia vianočného príspevku na 13. dôchodok. Napríklad, ja teraz iba vyberám niektoré momenty...

Richard DÍRER, moderátor
--------------------
Nemusíme, áno...

Robert FICO, predseda vlády SR /Smer-SD/
--------------------
Nemusíme ísť do detailov. Rovnako tam bude ochrana národnoštátnych záujmov Slovenska. A ak získame mandát na zostavenie vlády, tak sa budeme pýtať našich partnerov, ktorí budú mať záujem vstúpiť s nami. Ste pripravení plniť tento program? Takže takto sa zostavuje vláda...

Richard DÍRER, moderátor
--------------------
Inak sa spýtam. Inak sa, rozumiem, napriek tomu sa inak spýtam. Aj keď politici celkovo neradi, neradi komentujú prieskumy verejnej mienky, ale tie prieskumy predsa len niečo naznačujú. A naznačujú to, že zjednodušene povedané, to zatiaľ majú isté 3 strany. Smer, ako najsilnejšia politická strana, SDKÚ a KDH...

Robert FICO, predseda vlády SR /Smer-SD/
--------------------
Súhlasím, súhlasím... 

Richard DÍRER, moderátor
--------------------
Všetky ostatné strany sa pohybujú na hranici zvoliteľnosti...

Robert FICO, predseda vlády SR /Smer-SD/
--------------------
Skrátene povedané. V parlamente môžu byť buď 3 strany, alebo môže tam byť 7 strán. Možno 8 strán tam môže byť...

Richard DÍRER, moderátor
--------------------
Áno, presne tak. A preto musíte od minimálne od novinárov očakávať otázky, že s kým. Pretože máte Smer, SDKÚ a KDH...

Robert FICO, predseda vlády SR /Smer-SD/
--------------------
Áno. Ale nerád by som, nerád by som išiel v tomto okamihu 3 mesiace pred voľbami do nejakých polemík typu, že s týmto nikdy nepôjdem. Nikdy s týmto nepôjdem. No a čo keď a stane to, že bude tam, budú tam 4 politické strany v parlamente a Smer si bude musieť vybrať ak bude chcieť zostaviť vládu, alebo ponúknuť spoluprácu niekomu inému. Ak preto považujem za veľmi nerozvážne, ak dnes niekto rozpráva o tom, že s týmto pôjdem, alebo s týmto nepôjdem, nás tieto vyhlásenia absolútne nezaujímajú. Pretože ja si, ja si...

Richard DÍRER, moderátor
--------------------
Tak ale minimálne KDH vám...

Robert FICO, predseda vlády SR /Smer-SD/
--------------------
Ja si dobre pamätám, ja si dobre pamätám, dobre si pamätám vyhlásenia, ktoré boli v roku 2006. Nikto nechcel ísť s nami, a potom prosili na kolenách, ale dopadlo to tak, ako to dopadlo. 

Richard DÍRER, moderátor
--------------------
A SDKÚ? 

Robert FICO, predseda vlády SR /Smer-SD/
--------------------
Pán redaktor, ja nebudem komentovať, ja nie som typ človeka, ktorý by išiel do vnútorných vecí, musím ale povedať, že páni z opozície, ktorí sú dnes v opozícii, boli pripravení takmer na všetko, pokiaľ išlo o vstup do vlády. My sme sa rozhodli pre partnerov, u ktorých sme vedeli, že z hľadiska plnenia programového vyhlásenia vlády máme stabilitu a istotu. A opätovne to poviem aj teraz. Napriek problémom, ktoré exekutíva prináša, ja to musím zopakovať. Tak mne nezostáva nič iné, len poďakovať HZDS a SNS za príspevok, ktorý urobili na plnenie programového vyhlásenia vlády. Veď to Slovensko nejde v zlom stave do toho roku 2010...

Richard DÍRER, moderátor
--------------------
Ale ja ja rozumiem, že z vášho pohľadu boli, boli, z vášho pohľadu boli veľmi spoľahlivými partnermi...

Robert FICO, predseda vlády SR /Smer-SD/
--------------------
Ako do teraz. Pre mňa je to neuveriteľné, že inštitút, inštitút, inštitút, ktorý, ktorý je absolútne opozičný povie, že vnímanie sociálnej situácie a korupcie bolo kritickejšie v roku 2006. No môj Bože. Veď ak toto povie inštitút, ktorý patrí k opozícii, tak nám dal jednotku aj s hviezdičkou na vysvedčení...

Richard DÍRER, moderátor
--------------------
Tak aspoň vidíte, že ho už nemusíte viac nazývať opozičným, ale že tie názory sú naozaj pluralitné...

Robert FICO, predseda vlády SR /Smer-SD/
--------------------
Obávam sa, že už to nevedeli asi nejako pretočiť, tak to už museli pravdu napísať.

Richard DÍRER, moderátor
--------------------
Dobre. Ja sa vrátim k tým, k tej budúcej spolupráci. Vy ste povedali, že aj po posledných voľbách v roku 2006 opozičné strany alebo súčasné opozičné strany boli vtedy ochotné ísť s vami do vlády. Tá situácia sa opakuje minimálne s kresťanskými demokratmi, ktorí vám v celku slušne nadbiehajú a už teraz si robia takú zadnú únikovú cestu, že v princípe so Smerom nechcú ísť, ale keď to bude nevyhnutné tak s tým Smerom pôjdu. Vy ste, viete si predstaviť, že by ste išli aj s KDH do vlády? 

Robert FICO, predseda vlády SR /Smer-SD/
--------------------
Otočím vašu otázku inak. Dnes počúvame niektoré politické strany, ktoré hovoria, že so Smerom nepôjdu...

Richard DÍRER, moderátor
--------------------
Áno, SDKÚ to hovorí veľmi otvorene a SaS myslím....

Robert FICO, predseda vlády SR /Smer-SD/
--------------------
Dobre. Dobre. Odpovedali na otázku, či pôjdu s SNS alebo s HZDS?

Richard DÍRER, moderátor
--------------------
Myslím si, ak si dobre, ak si dobre vspomínam, myslím si,s že SDKÚ vylúčila SNS ale nechem teraz...

Robert FICO, predseda vlády SR /Smer-SD/
--------------------
Obávam sa, že všetci sa sústreďujú na veľkú kopu. A tá veľká je kopa je dnes predstavovaná Smerom, ej to normálne. Pretože Smer dnes je strana...

Richard DÍRER, moderátor
--------------------
Máte najviac percent...

Robert FICO, predseda vlády SR /Smer-SD/
--------------------
Je strana, ktorá má ambíciu vyhrať voľby a my všetko preto urobíme, aby sme tie voľby vyhrali, ale poctivo statočne, my nepotrebuje falšovať primárky, ako teraz naposledy v SDKÚ. My sme v roku 2006 tie voľby vyhrali spôsobom, ktorý nám nikto nemôže vyčítať. Išli sme ako opozičná politická strana a verím, že ak ich vyhráme v roku 2010, tak to bude takýmto istým spôsobom. Rovnako verím pán redaktor, že v roku 2010 sa bude opakovať situácia z rok 2006, kedy vládu bude zostavovať víťaz volieb. Už musí skončiť obdobie, kedy niekto pokútne, niekto, kto nikdy voľby nevyhral, zostavuje vládu Slovenskej republiky...

Richard DÍRER, moderátor
--------------------
Ale dokázali, ale dokázali, dokázali zostaviť väčšinu. Vládnu väčšinu...

Robert FICO, predseda vlády SR /Smer-SD/
--------------------
Pán redaktor, ale prináša to, ale prináša to neuveriteľnú nestabilitu do politického systému, a potom to dopadne tak pán redaktor, keď hovoríte, že vytvorili vládnu väčšinu, že na konci vládneho obdobia museli kupovať poslancov, dvoch z opozície, aby si udržali moc...

Richard DÍRER, moderátor
--------------------
A nezabúdajme na to, že KDH odišlo z vládnej koalície vtedy...

Robert FICO, predseda vlády SR /Smer-SD/
--------------------
A ja ešte raz zopakujem. Museli kupovať poslancov, aby dokázali, dokázali prežiť. Smer a toto je naša veľká výhoda a už sme to zdôrazňovali aj pri zostavovaní kandidátky, je strana, ktorej ani v opozícii v rokoch 2002 až 2006, ani vo vláde v rokoch 2006 až 2010 neodišiel ani jeden jediný poslanec. Ukážte mi takú stranu, ktorá zabezpečila takúto stabilitu. Čiže Smer do budúcnosti...

Richard DÍRER, moderátor
--------------------
Väčšinou sa to ale dialo v druhom volebnom období, kedy, kedy malo problémy aj SDKÚ aj HZDS...

Robert FICO, predseda vlády SR /Smer-SD/
--------------------
Počkajte, my sme strana, ktorá tu pôsobí od, my sme predsa, my sme predsa vstúpili do vlády, my nie sme v opozícii. Udržať klub pohromade v opozícii nie je taký problém. Vo vláde sme udržali 50 poslancov a za to im musím naozaj poďakovať...

Richard DÍRER, moderátor
--------------------
Preto hovorím, že v druhom volebnom období...

Robert FICO, predseda vlády SR /Smer-SD/
--------------------
Čiže ja len chcem naznačiť, že ak dnes niekto hovorí o zostavovaní vlády, musí mať na mysli najmä potrebu stability. My ponúkame za Smer-Sociálnu demokraciu jasné pohľada, každý vie kto sme a čo chceme. Hovoríme jasne o sociálnom štáte, sociálnom štandarde, a že ľudia nebudú platiť za svetovú hospodársku krízu, ktorú spôsobil niekto iný. Ponúkame vnútornú stabilitu, ponúkame líderstvo v Smere, ktoré je absolútne stabilné a môžem hovoriť o vzťahoch s podpredsedami len v tom najlepšom. A každá politická strana, ktorá bude uvažovať do budúcnosti o vstupe do vlády, si musí položiť otázku. Pôjdem so stabilnou stranou, alebo pôjdem s niekym, kto sa neustále rozpadáva, alebo pôjdem s niekym, čo je nepopísaný papier. Nevieme, kto tam je, alebo čo tam je, ako sa bude správať v prípade parlamentných volieb...

Richard DÍRER, moderátor
--------------------
Aj vzhľadom na to, že nevieme, ako tie voľby dopadnú a naozaj tie prieskumy ukazujú...

Robert FICO, predseda vlády SR /Smer-SD/
--------------------
Áno, presne tak. Preto nikoho nepovažujem za správne, aby dnes niekto kohokoľvek alebo čokoľvek vylučoval. Ak niekto má jasné výhrady voči niektorej politickej strane a myslí si, že táto strana porušuje demokratické princípy, alebo niečo podobné, sú tu právne mechanizmy, ako tú stranu môže atakovať, tá strana môže byť vylúčená, ale pokiaľ pôjdu strany do volieb, získajú viac ako 5 % majú právo sa zúčastniť diskusií. A ja som povedal už aj mechanizmus, ako v prípade, ak sa nám podarí tie voľby vyhrať a ja dúfam, že sa nám to podarí, ako vláda bude zostavovaná. 

Richard DÍRER, moderátor
--------------------
Posledné 2 otázky. Povedali ste, že nechcete nikoho vylučovať. Napriek tomu tie ataky voči najväčšiemu politickému rivalovi SDKÚ-DS boli enormné za posledné týždne aj vďaka tým kauzám, ktorými SDKÚ-DS prechádzala, alebo prechádza...

Robert FICO, predseda vlády SR /Smer-SD/
--------------------
Ale to neboli ataky, to bola pravda.

Richard DÍRER, moderátor
--------------------
Môžme sa teraz dohadovať, že...

Robert FICO, predseda vlády SR /Smer-SD/
--------------------
Je rozdiel atak, je rozdiel, keď vám merajú komín na chate a rozdiel, keď prinesiete na stôl jasne preukázateľné dôkazy o existencii firiem, no...

Richard DÍRER, moderátor
--------------------
Dohodnime sa na tom, že ten politický postup voči SDKÚ-DS zo strany Smer bol enormný v ostatných týždňov. Napriek tomu hovoríte, že nechcete nikoho vylučovať. Platí ta aj pre SDKÚ-DS?

Robert FICO, predseda vlády SR /Smer-SD/
--------------------
Považoval by som za veľkú chybu, aby taká konsolidovaná strana, taká stabilná strana, ako je Smer-Sociálna demokracia robil takéto smiešne vyhlásenia. To sú vyhlásenia, ktoré patria do úst strán, ktoré sú mi smiešne, pretože nikto z nich nemôže vedieť, ako to dopadne. A načo to robia. Domnievam sa, že podstatný je obsah vládnutia v ďalších 4 rokoch. My ten obsah presne formulujeme, sme veľmi čitateľný. V roku 2006 a to je možno ten rozdiel oproti roku 2010. My sme v roku 2006 voľby vyhrali pán redaktor preto, lebo sme postavili jasnú alternatívu pravicovému vládnutiu. Ľudia vedeli, čo to je pravicové vládnutie. A tuná to máte v tom prieskume. Sociálna situácia bola vnímaná kritickejšie. Postavili sme alternatívu sociálneho štátu, s touto prepracovanou alternatívou po 4 rokoch vládnutia s mnohými skúsenosťami a informáciami ideme aj ďalej. Mňa zaujíma ako bude vyzerať vláda hľadiska obsahu a nie či tam bude sedieť Jozef, Maroš, Peter alebo Milan. Je mi to úplne jedno...

Richard DÍRER, moderátor
--------------------
Alebo Mikuláš alebo Ivan...

Robert FICO, predseda vlády SR /Smer-SD/
--------------------
To je jedno, aké mená teraz použijeme. 

Richard DÍRER, moderátor
--------------------
Dobre. A posledná otázka. Vy ste spomenuli, že vy položíte na stôl váš program a tie body, ktoré považujete za nevyhnutné, aby boli dodržané a to je sociálny štát a jedným z nich bola ochrana národnoštátnych záujmov Slovenska. Viete si predstaviť, že by súčasťou vašej vládnej budúcej koalície bola aj maďarská strana? Myslím strana SMK alebo, alebo Most-Híd?...

Robert FICO, predseda vlády SR /Smer-SD/
--------------------
Pod ochranou národnoštátnych, pod ochranou národnoštátnych záujmov Slovenska rozumiem napríklad to, že musíme veľmi tvrdo odmietnuť vyjadrenia, ktoré napríklad urobil, teraz čerpám len z toho, čo mi dali na tlačovom odbore, ja som to na vlastné uši nepočul. Ale vraj prezident Maďarskej republiky pán Sólyom povedal, že na Slovensku by sa mal slovenský jazyk učiť ako cudzí jazyk. Pokiaľ ide o príslušníkov maďarskej národnostnej menšiny. Zachytil som to niekde...

Richard DÍRER, moderátor
--------------------
Slovenská národná strana dnes povedala, že by ste mali lobovať v Bruseli za to, aby Maďarsko stratilo predsedníctvo Európskej únie...

Robert FICO, predseda vlády SR /Smer-SD/
--------------------
Pán redaktor, dobre. Sú, idú voľby, ja nebudem komentovať, boli aj iné vyhlásenia...

Richard DÍRER, moderátor
--------------------
Aj v Maďarsku /nezrozumiteľné/ dokonca skôr ako na Slovensku...

Robert FICO, predseda vlády SR /Smer-SD/
--------------------
Čiže chcem pripomenúť, že sú veci, o ktorých sa nemienime baviť. No ak si niekto myslí, že príde do vlády, a bude nás presviedčať o tom, že slovenský jazyk sa má na Slovensku učiť ako cudzí jazyk pre príslušníkov národnostnej menšiny, no tak to im podám ruku a poviem, pán ďakujem pekne a choďte si sadnúť do opozície. Ja teraz len chcem pripomenúť, že národnoštátne záujmy neznamená ísť proti príslušníkom národnostných menšín. My chceme jasnú rovnováhu. Chceme, aby status quo z hľadiska ľudských práv bol zachovaný. O tomto hovorím, ale nemôže niekto prísť a povedať, že ako povedal pán Orbán, že treba stiahnuť podnikateľov maďarských zo Slovenska a úplne, že Maďarsko susedí samo so sebou...

Richard DÍRER, moderátor
--------------------
Treba naozaj myslieť aj na to, že 11. apríla je v Maďarsku 1. kolo volieb a tie nálady, tie nálady...

Robert FICO, predseda vlády SR /Smer-SD/
--------------------
Veľmi, a veľmi. Áno. Čakáme, že či...

Richard DÍRER, moderátor
--------------------
Sú vyhrotené aj tam...

Robert FICO, predseda vlády SR /Smer-SD/
--------------------
Pán Orbán vo svojej praktickej politike, ak teda bude zostavovať vládu bude napĺňať to, čo dnes hovorí ako predvolebnú rétoriku, alebo to bude niečo úplne iné. A podľa toho sa bude aj náš vzťah k stranám, ktoré na Slovensku reprezentujú Budapešť,no tak snáď...

Richard DÍRER, moderátor
--------------------
To som chcel ale práve povedať, že bolo by smutné, keby sa potom tá vyhrotená situácia z Maďarska preniesla aj na Slovensko a využívala by sa táto situácia v predvolebnej kampani...

Robert FICO, predseda vlády SR /Smer-SD/
--------------------
Pán Csáky, pán Csáky, pán Csáky, pán Csáky je dnes absolútne predĺžená ruka Budapešti. Ale absolútne. To je ako keby práve teraz vyšiel z kancelárie pána Orbána, mal na písané na lístočku čo má a čo nemá hovoriť. No tak snáď by bolo smiešne, keby sme zostavovali vládu a takéto názory, takéto nezmyselné názory, že slovenčina ako cudzí jazyk, a že treba podnikateľov stiahnuť, že Maďarsko susedí samo so sebou a podobné veci, tak toto my ako Smer nikdy rešpektovať nemôžeme. 

Richard DÍRER, moderátor
--------------------
Premiér Robert Fico, ďakujem veľmi pekne za návštevu v štúdiu.

Robert FICO, predseda vlády SR /Smer-SD/
--------------------
Ďakujem pekne za pozvanie. 

Richard DÍRER, moderátor
--------------------
No a vám samozrejme za pozornosť, na TA3 budú nasledovať aktuálne správy s Richardom Trucom a V politike tu bude opäť o týždeň s kolegyňou Ľubou Oravovou. Dovidenia.

Nástenkový tender
14.3.2010    TA3    str. 03   19:55 V politike
            
Richard DÍRER, moderátor
--------------------
Uvidíme, ako to dopadne, musíme si počkať na to definitívne rozhodnutie prezidenta. Druhá vec, o ktorej sa uplynulý týždeň vo veľkom hovorilo bol nástenkový tender, vy ste dokonca pristúpili k tomu, že ste odvolali ministra výstavby a regionálneho rozvoja Igora Štefanova. Faktom je, že opozícia už pri vymenovávaní, keď ste Igora Štefanova navrhli do tejto funkcie, alebo odobrili, povedala, že Štefanov sa nikdy nemal stať ministrom, keďže bol už v čase vypuknutia kauzy súčasťou vedenia. Vy ste ho vtedy obhajovali, aj ste ho pochválili, nakoniec ste ho museli tento týždeň, alebo ste ho navrhli na odvolanie. Postupovali by ste dnes inak? 

Robert FICO, predseda vlády SR /Smer-SD/
--------------------
Pri menovaní pána Štefanova za ministra? 

Richard DÍRER, moderátor
--------------------
Áno. 

Robert FICO, predseda vlády SR /Smer-SD/
--------------------
Najmä chcem pripomenúť, že opozícii do toho nič nie je. Kto je ministrom, alebo kto nie je ministrom. Pretože o tom rozhoduje predovšetkým vládna koalícia. Sú tu dohody, a potom je tu predseda vlády a prezident, ktorí môžu rozhodovať o osude týchto ministrov...

Richard DÍRER, moderátor
--------------------
Ale kritiku môže povedať...

Robert FICO, predseda vlády SR /Smer-SD/
--------------------
Áno, áno, ale do toho jej jednoducho nič nie je, kto je, alebo kto nie je. Kritizovať môžu, môžu podávať cez 30 poslancov návrh na odvolanie ministra, ale ak si dobre pamätám, za tie 4 roky ani jeden minister nebol odvolaný preto, že by to iniciovala koalícia, opozícia v národnej rade. K tejto téme mi dovoľte veľmi stručne sa vyjadriť asi takto. V roku 2008-9, keď sme veľmi intenzívne diskutovali o problematike takzvaného nástenkového tendra, som vyvodil veľmi jasnú zodpovednosť voči predchádzajúcemu ministrovi výstavby a regionálneho rozvoja a som ho odvolal. Odvolal som ho z dôvodov, ktoré som vtedy veľmi jasne formuloval. Nastúpil za ministra človek, ktorý napríklad veľmi dobre zvláda, alebo zvládal spravovanie fondov. Dnes je Slovenská republika vnímaná ako krajina, ktorá eurofondy čerpá veľmi dobre a všimnite si, že totálne nie je predmetom nejakého predvolebné súboja, čo je veľmi zaujímavé, pretože kričali pred takým rokom, že fondy sa nečerpajú a zrazu dnes čerpanie eurofondov nikoho netrápi, nikoho nezaujíma, pretože všetky ukazovatele potvrdzujú, že Slovenská republika patrí medzi dobré štáty Európskej únie, pokiaľ ide o nakladanie s eurofondami. V tomto duchu minister Štefanov splnil svoju úlohu, ktorá sa od neho očakávala. Po druhé...

Richard DÍRER, moderátor
--------------------
Ale nakoniec ste ho aj tak museli odvolať...

Robert FICO, predseda vlády SR /Smer-SD/
--------------------
Po druhé chcem povedať, že pri nástenkovom tendre, hoci boli rôzne kriky, nedošlo k žiadnemu ohrozeniu čerpania eurofondov, pretože všetky zdroje, ktoré boli použité na nástenkový tender, sa opäť vrátili do toho balíka eurofondu a môžu sa opätovne použiť. Ja som však pánovi Štefanovovi povedal, že hoci tento tender patrí do pôsobnosti predchádzajúceho ministra, ktorého som odvolal, tak bude niesť zodpovednosť za každú jednu kontrolu, ktorá bude v tejto oblasti urobená. Nakoniec sme to boli my vo vláde, ja sám som navrhol vo vláde, keď sme o týchto otázkach rokovali, aby čerpanie finančných prostriedkov zo štátneho rozpočtu preveril Najvyšší kontrolný úrad. A skonštatovala som, že pán Štefanov zostáva z rukách Najvyššieho kontrolného úradu. Najvyšší kontrolný úrad urobil kontrolu a skonštatoval, že pri sume asi 32-33 tisíc eur sa nepreukázali všetky doklady, ktoré mali byť dané k dispozícii. Aby sme...

Richard DÍRER, moderátor
--------------------
Vyše 30 tisíc eur bolo neúčelne vynaložených a...

Robert FICO, predseda vlády SR /Smer-SD/
--------------------
Áno. 32...

Richard DÍRER, moderátor
--------------------
Takmer 4 milióny neboli dostatočne vydokladované...

Robert FICO, predseda vlády SR /Smer-SD/
--------------------
Pri tých 32 tisíc eur, eurách by som povedal, že išlo tam o rôzne školenia, v ktorých sa mali robiť propagačné aktivity na podporu fondov alebo eurofondov. A boli tam určité nezrovnalosti, napríklad v počte účastníkov na školeniach, nebolo to vydokladované a veľmi správne Najvyšší kontrolný úrad povedal, že podľad neho, ak tam nie sú doklady, tak to nie je účelne vynaložené. A keďže som dal verejný prísľub, že pán Štefanov je v rukách Najvyššieho kontrolného úradu, napriek tomu, že za tento tender niesol politickú zodpovednosť predchádzajúci minister, ktorého som odvolal, tak som musel naplniť prísľub, ktorý som dal a som pána ministra Štefanova z tejto funkcie odvolal. Je potrebné...

Richard DÍRER, moderátor
--------------------
Ktorý sa ale obratom stal poradcom zastupujúceho ministra výstavby a regionálneho rozvoja...

Robert FICO, predseda vlády SR /Smer-SD/
--------------------
My musíme teraz naozaj skúmať, že či došlo k nejakej sprenevere, alebo došlo či došlo k nejakému inému vážnejšiemu porušeniu právnych predpisov, ak to tak je, na to sú tu orgány činné v trestnom konaní, či má byť aj nejaká iná ako politická zodpovednosť. Či má byť zodpovednosť občiansko právna, alebo zodpovednosť trestnoprávna. 

Richard DÍRER, moderátor
--------------------
Nie. Pán premiér, ja nerozumiem naozaj a teraz ľudsky nerozumiem jednej veci. Vy odvoláte Igora Štefanova z funkcie ministra výstavby a regionálneho rozvoja, aj keď nesie len politickú zodpovednosť za prešľapy svojho predchodcu a ten istý človek sa obratom stane poradcom zastupujúceho ministra výstavby a regionálneho rozvoja. Faktom je, že nikto nehovorí o sprenevere, respektíve nič polícia alebo vyšetrovanie nedokázali, ale...

Robert FICO, predseda vlády SR /Smer-SD/
--------------------
Zaujímavé je, že nikto, zaujímavé je, že nikto nepovedal o Štefanovovi, že by nebol odborníkom v danej veci. Pokiaľ ide o eurofondy. Ja som pripomenul na úvod, že čerpanie eurofondov je naozaj na veľmi, veľmi dobrej úrovni a my to dnes potrebujeme viac ako inokedy, pretože eurofondy sú významný motor, pokiaľ ide o hospodárskej kríze...

Richard DÍRER, moderátor
--------------------
Ale hovorme o morálnej zodpovednosti pán premiér...

Robert FICO, predseda vlády SR /Smer-SD/
--------------------
Ja predpokladá, ja, ja, ja dokončím tú myšlienku ak dovolíte. Všetci dobre vieme, že ministerstvo výstavby a regionálneho rozvoja končí 1. júla 2010. A jeho právomoci sa rozdeľujú na 2 alebo 3 ďalšie ministerstvá. Niečo ide na ministerstvo životného prostredia, niečo ide na ministerstvo hospodárstva, niečo ide na ministerstvo vnútra. Pripravujú sa veľmi vážne delimitačné protokoly, ktoré zabezpečujú rozdelenie týchto právomocí. Celý ten orgán, ktorý kontroluje a riadi eurofondy, centrálny koordinačný orgán, tak isto je na ministerstve výstavby a prechádza na úrad vlády. Ja predpokladám, že jediným motívom pána Mikolaja, ja som o tomto s pánom Mikolajom nehovoril, ja sa ho na to spýtam, ale predpokladám, že jediným motívom pána Mikolaja je mať vedľa seba človeka, ktorý zabezpečí, že pán Mikolaj ako podpredseda vlády, ktorý dnes riadi ministerstvo výstavby, zvládne bez akýchkoľvek ťažkostí presun kompetencií na ministerstvá, ktoré som uviedol, vrátane prevodu centrálnej koordinačnej jednotky smerom na úrad vlády...

Richard DÍRER, moderátor
--------------------
Ja tomu rozumiem, napriek tomu, moje otázka. Je to správne pán premiér?...

Robert FICO, predseda vlády SR /Smer-SD/
--------------------
Čiže po, po tej odbornej. Politicky. Ja som vyvodil voči pánovi Štefanovovi zodpovednosť politickú, ktorú nesie ako minister výstavby za správu Najvyššieho kontrolného úradu. Ale súčasne povedzme aj to B, že tá správa Najvyššieho kontrolného úradu sa týkala obdobia, v ktorom pôsobil na ministerstve výstavby iný minister, ktorého som kvôli nástenkovému tendru odvolal. Pán redaktor, v tejto súvislosti, viete sú ministri a štátni tajomníci, ktorí majú svoju zodpovednosť a rozhodujú o obrovskom množstve vecí. A nie jeden krát som zdôraznil, že táto vláda bola a ešte aj bude posledné 3 mesiace veľmi aktívna. Robila veľké množstvo vážnych rozhodnutí rôzneho typu. A môže sa stať, môže sa stať, že pri takomto širokom zábere členov vlády príde aj k určitým pochybeniam. Takéto pochybenia sa za predchádzajúcich 8 rokov pravicovej vlády v podstate ani nepreberali, pretože boli úplne iné kauzy typu SPP a vláčikov, miliardy lietali krížom-krážom a takéto veci sa vybavovali. Tak dobre. Však teda Najvyšší kontrolný úrad niečo povedal, tak to nejako opravíme, urobíme alebo s tým niečo spravíme...

Richard DÍRER, moderátor
--------------------
Nie. Viete si predstaviť, že by v niektorej inej členskej krajine Európskej únie minister, ktorý bol nútený odísť, by sa obratom stal poradcom nového ministra?...

Robert FICO, predseda vlády SR /Smer-SD/
--------------------
Takže, ja chcem, ja chcem len, ja chcem len. Niesol, niesol, niesol politickú zodpovednosť za rezort. Slovenská národná strana opäť dostala pomerne silný úder, ukázalo sa, že tie procesy, ktoré riadil minister Janušek boli veľmi, veľmi kontroverzné a za to už 2 ministri za Slovenskú národnú stranu padli. Ja chcem ešte raz, ak mi dovolíte dokončiť tú myšlienku povedať, že naozaj pri tom výkone exekutívnych právomocí môže dôjsť niekedy ku chybám takéhoto typu. Môže sa ukázať aj to pán redaktor, že tieto chyby, kvôli ktorej som ja, kvôli ktorým som ja odvolal pána ministra Štefanova, sa napravia. Zrazu jednoducho sa môže ukázať, že áno, teraz chýbajú nejaké doklady, ale sa môžu tie doklady dodať. Môžu tie spoločnosti, rôzne organizácie, ktoré robili rekvalifikačné kurzy, alebo kurzy na propagáciu týchto operačných programov doložiť Najvyššiemu kontrolnému úradu, alebo niekomu inému...

Richard DÍRER, moderátor
--------------------
Ale ako, keď jednoducho ministerstvo nebolo doteraz schopné vydodať doklady. Tak ako teraz sa čo, objavia potvrdenky, alebo...

Robert FICO, predseda vlády SR /Smer-SD/
--------------------
Pán redaktor. Nechcite. Ja som už niekoľkokrát povedal, že sme napríklad prevzali ministerstvo životného prostredia v katastrofálnom stave. A keď sme odoberali ministerstvo životného prostredia Slovenskej národnej strane, tak vtedy sme povedali, že ukazuje sa pretrvávajúca nespôsobilosť nominantov SNS riadiť niektoré procesy. To sa udialo aj za pána ministra Janušeka, ktorého som odvolal. V prípade pána Štefanova opakujem, predpokladám, že pán Mikolaj sa rozhodol si ho rozhodol zobrať preto, lebo mu môže pomôcť pri prechode ministerstva výstavby na iné ministerstvá. Ide o vážny proces. Vážny proces, ktorému dnes nikto nevenuje pozornosť z hľadiska médií, pretože sme na konci volebného obdobia a bavíme sa aj iba o nejakých kauzách a podobných veciach. A ja, ja to musím aj tieto súvislosti pripomenúť a to je...

Richard DÍRER, moderátor
--------------------
Pomaly sa začína bilancovať, čo je štandardné...

Robert FICO, predseda vlády SR /Smer-SD/
--------------------
Áno, začína sa bilancovať, ja budem. Však samozrejme, aj ja budem bilancovať. V stredu máme vyhodnotenie programového vyhlásenia vlády. Viete, to je také zaujímavé, že prečo napríklad dnes nie je téma predvolebnej kampane otázka sociálnej úrovne na Slovensku? Prečo dnes ako som uviedol, nie je téma predvolebnej kampane to, že sme povedzme veľmi schopne a dobre zvládli čerpanie eurofondov? Prečo... 

Richard DÍRER, moderátor
--------------------
Lebo sú 3 mesiace, 3 mesiace pred voľbami a ešte...

Robert FICO, predseda vlády SR /Smer-SD/
--------------------
Ja, počkajte no ale. Ja len chcem, ja to chcem...

Richard DÍRER, moderátor
--------------------
Nechajte ešte médiám chvíľu času na to aby...

Robert FICO, predseda vlády SR /Smer-SD/
--------------------
Dobre. Ja nehovorím o médiách. Ja teraz hovorím predovšetkým o vzťahu opozície a vládnej koalície. Teraz nehovorím o médiách. Je to preto, pretože dnes tá alternatíva voči tomu, čo táto vláda neexistuje, je zaujímavé, naozaj ja jednoducho už prestávam tomu rozumieť, že ja som ešte nič nepočul, nič som nepočul od opozície a sme 3 mesiace pred voľbami...

Richard DÍRER, moderátor
--------------------
Ja som zaregistroval...

Robert FICO, predseda vlády SR /Smer-SD/
--------------------
Ako by to ale, ako by to inak robili. Ako by to inak robili z hľadiska...

Richard DÍRER, moderátor
--------------------
Ja som zaregistroval, že volebná líderka SDKÚ hovorí o sociálnom štáte a váš minister hospodárstva hovorí o tom, že treba ponechať rovnú daň, lebo je to atraktívne pre, atraktívne pre zahraničných investorov, takže...

Robert FICO, predseda vlády SR /Smer-SD/
--------------------
No ale veď to je. Pán redaktor, pán redaktor, pán redaktor, pán redaktor, viete, pán redaktor, ja by som najmä, ja by som, ja by som najmä teda pripomenul, keď hovoríte o volebnej líderke SDKÚ...

Richard DÍRER, moderátor
--------------------
Nie. Ja som povedal, že som zaregistroval vyjadrenia v sociálnej oblasti...

Robert FICO, predseda vlády SR /Smer-SD/
--------------------
Aby sme zase boli, aby sme zase boli korektní. Keby sa toto stalo niekde, keď už hovoríte o iných krajinách Európskej únie a dávate nám ich za príklad, keby niekto falšoval hlasovania, ako hlasovala pani Radičová, tak už nemá ani len možnosť sa ukázať na kameru...

Richard DÍRER, moderátor
--------------------
Odišla z národnej rady...

Robert FICO, predseda vlády SR /Smer-SD/
--------------------
A nie byť ešte volebnou líderkou. Ja len pripomínam, že falšovala hlasovania, hlasovala tak, ako hlasovala a jej kolegyňa...

Richard DÍRER, moderátor
--------------------
Ja si spomínam, že vaši poslanci falšovali svoje práce na univerzitách, aspoň tam boli také podozrenia a stále v parlamente sedia...

Robert FICO, predseda vlády SR /Smer-SD/
--------------------
Preto, pán redaktor, pán redaktor. Ja predpokladám, že nie ste hovorca SDKÚ v tomto okamihu...

Richard DÍRER, moderátor
--------------------
Nie nie som hovorca, ale nemáte tu iného oponenta, takže musíte sa uspokojiť so mnou...

Robert FICO, predseda vlády SR /Smer-SD/
--------------------
Ja hovorím, ja hovorím o vážnej veci. Niekto falšoval hlasovanie v Národnej rade Slovenskej republiky. A keď už hovoríte o tom, že niekto tu rozpráva o sociálnom štáte. Tak ako sa mohlo stať, že ministerstvo práce v rokoch 1998 až 2006, keď tam bola pani Radičová, či už ako poradkyňa alebo ako ministerka, zobrala 38 tisíc invalidom invalidný dôchodok. Pán redaktor, to je predsa nemožné. Keď hľadám peniaze...

Richard DÍRER, moderátor
--------------------
Povedala, že sa pomýlila a ospravedlnila sa za to...

Robert FICO, predseda vlády SR /Smer-SD/
--------------------
Tak to aj my môžme, dnes povedať, že sme sa pomýlili pri nejakých iných kauzách. Ak raz hľadám peniaze a potrebujem peniaze do štátneho rozpočtu, nemôžem siahnuť na najslabších. Treba siahnuť na monopoly, na banky a my to robíme. My sme napríklad monopolom nedovolili za 4 roky zdvihnúť ceny energií, nedovolili sme im to v žiadnom prípade. Teraz sme prijali celý rad...

Richard DÍRER, moderátor
--------------------
Áno, ja to chápem...

Robert FICO, predseda vlády SR /Smer-SD/
--------------------
Zákonov vo vzťahu k bankám, ministerstvo financií robí veľmi, veľmi dobrú prácu. Takže ja musím to svoje stanovisko zopakovať. Ja som nič nepočul zatiaľ, nejakú alternatívu, ktorá by voči nám prichádzala. A všetko sa sústreďuje len na to, že sú tu nejaké kauzy, ktoré sú výsledkom exekutívnej činnosti vlády. To sa stáva. Samozrejme. Urobili chybu ministri, tak sme ich odvolali. A čo my sme na to nereagovali pán redaktor. Bol teraz prijatý zákon, novelizácia zákona o verejnom obstarávaní, kde sme dali ďalšie garancie do budúcnosti, napríklad pokiaľ ide o pozadie firiem, ktoré sa zúčastňujú na tendroch. Pokiaľ ide o zverejňovanie jednotlivých ponúk do budúcnosti. Dali sme jasné verejné vyhlásenie pán redaktor, že na čele úradu pre verejné obstarávanie musí zostať opozícia. My sme takú šancu nemali. Keď sme my boli v opozícii a bol pán Dzurinda a jeho suita vo vláde, tak nám nikdy nedovolili, aby na úrade...

Richard DÍRER, moderátor
--------------------
A veď za to vás ani nikto nekritizoval...

Robert FICO, predseda vlády SR /Smer-SD/
--------------------
Ale ja len naznačujem tým, že jedna vec je exekutívna činnosť, ktorá môže prinášať chyby. My na tieto chyby reagujeme. Reagujeme tak ďaleko, že sme dokonca presadili v parlamente aj zákon o preukazovaní pôvodu majetku. Ja sa pýtam. Kde tu je programový súboj? Kto prichádza s nejakou inou alternatívou a povie: ja by som to robil takto. Ja som to ešte doteraz nepočul. To znamená, že všetko je v poriadku. Ja vám niečo poviem...

Richard DÍRER, moderátor
--------------------
Ten programový súboj sa môže odohrávať v parlamente alebo pred televíznymi, pred televíznymi obrazovkami, pán premiér...

Robert FICO, predseda vlády SR /Smer-SD/
--------------------
Nie, na programovom súboji sa neodohráva, programový súboj sa neodohráva nikto. Niečo, niečo vám prečítam a to je veľmi zaujímavé...

Richard DÍRER, moderátor
--------------------
Tam ste kedysi sľubovali, že pôjdete do predvolebného, do predvolebných debát s vašimi politickými oponentami...

Robert FICO, predseda vlády SR /Smer-SD/
--------------------
Však som bol, ja som, ale ja som bol s pánom Figeľom nedávno. Teraz budú predvolebné okrúhle stoly, ja som pripravený do týchto relácií samozrejme, ak to bude nevyhnutné ísť. Ale dovoľte mi vážnu vec a to je pre mňa šokujúce. Inštitút pre verejné otázky si dal zadať prieskum. A Inštitút pre verejné otázky - IVO súhlasíte s tým, že nie je náš inštitút. Pán Mesežnikov a spol, keď sa pán Mesežnikov objaví na televíznej obrazovke tak viem, že je okamžite zle. Dovoľte mi dokončiť tú myšlienku...

Richard DÍRER, moderátor
--------------------
Ja sa priznám, že ja nepoznám /nezrozumiteľné/...

Robert FICO, predseda vlády SR /Smer-SD/
--------------------
Inštitút pre verejné otázky samozrejme je absolútne opozičný inštitút. Dala si urobiť prieskum verejnej mienky a tu sa jednoducho konštatuje, že v roku 2006, keď končila Dzurindova vláda, ľudia vnímali sociálnu situáciu a korupciu kritickejšie, ako ju vnímajú na konci roka, alebo na konci tohto volebného obdobia v roku 2010. Toto sú pre mňa dôležité veci, že už ich inštitúcie Focus, ktorý takisto má ďaleko od vládnej koalície, ako aj Inštitút pre verejné otázky konštatujú, že v týchto základných témach, ktoré sú dnes predmetom nejakých útokov proti nám, to bolo v roku 2006 na konci v konjunktúre, pripomínam v konjunktúre, my sme teraz v hospodárskej kríze. To bolo podstatne horšie...

Richard DÍRER, moderátor
--------------------
Dobre. Nechajme to na ten programový súboj, ktorý ste, ktorý zatiaľ tak chýba...

Robert FICO, predseda vlády SR /Smer-SD/
--------------------
Zatiaľ ho, ja ho nevidím. Ja ho nevidím...

Richard DÍRER, moderátor
--------------------
Ja sa vrátim ešte jednou, jednou otázkou k spomínanej kauze...

Robert FICO, predseda vlády SR /Smer-SD/
--------------------
Viete čo je najväčšia kauza? Viete čo je najväčšia kauza? 

Richard DÍRER, moderátor
--------------------
Ktorá? 

Robert FICO, predseda vlády SR /Smer-SD/
--------------------
Pranie špinavých peňazí v SDKÚ. Buďme úprimní. To tu ešte nikdy nebolo. Ak hovoríme, ak hovoríme o kauze...

Richard DÍRER, moderátor
--------------------
O tom sme sa, o tom sme sa rozprávali v tomto štúdiu pred 2 týždňami...

Robert FICO, predseda vlády SR /Smer-SD/
--------------------
Budeme. Pán redaktor, ja jednou vetou. Jednou vetou. Ak raz budeme niekedy hodnotiť roky 2006 až 2010 z hľadiska veľkosti káuz, veď predsa my robíme chyby. Veď my sme sa nikdy nepostavili do polohy bezchybných alebo neomylných ľudí. To by bolo nezmysel a to ja nikdy neurobím. Áno, urobili sme aj my chyby, ale tie chyby naprávame. Ale ak raz niekto bude hodnotiť roky 2006 až 2010 a budeme hovoriť o tom, aká bola najväčšia kauza v týchto rokoch, tak najväčšia kauza je to, že sme preukázali, že jedna politická strana peniaze, ktoré získala, dokončím, peniaze, ktoré získala cez privatizáciu strategických majetkov, ktoré naliala na účty do zahraničia, nakoniec sme chytili 3 predstaviteľov Slovenskej správy ciest, ktorí majú osobné účty vo Švajčiarsku. Táto strana cez nastrčené firmy prala špinavé peniaze...

Richard DÍRER, moderátor
--------------------
Pán premiér, nechajte to na voličov. To sú aj vaše slová, že voliči rozhodnú a voliči sa budú vedieť rozhodnúť...

Robert FICO, predseda vlády SR /Smer-SD/
--------------------
Toto, dobre, ale, ale aby sme len, áno, len aby sme, keď hovoríme o kauzách. Keď hovoríme o kauzách. Toto je naväčšia kauza, aká kedy bola v histórii celého politického systému. Dokonca by som povedal, pán redaktor, hoci ja považujem predaj SPP za najväčšiu brutálnosť, aká sa kedy stala na Slovensku, kauza prania špinavých peňazí v SDKÚ je podstatne väčšia kauza.

20.6.2010
TA3
Týždeň po voľbách
20.6.2010    TA3    str. 01   19:55 V politike
            
Richard DÍRER, moderátor
--------------------
Je týždeň po voľbách a Slovensko sa pripravuje na novú vládu. Všetko nasvedčuje tomu, že ju vytvoria 4 stredopravé strany, ktoré sa spoja do koalície. Zdá sa, že víťazný Smer obíde naprázdno, hoci má čas na zostavenie vlády do stredy. Času však nezostáva veľa Európe, ktorá čaká na rozhodnutie Bratislavy, či bude súhlasiť s ochranným valom a či prispeje Grécku na kolenách, tak aj o tom budeme hovoriť v dnešnej relácii V politike. Jej hosťami budú predseda vlády a strany Smer-sociálna demokracia Robert Fico, dobrý večer. A rovnako aj podpredseda KDH Daniel Lipšic, pekný večer aj vám. A samozrejme, že pýtať sa budete môcť počas celej relácie aj vy, svoje otázky posielajte na adresu mailto:vpolitike@ta3.com, alebo ich píšte na stránku http://www.facebook.com/televíziaTA3.

Richard DÍRER, moderátor
--------------------
Pán premiér, začneme témou, ktorá rezonovala tento týždeň naozaj v médiách, jednak aj preto, že boli ste na summite v Bruseli, a ide o stabilizačný pakt, alebo ochranný val pre Európu, aby mohla Európa predchádzať podobným situáciám, aká nastala v Grécku. Vy ste po návrate z Bruselu povedali, že nepoveríte  ministra financií, aby súhlasil s vytvorením tohto ochranného valu, lebo čakáte na súhlas 4 stredopravých strán, ktoré sa snažia o vytvorenie budúcej vládnej koalície. Faktom však je, že ste súhlasili s pomocou Grécku, vy ste vtedy, alebo Slovensko podpísalo ten dokument, teraz, keď máte podpísať stabilizačný pakt, tak ste povedali, že to neurobíte bez súhlasu tých 4 strán, ktoré sa snažia o vytvorenia koalície. Aký je v tom rozdieľ, prečo ste to vtedy podpísali a teraz to nechcete urobiť?

Robert FICO, predseda vlády SR /Smer-SD/
--------------------
Je v tom obrovský rozdieľ, naozaj treba rozlišovať dva záchranné balíky, ktoré Európska únia schválila. Jeden je pre Grécko a druhý je záchranný balík pre celú Európu, pre eurozónu, teda aj vrátanie Slovenskej republiky. Pokiaľ ide o Grécko, vláda Slovenskej republiky nedala žiadny návrh na pôžičku pre Grécko a naďalej tvrdíme, že Grécko môže od Slovenska dostať pôžičku len vtedy, ak si splní domácu úlohu, teda musí urobiť si doma poriadok vo verejných financiách. My sme odblokovali medzinárodnú multilaterálnu zmluvu preto, lebo niektoré krajiny boli pripravené okamžite poskytnúť Grécku peniaze a keď by Slovensko nepodpísalo túto dohodu, tak tieto peniaze by Grécku nemohli prísť. Čiže nebavíme sa o Grécku, Grécko od Slovenska nič nedostalo a parlament musí rozhodnúť, že či takáto pôžička niekedy v budúcnosti bude. Podstatnejšie je ale niečo iné, a to je finančný mechanizmus, takzvaný záchranný val, ktorý Európska únia cez 27 premiérov a hlav štátov schválila a povedala, že naakumulujeme 750 miliard eur pre prípad pokračovania finančnej krízy, pretože ten útok na euro stále pokračuje a to euro je slabé, zdá sa, že Európa musí ukázať svoju silu vo vzťahu k iným finančným trhom. Tu rovnako ako v prípade možno toho prvého balíka je najskôr treba odblokovať tu zmluvu, ale fakt je ten, že po odblokovaní zmluvy musí každá jedna krajina prijať v parlamentoch celý rad konkrétnych zmien zákonov, ktoré umožnia účasť štátu na takomto programe. Čiže moja pozícia je veľmi jednoduchá. Keď som bol vo štvrtok v Bruseli, bol som kontaktovaný viacerými lídrami krajín Európske únie, tých najväčších predovšetkým to bola pani Merkelová, hovoril so mnou pán Barroso, potom pan Juncker ako šéf eurozóny a povedali, že treba tuto zmluvu odblokovať, ale súčasne treba schváliť zákony v parlamente. Ale my nemáme aktuálnu väčšinu v parlamente, čiže celý problém je v tom, že ja som si pozval lídrov štvorky, alebo teda šesť ľudí dohromady a požiadal som ich, poďme si k tomu sadnúť a povedzte mi ako predsedovi vlády, či ste pripravení, keďže máte aktuálnu väčšinu, schváliť zákony v parlamente, lebo ten podpis bez zákonov nemá žiadny význam. Je to blamáž. Ak niečo podpíšeme, a potom oni neschvália konkrétne zákony. Že toto je celý problém. Chcem pripomenúť, že ide o veľmi dôležitý záchranný val pre Európu, týka sa aj Slovenska, pretože ktorýkoľvek štát Európskej únie, eurozóny, ktorý by sa v budúcnosti mohol dostať do problémov, bude môcť mať určité výhody z tohto obrovského balíka, ktorý ho bude chrániť. Ako je všeobecne známe, tak politici, ktorí sedia v stranách, ktoré chcú vytvoriť novú vládu, odmietli rokovanie a nie sú schopní povedať spoločné stanovisko, že či budú tento val podporovať v parlamente, alebo nebudú. Že prosím vnímajte to, je podpis zmluvy a príslušné zákony. Podpis zmluvy bez zákonov je medzinárodná blamáž. Já som chcel len počuť od ľudí, ktorí hovoria, že idú vládnuť v tomto štáte, či sú za tento balík, odpoveď bola veľmi jasná, nevedia sa dohodnúť. Ja preto som veľmi jasne vyhlásil...

Richard DÍRER, moderátor
--------------------
A že nebudú o tom s vami rokovať. 

Robert FICO, predseda vlády SR /Smer-SD/
--------------------
Áno, vyhlásil som preto, že počkám na ich vnútorňajšie rozhodnutie, viem, že majú o tom v utorok rozhodovať a ak príde jasné stanovisko od strán, ktoré chcú vytvoriť novú vládnu koalíciu, že tento záchranný val pre celú Európu, opakujem, to je celá Európa, podporujú, tak potom minister financií okamžite podpíše túto zmluvu.

Richard DÍRER, moderátor
--------------------
My sa hneď na to spýtame podpredsedu KDH pána Lipšica, ktorý je súčasťou vyjednávacieho tímu pre novú koalíciu. Faktom však je, že keď vám 4 stredopravé strany poslali to stanovisko, že nemajú s vami o čom rokovať, volebná líderka SDKÚ-DS Iveta Radičová povedala, že premiér, budem ju citovať, "premiér podpísal pôžičku Grécku bez mandátu, odmietol rokovania o Grécku v parlamente, preto...

Robert FICO, predseda vlády SR /Smer-SD/
--------------------
...veď to nie je pravda, my sme žiadnu pôžičku nepodpísali. Viete, ale prepáčte, ja nechcem to takto možno preháňať, je po voľbách, ale dovolím si to povedať, mám trošku dojem, že pani Radičová nevie, o čom sa rozprávame, že má v tom trošku zmätok. Napriek tomu, pretože veď je zrejmé, pán redaktor, pozor, ja nemôžem akceptovať vety typu, že pani Radičová povedala, že sme podpísali Grécku pôžičku. My sme nepodpísali žiadnu pôžičku, je multilaterálna zmluva, ktorú museli podpísať všetky štáty Európskej únie. Niektoré štáty povedali, že chceme Grécku pomôcť, tak mu mohli pomôcť až po tom, čo táto zmluva bola odblokovaná. Slovenská republika žiadnu pôžičku Grécku nedala a je tu jasné stanovisko aj mojej vlády, že tak neurobíme, už je to dnes otázka novej vlády, pokiaľ nebudeme vidieť, že Grécko si splnilo svoju... že bavme sa teraz ... 

Richard DÍRER, moderátor
--------------------
Áno. Ja tomu rozumiem. Ale opätovne sa chcem vrátiť k tomu, keď ste vtedy nemali zapotrebí rokovať s opozíciou o tom, že Slovensko podpísalo ten dokument, aj keď sa k samotnej pôžičke ešte neprepracovalo, prečo ich potrebujete zrazu teraz?

Robert FICO, predseda vlády SR /Smer-SD/
--------------------
Bola zvolaná Národná rada a Národná rada mala o tom rokovať a mali ústavnú väčšinu, pretože všetky opozičné strany v tom čase spolu so Slovenskou národnou stranou, ktorá chcela o tom rokovať, mali takmer 90 hlasov, ale sa nevedeli stretnúť v parlamente, čiže nemôžu sa na toto vyhovárať. Naviac my nechceme dať pôžičku Grécku. To je ten podstatný rozdieľ. My ju nechceme dať, lebo si myslíme, že Grécko domácu úlohu ešte neurobilo a nesplnilo. Ale umožnili sme iným štátom, aby Grécku pomohli. Toto je iný prípad. Záchranný val pre celú Európu vyžaduje podpis všetkých členských štátov eurozóny a na tom prijatie konkrétnych zákonov v parlamente a keďže je nové obdobie a my nemáme väčšinu aktuálnu, lebo politické strany, ktoré chcú vytvoriť vládu, túto väčšinu majú, majú 79 poslancov, musia zagarantovať, že tieto zákony prímu. Veď ja si naozaj nemyslím, že by som robil niečo atypické alebo neštandardné. Chcem len počuť od politických strán, ktoré chcú v tomto štáte vládnuť, aký majú vzťah ku Slovensku a k záchrannému valu, ktorý má Slovensku pomôcť. A znovu staviam a kladiem na stôl legitímnu otázku, ako to je možné, ako chcú rozhodovať o iných veciach, keď nechcú rozhodnúť o tom, že Slovensko potrebuje takýto záchranný val, ako je každá iná krajina eurozóny?

Richard DÍRER, moderátor
--------------------
Dobre, tak sa to spýtajme podpredsedu KDH Daniela Lipšica. Dobrý večer aj vám, vitajte v relácii V politike.

Daniel LIPŠIC, podpredseda KDH
--------------------
Dobrý večer, ďakujem.

Richard DÍRER, moderátor
--------------------
Pán Lipšic, padli tu jasné slova od premiéra a predsedu Smeru Roberta Fica a ta otázka naozaj smeruje, ako sa zachovajú stredopravé strany, ktoré sa snažia o vytvorenie koalície, prečo nechcete súhlasiť so stabilizačným alebo ochranným valom?

Daniel LIPŠIC, podpredseda KDH
--------------------
Lebo nepoznáme jeho podmienky. Proste nebudeme kupovať mačku vo vreci. My nie sme predsa bábky, ktoré budú tancovať podľa toho, ako niekto bude pískať. Ak pán predseda vlády chce, aby tu bola funkčná vláda čo najskôr, ktorá bude zabezpečovať svoje záväzky v Európskej únii, tak proste nech odovzdá poverenie od prezidenta a nech sa vytvorí funkčná vláda. Chcem povedať jednu vec. Táto vláda nemá problém navrhovať nových veľvyslancov a žiadať pre nich agréman. Robiť ďalšie tendre. Menovať predsedov súdov. Ale keď ide o uzavretie záväzku, tak sa správa zbabelo a alibisticky. Dnes máme na Slovensku funkčnú vládu. Kým nebude ustavujúca schôdza, kým nebude vymenovaná vláda, nevidím preto žiaden dôvod, aby sa potenciálne nová koalícia k  niečomu zaväzovala, o čom nič nevie. A mali ste presne otázky ku Grécku. Veď v Grécku sme sa zaviazali tiež v zmluve, že ak Grécko splní podmienky, dostane od nás pôžičku. Pôžičku, ktorú musí tiež schváliť parlament. Vtedy sa pan premiér Fico parlamentu nepýtal a jeho poslanci a z časti aj poslanci SNS schôdzu zablokovali. Napriek tomu, že vláda vyjednala pre Slovensko veľmi nespravodlivé podmienky pre potenciálnu pôžičku Grécku. Na Slovensku to bude tak, že slovenský daňový poplatník prispeje v pomere k svojej priemernej mzde najviac zo všetkých krajín eurozóny. To nie je spravodlivé, to nie je fair, a preto hlasovať za to nebudeme. A myslím si, že ak je funkčná vláda, nech koná, ak bude nová vláda, bude konať tiež. Úplne v pohode.

Richard DÍRER, moderátor
--------------------
Pán Lipšic, začali ste svoju odpoveď tým, že nechcete kupovať mačku vo vreci, preto nedávate súhlas premiérovi s podpisom stabilizačného paktu. Faktom však je, že premiér vás pozýval na rokovanie, vy ste toto pozvanie odmietli, to znamená, ak ste nechceli kupovať mačku vo vreci, mohli ste sa na rokovaniach s premiérom oboznámiť s tým, čo tento ochranný val obnáša.

Daniel LIPŠIC, podpredseda KDH
--------------------
Tu neide o rokovania s premiérom, ide rokovanie na úrovni Európskej únie. A podľa mňa základná vec naozaj je takáto. Či je spravodlivé, aby sa krajiny, ktoré hospodária zodpovedne, skladali zo svojich peňazí na krajiny, ktoré hospodária nezodpovedne. To sa týka aj Grécka, ale aj z časti záchranného valu. Proste prečo by naši daňoví poplatníci a naši dôchodcovia mali platiť za sociálne experimenty, populizmus a korupciu v iných krajinách? To si myslím, že nie je spravodlivé a o tom samozrejme budeme hovoriť, ako náhle preberieme vládnu zodpovednosť. Ale opakujem ešte raz. Dovtedy, kým bude nová vláda, tu funguje funkčná vláda, prijíma rozhodnutia, ktoré sa budú týkať aj budúcnosti, opakujem ešte raz, veselo sa vypisujú tendre, veselo sa menujú veľvyslanci, iní štátni predstavitelia, na to sa premiér Fico nikoho nepýta. Takže nech sa nepýta ani teraz, nech koná proste ako uzná za vhodné podľa toho, čo vyrokoval. Lebo pri tých rokovaniach nebol nikto z opozície.

Richard DÍRER, moderátor
--------------------
Pán premiér, počuli ste jasné a naozaj to neprišlo len teraz od podpredsedu KDH Daniela Lipšica, ale odkázal vám to aj pán Hrušovský, povedala vám to aj pani Radičová, že vaša vláda je stále funkčná, má mandát a vyzývajú vás na to, aby ste konali.

Robert FICO, predseda vlády SR /Smer-SD/
--------------------
Ak by som mal byť taký alebo v takej istej nálade, ako je pán Lipšic, tak by som povedal, že títo istí politici, ktorí ma teraz vyzývajú ku konaniu, pred niekoľkými dňami mi povedali, že už nemám nič prijímať. Pretože už je po voľbách a vytvára sa nová vládna koalícia. Ale teraz trošku vážnejšie, lebo ide o viac ako o to, že sa na mňa pán Lipšic hnevá alebo nehnevá, alebo sa to páči, alebo nepáči koalícii. Predovšetkým nie je pravda, že týchto 6 strán, lebo ich je 6, ktoré vytvárajú novú vládnu koalíciu, nevedia nič o tom, predsa deň pred zasadnutím Európskej rady v stredu večer bol pán Dzurinda na rokovaní príslušnej frakcie v Európskom parlamente a mne pan Barroso aj pani Merkelová jasne povedali, že ho presne informovali, o čo ide v tejto veci. Ďalej som, ako ste vy správne povedali, pozval lídrov týchto strán, aby išli na rokovanie a oni to odmietli. To, že odmietli rokovať o vláde, považujem za neslušné, ale to, že nechcú rokovať o Slovensku, považujem za nebezpečné a znovu nech nezavádzme zbytočne, Slovensko neposkytlo Grécku žiadnu pôžičku. Žiadnu. A o podmienkach, ja to dokončím. 

Richard DÍRER, moderátor
--------------------
Im ide len podľa mňa o ten pricíp. Neboli ste ochotní vtedy rokovať ani o Grécku.

Robert FICO, predseda vlády SR /Smer-SD/
--------------------
Nie, aby sme si povedali, my máme problém. Ale znovu aby sme si povedali, aj moja vláda povedala, že má problém s pôžičkou pre Grécko. Ale na druhej strane ak iné krajiny mali záujem Grécku pomôcť, nebol dôvod blokovať tento mechanizmus. Teraz tento návrh, ak o to požiada Grécko, pôjde do parlamentu a parlament bude o tom slobodne rozhodovať. Čiže... 

Richard DÍRER, moderátor
--------------------
Ale vtedy ste sa ich nepýtali.

Robert FICO, predseda vlády SR /Smer-SD/
--------------------
Ešte raz. Nerozumieme si. Bol parlament, v parlamente sedela opozícia spoločne so Slovenskou národnou stranou. Chceli o veciach rokovať, mali takmer ústavnú väčšinu, neboli schopní sa stretnúť, sadnúť a rokovať. Ale pôďme k tejto podstatnej veci ešte raz, aby sme si rozumeli. Čiže poprvé nie je pravda, čo povedal pán Lipšic, žiadna pôžička Grécku nebola daná, s tým strašia a nespájajme Grécko so Slovenskom a so samotnou Európskou úniou. Balík, o ktorom teraz hovoríme, je balík predovšetkým pre to, lebo sú tu špekulatívne útoky proti euru. Sú tu útoky, ktoré ohrozujú euro nielen v iných štátoch EÚ, ale aj u nás, pretože Slovensko má euro, euro významným spôsobom Slovensku pomohlo a našou povinnosťou je za toto euro aj zabojovať. Čiže aby som bol ešte raz zrozumiteľný a jasný, nikto sa na nič neide skladať. To sú také vyhlásenia typu, že ideme teraz od dôchodcov niečo pýtať. Ide o systém záruk. Vôbec neide o systém skladania sa nejakých peňazí. Európa, 27 lídrov povedala, že musíme vytvoriť nejakú veľkú sumu peňazí, za ktorú budeme ručiť všetkých 27 štátov Európskej únie, ide o sumu 750 miliard eur a je do toho zakomponovaný aj Medzinárodný menový fond. A je názor celej Európskej únie, že toto je najlepší spôsob, ako chrániť euro, aby špekulanti videli, že keď niekto zaútočí na euro, že tento systém zapôsobí a špekulácie nebudú úspešné. A teraz prichádza ta podstatná otázka. 27 štátov, teda celá Európska únia, ku ktorej sa tak strašne hlásime, a hlásime sa, lebo vidíme v Európskej únii budúcnosť, hovorí, že to je správne a že to je dobré a sú o tom informovaní aj ľudia, ktorí teraz idú zostavovať slovenskú vládu na ďalšie volebné obdobie. Prečo potom všetci sú hlúpi, nikto tomu nerozumie, len naši predstavitelia, ktorí sa dostali do vlastnej pasce, lebo mali pred voľbami nejaké vyhlásenia a tvrdia, že to nie je dobre. Podpis znamená odblokovanie systému, aby krajiny, ktoré chcú, začali prijímať okamžite v parlamente zákony, na základe ktorých sa budú preberať záruky za tuto obrovskú sumu. Slovensko je súčasťou tohto záchranného valu, musí rovnako prijať zákony v parlamente. Neviem, použijem expresívny výraz, ja dúfam, že už nehovorím ako hotentot. Hovorím ako človek veľmi jasne a zrozumiteľne. Je podpis multilaterálnej zmluvy a po podpise sa musia prijať zákony v parlamente. 

je Richard DÍRER, moderátor
--------------------
Ktoré znamenajú automaticky vstup do toho mechanizmu, že budeme musieť prispieť aj sumou 800 miliónov.

Robert FICO, predseda vlády SR /Smer-SD/
--------------------
Nič sa neprispieva. Znovu opakujem, vôbec sa neprispieva do žiadneho systému,  hovoríme o 750 miliardách fiktívnych peňazí, za ktoré tieto 27 členských štátov Európskej únie hovorí, že sa postaví, keby bolo treba. Ale nikto žiadne peniaze nezberá. Dokončím tu myšlienku. Zákony je treba prijať v parlamente. Parlamente. Ak teda neviem, aký je dnes dátum, či je 20. alebo koľkého. 

Richard DÍRER, moderátor
--------------------
20. júna. 

Robert FICO, predseda vlády SR /Smer-SD/
--------------------
Je 20.júna, je po voľbách a dnes nám 6 politických strán, ktoré chcú vytvoriť vládu hovorí, že má väčšinu v parlamente. Správal som sa úplne štandardne. Po výzve pani Merkelovej, Barrosa a ďalších som zavolal hneď na druhý deň predstaviteľov týchto strán a povedal som, prosím vás, dôjdite alebo ja prídem, to je jedno, nechcem hovoriť o vláde, chcem hovoriť o tom, ako sa budete správať v parlamente, keď je to zákony budú predložené, keby som podpísal túto zmluvu. Odpoveď je taká, že nie sú dohodnutí, nevedia vôbec, čo majú na to povedať, pretože spätne už niečo povyhľasovali pred voľbami, ale Slovensko nemôže sa správať nesolidárne, veď si to uvedomme, že koľko peňazí prichádza z Európske únie cez eurofondy, že solidarita je základný princíp fungovania Európskej únie. V tomto je obrovská nezodpovednosť týchto ľudí, pretože ja som bol v tom, že sa stretneme na 5 minút a povedia mi, ideme rýchlo preč od vás, pán Fico, lebo by to vyzeralo tak, že budeme rokovať o vláde. Áno, podpíšte to, my garantujeme prijatie zákonov. Čo je na tom nezodpovedné? Ale na čo ja budem podpisovať niečo, keď oni samotní sa prejavujú tak, že to nechcú podpísať, že nechcú, aby sa nejaké zákony v parlamente prijímali, veď je to nezodpovedné vôči Európe. 27 štátov znamená, každý jeden členský štát Európskej únie sa na tomto dohodol. 

Richard DÍRER, moderátor
--------------------
Dobre, poďme späť k podpredsedovi KDH pánu Lipšicovi. Pán Lipšic, z toho aj čo hovoril premiér, ale to čo sa aj  naozaj medializovalo, že podpis tej dohody neznamená okamžitý vstup do mechanizmu, to znamená, že Slovensko by nemuselo hneď vyplatiť alebo teda zaručiť sa tými 800 miliónmi eurami, pardon, 4,5 miliardy eur, ktorej je náš podiel v tom európskom stabilizačnom fonde, tak potom aký má s tým, aký máte vy s tým problém?

Daniel LIPŠIC, podpredseda KDH
--------------------
Poprvé, já mám celkom dobrú náladu, dúfam, že ešte stihnem prísť domov okúpať mesačného syna a ani pán Fico mi tu náladu nepokazí. Je to lepšie ako ísť na megalomanské laserové show do Považskej Bystrice. Po ďalšie, pán premiér hovorí o tom, že eurolídri sa rozhodli a je to treba rešpektovať. Eurolídri nám hovorili v januári, že Grécko je v dobrej situácii, že mu  netreba pomáhať. Šialene podcenili riziko Grécka. Dnes nám hovoria, že k nim treba naliať obrovské miliardy eur. Čiže zjavne sa mýlili. Ja sa znovu pýtam. Teraz už sa nemýlia? Proste nemusíme byť v predklone aj v Bruseli a tváriť sa, že eurolídri majú vždy pravdu. Hovoril pán premiér o solidarite. Pre mňa slôvko solidarita znamená, že tí, ktorí sú v horšej situácii nepomáhajú tým, čo sú lepšej, ale naopak. Ak máme my pomáhať Grékom, kde sú dôchodky 2500 euro, platy v štátnej správe 3000 euro, to nie je o solidarite, to proste nie je fér. To nie je spravodlivé. Pre mňa je otázka spravodlivosti aj sociálnej spravodlivosti oveľa dôležitejšia a preto si myslím, že vznikajúca koalícia nebude mať problém odmietnuť podmienky, ktoré dohodla dosluhujúca vláda o Grécku, kvôli tomu, že nie sú spravodlivé.

Richard DÍRER, moderátor
--------------------
Pán Lipšic, ja sa chcem len vrátiť ale k tej mojej otázke, ja som sa nepýtal na Grécko, ale na európsky stabilizačný mechanizmus, ktorý má slúžiť na to, že by sa niektorá z krajín eurozóny dostala do problémov, tak aby ju mohli ostatné krajiny  pomôcť, čiže ja som sa nepýtal na Grécko a faktom je, že tento európsky stabilizačný mechanizmus sa nemá týkať len končiacej Ficovej vlády, ale siaha podstatne ďalej za toto obdobie. Čiže preto ta otázka, že aký s tým máte problém?

Daniel LIPŠIC, podpredseda KDH
--------------------
Viaceré iné krajiny sú tiež v ťažkej situácii v Európe, Španielsko, Taliansko, Portugalsko, sú tam kvôli sociálnemu populizmu a sú tam kvôli tiež niekedy veľkej miere korupcie. Otázka znie, či týmto krajinám ideme z vlastného rozpočtu pomáhať. Hovoríme o potenciálne 4 miliardách eur. To je obrovský záväzok, ktorý podľa mojej mienky potrebné preskúmať a pre Slovensko vyrokovať najlepšie podmienky. Takže ja si myslím, že ak chce pán premiér Fico, aby Slovensko bolo zodpovedné, tak nech urobí všetky kroky pre to, aby na Slovensku čím skôr vznikla nová vláda po voľbách, ktorá sa k tomu postaví otvorene a priamo. Aby sa nezdržiavalo vytvorenie novej vlády. A podpisovali sa bianko šeky. To nemá zmysel. 

Richard DÍRER, moderátor
--------------------
Čiže máme to chápať aj tak, že je to z vašej strany istý nátlak na premiéra Fica a na prezidenta Gašparoviča, aby urýchlili prevzatie moci novou vládnou koalíciou?

Daniel LIPŠIC, podpredseda KDH
--------------------
Ale nie je to žiaden nátlak. Je to proste zdravý rozum, proste ak chce niečo podpisovať, chcete o tom niečo vedieť. Nepodpisujeme bianko zmenky. Je po voľbách, je tu nová väčšina, väčšina voličov na Slovensku si neželá, aby pan Fico pokračoval ako predseda vlády. Tak nech to nezdržuje, nech odíde a nová vláda sa k tomu postaví otvorene.

Richard DÍRER, moderátor
--------------------
Dostaneme sa aj k otázkam vytvorenia vlády. Pán premiér, dostali ste jasnú odpoveď od 4, neviem či ich nazývať opozičných strán, alebo 4 strán, ktoré sa snažia vytvoriť, ja viem o 4, musím sa priznať, ktoré sa snažia vytvoriť budúcu vládnu koalíciu, aký bude váš ďalší postup? Vy ste povedali, že nepoveríte ministra financií, aby dal súhlas ostatným lídrom eurozóny na vytvorenie tohto  ochranného valu.

Robert FICO, predseda vlády SR /Smer-SD/
--------------------
Vo všeobecnosti sa o mne hovorí, že vcelku zrozumiteľne hovorím. A že mi je celkom dobre rozumieť. A domnívam sa, že aj teraz veľmi pozorne hľadám slova, keď popisujem situáciu, ktorá tu teraz vznikla. To čo hovorí pán Lipšic, nemá so záchranným valom pre Európu nič spoločného, hovorí o Grécku. Grécku nikto žiadnu pôžičku nedal. A keď sa rozhodne parlament, že nedá, tak ani takáto pôžička nikdy nebude schválená. Pokiaľ ide o záchranný val, je to val, ktorý je schválený celou Európskou úniou a ja nemôžem akceptovať, že všetci sme hlúpi, že Merkelová je hlupáčka, že vtedy ešte Gordon Brown bol hlupák a že teraz Cameron, ktorý sa takisto k tomu hlási a že Sarkozy, Berlusconi, všetci sú hlupáci, len pán Lipšic a jeho priatelia, ktorí teraz chcú vytvoriť vládu na Slovensku, sú /súzvuk hlasov/.

Richard DÍRER, moderátor
--------------------
To nepovedal, je treba korektne povedať.

Robert FICO, predseda vlády SR /Smer-SD/
--------------------
Ale je to tak, pretože hovoria o tom, že neexistuje vraj dostatok informácií. Všetky informácie sú úplne zrejmé a jasné. Ďalej odkazujem a oznamujem to aj ľuďom na Slovensku, buď bude Slovensko súčasťou Európskej únie a bude z toho profitovať, alebo Slovensko vďaka takýmto dobrodruhom sa postaví nabok len preto, lebo dali nezmyseľné vyhlásenia pred parlamentnými voľbami. Znovu to zopakujem. Jedna vec je podpis, druhá vec sú zákony v parlamente, ktoré musia byť schválené. Aktuálnu väčšinu nemáme, čiže potreboval som počuť predstaviteľov novo vznikajúcej vládnej koalície, či s tým súhlasia, alebo nesúhlasia. A oni sa nevedia dohodnúť, to je jedna vec, čiže je tu veľmi malá miera zodpovednosti za tento štát. Viete, čo urobím? Predovšetkým budem netrpezlivo čakať do utorka, alebo každý deň je veľmi dôležitý. Budem čakať do utorka, aspoň tak mi bolo povedané, že v utorok majú o tejto téme rokovať a očakávam, že utorok prijmú normálne stanovisko, ktoré sa týka Slovenskej republiky, ľudí, účtov, vkladov, všetkého a že budú na týchto ľudí myslieť. Nikto neide dávať žiadne peniaze. Znovu to opakujem. Je to 750 miliard v rámci podpory Medzinárodného menového fondu a tieto peniaze majú slúžiť ako určitá zábezpeka proti špekulantom. A ešte jednu poznámku v tomto mojom vstupe, to je tak, že bol použitý výraz, že predklon. Keď komunikujeme s Európskou úniou, sme v predklone k Európskej únii. Keď komunikujeme s Ruskom, tak títo istí politici hovoria o predklone k Rusku. Keď rokujeme s Čínou, tak je to predklon k Číne. Ak rokujeme so Spojenými štátmi, je to predklon k Spojeným štátom americkým a poviem iba jeden jediný dôkaz a príklad toho, keď hovoríme o predklone, chcem pánovi poslancovi Lipšicovi povedať, že to nebola moja vláda, ale bol to jeho predseda pán Figeľ, ktorý vyrokoval, že pri vstupe do Európskej únie sme museli zatvoriť dva zdravé bezpečné a modernizované bloky v Jaslovských Bohuniciach, a že Slovensko je dnes závislé od dovozu elektrickej energie, hoci vždy elektrickú energiu vyvážalo. My sme museli potom prijať vážne, odvážne rozhodnutí a začali stavať nové atómové elektrárne, takže ja by som poprosil o takéto výrazy, ja teraz hovorím o ľuďoch na Slovensku a o Slovensku, je po voľbách, chápem, že niekto je laufe, že niekto chce teraz dávať najavo svoje mocenské pozície, vyhadzujú ľudí, oznamujú manželke Pavla Pašku, že po 17 rokoch musí odísť z nemocnice, kde robila 17 rokov, ja so všetkým týmto rátam. Ale prosím, keď mám použiť tento výraz.

Richard DÍRER, moderátor
--------------------
Ale to väčšinou, keď sa menia vládne garnitúry na Slovensku.

Robert FICO, predseda vlády SR /Smer-SD/
--------------------
Tak nevyhadzujú sa manželky, počkajte, keď niekto robí 17 rokov v nemocnici, tak ju nevyhodím len preto, lebo niekto nemá rád predsedu parlamentu. 

Richard DÍRER, moderátor
--------------------
A podľa mňa oni ešte nemôžu nikoho vyhadzovať.

Robert FICO, predseda vlády SR /Smer-SD/
--------------------
Ale už to oznamujú v médiách. Čiže chcel by som znovu povedať, teraz sa bavíme o Slovensku. Ide, pochopme to konečne, o euro. Euro, já to dokončím, pán redaktor, ktoré keby sme dnes nemali, tak dnes je ten kurz k euru nie 1:30, ale 1:42 alebo ku 43. Ľudia si zhodnotili svoje vklady, ľudia sú radi, že majú euro, je tu obrovská podpora pre euro viac ako 80 % ľudí na Slovensku a ja sa pýtam, ako je to možné, že predstavitelia, ktorí vytvárajú tento obrovský zlepeniec vládny, nám teraz oznamujú, že oni s tým jednoducho nesúhlasia. Napriek tomu, že celá Európa to chce, a celá Európa to potrebuje. Nikto sa na nič neskladá, len musíme chrániť euro. Počkám do utorka. Ja nebudem dávať zatiaľ žiadny pokyn ministrovi financií, to by bola blamáž. Minister financií podpíše, oni neprijmú zákony v parlamente, ak mi oznámia, v utorok, že s týmto systémom nesúhlasia, že nesúhlasia s tým, aby Slovenská republika bola súčasťou tohto záchranného valu, a prejavia sa to tak, že neschvália zákony, potom aký zmysel má podpísať nejakú zmluvu multilaterálnu. A potom mieru politickej zodpovednosti vôči Európe bude niesť niekto iný, nie ja. Ja som pripravený túto zmluvu odblokovať, som pripravený. Ale potrebujem počuť áno, prijmeme zákony v parlamente. A vedia presne, o čo ide, lebo pán Dzurinda bol v Bruseli, telefonujú s nimi stále, kontaktujú ich, každý z nich presne vie, o aký záchranný val v rámci Európskej únie ide. To nie je vymyslené vládou Slovenskej republiky. 

Richard DÍRER, moderátor
--------------------
Vráťme sa späť k podpredsedovi KDH Danielovi Lipšicovi. Pán Lipšic, počuli ste jasné slovo premiéra. Bude čakať do utorka, kedy aj vaša budúca štvorkoalícia avizovala, že zverejní programové tézy, a že mali by ste vtedy aj povedať, čo s európskym ochranným valom, čiže dozvieme sa to v utorok?

Daniel LIPŠIC, podpredseda KDH
--------------------
Neviem, z čoho vychádza predseda vlády. Opakujem ešte raz, je predsedom vlády, nech koná ministerstvo v ich kompetencii. Naozaj to porovnaní s Gréckom sedí. Pri Grécku sme podpísali záväzok a parlament tak či tak bude musieť schvaľovať, ak by ta pôžička išla, nejaké zákony. Vtedy pan premiér nemal problém ten záväzok podpísať. Tu zmluvu podpísať. Nepýtal sa nikoho, ani opozície, ani parlamentu, nikoho, veselo proste podpisoval. Teraz keď tiež podpisujeme určitú formu záväzku, ktorá musí byť naplnená v parlamente nakoniec, tak to podpísať nechce. Je to v tomto zmysle absolútne rovnaké. To znamená, nech pan premiér koná v zmysle svojich kompetencií. To je prvá poznámka. A dve poznámky ešte si predsa len chcem povedať. Ak by sme nevedeli vyrokovať Jaslovské Bohunice, Rakúsko by zrejme Slovensko zablokovalo pri vstupe do Európskej únie. Žiaľ. Nebola to naša požiadavka, bola to požiadavka a veto Rakúska, inak by sme neboli v Únii a všetci to veľmi dobre vieme. Aj pán premiér to vie. Napriek tomu to hovorí ďalej. Takže Ján Figeľ vyrokoval dobré podmienky, jediné možné pre Slovensko, inak by Slovensko nebolo v Únii. To je prvá poznámka. Druhá poznámka, ja neviem o žiadnom vyhadzovaní ľudí, ale viem o jeden veci, za tejto vlády sa tak rozšírilo rodinkárstvo, teraz sme chodili po celom Slovensku, chodili sme po desiatkách obývaček medzi ľudí a ľudí, čo hnevá a trápi, je práve taký pocit elementárnej nespravodlivosti, toho, že keď niekto má rodinného priateľa, kamaráta, kontakt, vtedy sa niečo podarí vybaviť, rozhodnúť, dostať nejakú zakázku. To ľudí trápi. A práve za tejto vlády sa rodinkárstvo klientelizmus neuveriteľne rozmohli. Takmer v každom jednom segmente. Možno hovoriť v justícii.

Richard DÍRER, moderátor
--------------------
Pán Lipšic, ja sa predsa len vrátim, aby sme uzavreli túto tému európskeho ochranného valu a prešli na postupne na rokovania o vláde. V utorok je ten termín, kedy by ste mali oznámiť programové tezy, dozvieme sa aj od budúcej štvorkoalície, či bude súhlasiť s pôžičkou Grécku a či bude súhlasiť s vytvorenímlô toho európskeho ochranného valu?

Daniel LIPŠIC, podpredseda KDH
--------------------
Neviem, či oznámime tézy, pretože platí pravidlo, že pokiaľ sa nedohodneme na všetkom, nedohodneme sa na ničom, ale opakujem ešte raz. Ak má vláda zaujať rázne a jasné stanovisko, tak musí byť najskôr kreovaná. A preto sa mi zdá, že tie všelijaké obštrukcie o rokovaniach, ktoré teraz vedie pan premiér a ktoré nikam nevedú, lebo s ním nikto nerokuje, sú úplne zbytočné. A preto ak Slovensko naozaj potrebuje funkčnú vládu s parlamentnou väčšinou, tak treba dnešnú vládu, s ktorou väčšina ľudí na Slovensku nesúhlasí, vymeniť. A vyriešime aj záchranný val. 

Richard DÍRER, moderátor
--------------------
Dobre, tak pojďme na to vytváranie budúcej vlády. Faktom je, pán premiér, že 4 stredopravé strany podpísali dohodu o tom, že vytvoria koalíciu, vám, ak to môžem tak povedať, veľa priestoru na vytvorenie vlády nezostalo, pretože Slovenská národná strana nemá dostatok mandátov na to, aby ste mali parlamentnú väčšinu. Prezident vám dal čas do stredy. Je ešte na mieste to naťahovať, keď už viete, že nie ste v stave vytvoriť budúcu vládnu koalíciu?

Robert FICO, predseda vlády SR /Smer-SD/
--------------------
Buď budeme, alebo nebudeme rešpektovať ústavu Slovenskej republiky. Voľby boli pred týždňom, dnes je nedeľa a v sobotu boli voľby minulý týždeň a na základe týchto volieb sa ukázalo, že Smer-sociálna demokracia, dominantne a suverénne vyhral voľby. Dokonca vyhral ich spôsobom, ktorý je v Európe unikátny a ja som to cítil na zasadnutí Európskej rady, kedy mi mnohí kolegovia hovorili, že sa ešte nestalo, aby vládna strana v čase svetovej hospodárskej krízy získala viac vo vláde ako získala predtým v opozícii a ten rozdieľ bol takmer 5 alebo 6 %. Ďalej mi tak trošku zvláštne pripadá, keď nás poučujú v týchto otázkach strany, ktoré 4 roky sedeli v opozícii a zohraly ten istý výsledok a dokonca niektorí politici, ako pan Lipšic, mali ešte menej preferenčných hlasov ako mali predtým, to len svedčí o tom, akí sú mimoriadne obľúbení, ako ich ľudia berú. To, že sme...

Richard DÍRER, moderátor
--------------------
Napriek tomu sú to oni, ktorí zjavne budú vytvárať vládu.

Robert FICO, predseda vlády SR /Smer-SD/
--------------------
Veď ja to rešpektujem. To, že Smer získal o 200 tisíc hlasov viac ako v roku 2006, kedy bol opozičná strana, nepopísaná, bez zodpovednosti, to, že máme o 6 % viacej je pre nás obrovské zadostiučinenie, my sa rovno pozeráme každému do očí a do tváre, pretože to potvrdzuje, že sme to nerobili na Slovensku zle. Naviac odovzdávame krajinu v dobrom stave, najvyšší hospodársky rast, druhý najnižší dlh v rámci eurozóny. Pokiaľ ide o tu ústavu. BuĎ budeme ústavu rešpektovať, alebo nebudeme. Platí pravidlo, nepísané, že prezident poveruje víťaza volieb zostavením vlády.

Richard DÍRER, moderátor
--------------------
Ale to nikto nespochybnil. 

Robert FICO, predseda vlády SR /Smer-SD/
--------------------
Ale ja to chcem dokončiť tu myšlienku a bohužial na Slovensku sa vyvinula prax, že zásadne vytvárajú na Slovensku vládu strany, ktoré voľby prehrali. Napríklad SDKÚ má o 3 alebo o 4 % menej ako mala v roku 2006 a teraz bude zostavovať vládu. Rešpektujem to, pretože dali dohromady 79 poslancov v Národnej rade. Musím ale dodať, keď ste reagovali na poznámku, že vy viete o 4 stranách, nie sú to 4 strany, buďme úprimní k slovenskej verejnosti. Na kandidátke strany Most-Híd sú 4 poslanci OKS, ďalšia politická strana, ktorí sa budú správať veľmi suverénne a plus máme 4 ľudí z Občianskej iniciatívy na kandidátke Slobode a Solidarite. Viete, jeden taký postreh, ja potom dokončím tu myšlienku s tým prezidentom. Jeden taký postreh. Ako môže byť systém funkčný do budúcnosti, poprvé keď sa nevedia dohodnúť o veciach, ktoré sú dôležité pre Slovensko a podruhé, keď sa stretli poslanci SaS prvýkrát pri odovzdávaní tých osvedčení v Národnej rade, tak sa prvýkrát videli, sa stretávali a podávali si, dobrý deň, ja som ten a ten, a bol som zvolený za poslanca za SaS a ja som takisto bol zvolený za SaS. Teší ma. Prvýkrát sa videli, no, úžasná stabilita do budúcnosti. Prezident podľa ústavy Slovenskej republiky povedal, poverím víťaza volieb, ja som slušným spôsobom napísal listy, všetkým politickým stranám, odpísali mi niektorí slušne, niektorí neslušne, KDH mi odpísalo veľmi neslušný list, veľmi neslušný list a ja ho uverejním, akým spôsobom sa správa táto nabubralá strana, ktorá nič nezískala v týchto voľbách a politici, ktorí dnes hovoria, že sú najlepší na svete, majú ešte menej preferenčných hlasov ako mali. Ja odmietam tuto nabubravosť. A do stredy dal prezident mandát. Do stredy. Nie ja, prezident mi povedal, pán premiér, očakávam vás v stredu budúci týždeň, aby ste mi povedali, či sa vaša predstava o vzniku dvojkoalície silnej, stabilnej sociálnej vlády napľňa, alebo nenapľňa. Ak v stredu...

Richard DÍRER, moderátor
--------------------
Ale už teraz je jasné, že to nie ste...

Robert FICO, predseda vlády SR /Smer-SD/
--------------------
Ale veď to je prezidentov termín. Prezident mi nevolal a nepovedal mi, pán premiér, dojdite skôr, pretože sa deje toto alebo tamto. Od volieb prebehol týždeň. Týždeň. Ta vláda môže vzniknúť veľmi rýchlo, v stredu v zmysle ústavy Slovenskej republiky, rešpektujme, prosím, ústavu, a termíny, ktoré stanovil pan prezident Slovenskej republiky, prídem za pánom prezidentom, a odpoviem mu na otázku, či sa podarilo napľniť, alebo nepodarilo napľniť. Ak sa nepodarí napľniť, tak v tom okamihu pán prezident musí poveriť niekoho iného zostavením vlády a je vysoká pravdepodobnosť, že vládu bude zostavovať táto široká šesťkoalícia, ktorá má 79 poslancov. A to je celé. Veď na tom nič nie je.

Richard DÍRER, moderátor
--------------------
Ale z toho, ako vyzerá realita, vy už asi viete, čo odpoviete prezidentovi v stredu, že ste neboli schopní zostaviť vládnu koalíciu tak, aby ste mali väčšinu v parlamente.

Robert FICO, predseda vlády SR /Smer-SD/
--------------------
Nebol som, takto, otázka je, čo chceme. My nechceme nejaký zlepenec. Teraz hovoríme o Smere. Nesmieme byť súčasťou nejakých hier, pretože jední hovoria, pôjdeme len vtedy s vami, keď tam bude SDKÚ. Tí zasa tvrdia, že pôjdu len vtedy, keď tam bude toto alebo tamto. My máme záujem len na silnej dvojkoalícii. Na ničom inom. Čiže pánovi prezidentovi odpoviem na jednoduchú otázku, pán prezident, bol som, alebo nebol som schopný zostaviť silnú dvojkoalíciu, ktorú dnes Slovenská republika mimoriadne potrebuje. Slovensko dnes potrebuje naozaj vládu, ktorá bude schopná prijímať veľké rozhodnutia. A ja sa vrátim k tejto istej téme, o akých veľkých rozhodnutiach môžeme hovoriť a aké veľké rozhodnutia môžeme očakávať, keď nie sú schopní ani povedať slovenskej verejnosti že áno, stavíme sa za vás a ideme podporiť európsky ochranný val.

Richard DÍRER, moderátor
--------------------
Pán premiér, predtým, než prejdeme na pána Lipšica, ako bude znieť vaša odpoveď prezidentovi?

Robert FICO, predseda vlády SR /Smer-SD/
--------------------
V stredu ráno mu ju oznámim za prítomnosti médií, ešte je pondelok a v utorok ešte nejaké rokovania absolvujeme, ale ak sa nám nepodarí zostaviť dvojkoalíciu, silnú dvojkoalíciu, na ktorej jedinej máme záujem, lebo toto Slovensko potrebuje, odovzdám poverenie pánovi prezidentovi a pán prezident poverí niekoho iného. Jasné stanovisko.

Richard DÍRER, moderátor
--------------------
Ale myslím si správne, ak silná dvojkoalícia nerovná sa Smer, spojenectvo Smeru s SNS? 

Robert FICO, predseda vlády SR /Smer-SD/
--------------------
To je málo hlasov, to všetci vieme. 

Richard DÍRER, moderátor
--------------------
Čiže ešte stále...

Robert FICO, predseda vlády SR /Smer-SD/
--------------------
Hovorím teraz o kombinácii Smeru a jednej zo strán, ktoré sa hlásia do novej vládnej koalície. Ale...

Richard DÍRER, moderátor
--------------------
Napriek tomu, že vám všetky povedali alebo odpísali, ako ste povedali, niektoré neslušne...

Robert FICO, predseda vlády SR /Smer-SD/
--------------------
Nechajte ten mandát na pána prezidenta. Pán prezident to urobil, naviac ...

Richard DÍRER, moderátor
--------------------
Nie, ja sa pýtam teraz vás, napriek tomu, že vám všetky 4...

Robert FICO, predseda vlády SR /Smer-SD/
--------------------
Ale ja musím využiť všetky prostriedky, ak chcem pripomenúť, že tie nezmysly, ktoré sú popísané v novinách, že kto ako aké ponuky dával, nikto takéto ponuky nedával. Smer suverénne vyhral voľby a má svoju hrdosť, takže zase aby niekto si nemyslel, že my sme niekomu niečo ponúkali, čo by podliezalo latku ako takú. Preto pán prezident v stredu ma príjme, tak sme dohodnutí a na toto všetko odpoviem. Viete, pán redaktor, to nie je také jednoduché, pretože predstavte si, že by som tu sedel v pozícii strany, ktorá by nezískala 35, teda o 6 % viac ako v roku 2006, ale že by sme mali 24 %. V takom prípade by som musel uvažovať aj čo sám so sebou? Odísť z politiky, neodísť, zobrať zodpovednosť ako to urobil napríklad pán Paroubek alebo niektorí iní? Ale my sme, prepáčte za výraz, brutálnym spôsobom vyhrali na Slovensku voľby, ale vďaka tomu, že je taký systém, aký je a ako je nastavený a ja ho rešpektujem, môže 6 politických zoskupení zostaviť vládu proti Smeru. Ja to rešpektujem, nemám nič proti tomu. Ale rovnako opakujem to, čo som povedal pánovi Figeľovi a využívam tuto príležitosť a poviem, že keď tak dôsledne presadili proporcionálny systém pri zostavaní vlády, budeme dôsledne žiadať proporcionálny systém v Národnej rade Slovenskej republiky vrátanie všetkých pozícií, ktoré patria opozícii, ak pôjdeme do opozície, NKÚ, Úrad pre verejné obstarávanie, Slovenský pozemkový fond a ďalšie a ďalšie veci. A budeme dôsledne a dôrazne ochraňovať tých ľudí, ktorí sa na nás obrátili a ktorí nám dali podporu, lebo títo ľudia to potrebujú. Čiže netlačte mňa ani nikto iný, já mám vôči týmto ľuďom takisto zodpovednosť. Je to takmer milión ľudí. Vôči miliónu ľuďom sa ja musím správať korektne, vyvíjame slušné aktivity, keď sa tieto aktivity ukážu ako nemožné, nikto nič nebude naťahovať. Plus chcem povedať veľmi jasne, nikto z nás nebude robiť problémy pri odovzdávaní moci. Já vám to tak poviem ako sedím, že ak bude nový premiér namiesto mňa, já ho budem čakať na Úrade vlády s pohárom šampanského, odovzdám mu korektne a slušne moc.

Richard DÍRER, moderátor
--------------------
Aj keď to bude Iveta Radičová?

Robert FICO, predseda vlády SR /Smer-SD/
--------------------
To je jedno. Ktorýkoľvek premiér príde, počkám ho na Úrade vlády, ak o to bude mať samozrejme záujem, slušne mu odovzdám kanceláriu, dám mu kľúčiky a dám si s ním pohár šampanského, či to bude muž alebo žena. Keď som prišiel, pán redaktor, ja k moci u roku 2006, tak ma tam čakala len paní upratovačka. My ukážeme teraz, ako sa jednoducho veci robia slušne. Hovoria veľa o slušnosti, ani na rokovanie neprišli. Aká slušnosť? Aká nová politická kultúra? My ukážeme, ako sa správať v takejto situácii.

Richard DÍRER, moderátor
--------------------
Pýtajme sa podpredsedu KDH Daniela Lipšica. Pán podpredseda, predseda Smeru Robert Fico stále hovorí teda, že do stredy má ten termín a že sa snaží o vytvorenie silnej dvojkoalície. Veľa sa špekulovalo o tom, že by to malo byť práve KDH, čo nakoniec zavážilo, že KDH jasne povedalo Smeru nie?

Daniel LIPŠIC, podpredseda KDH
--------------------
Môžeme najskôr povedať pár vecí k tomu, čo hovoril predseda vlády. Všetky strany vznikajúcej štvorkoalície deklarovali pred voľbami, že so Smerom nepôjdu. S tým ich naši voliči volili. Áno, je ich viacej, nie je to jedna strana, sú to 4 strany, ale reprezentujú väčšinovú mienku na Slovensku a väčšinová mienka na Slovensku je, že si ľudia neželajú, aby predseda vlády Fico vo funkcii pokračoval. To, že má jednu stranu, ktorá má  najviac, ale ktorá zďaleka nemá väčšinu, je síce pravda, ale väčšina ľudí sa vyjadrila, ako demokrat buďto pan premiér mal rešpektovať a neuhýbať všelijakými rečami o tom, aký je systém. To nie je vec systému. Ešte raz, väčšina voličov na Slovensku si pána premiéra neželá, aby pokračoval vo funkcii. Tak rozhodli. Takže bodka, vybavené. To je jedna vec. Druhá vec, krajina je dnes vo veľmi zlom stave, Slovensko sa zadlžuje najrýchlejšie z krajín visegrádskej štvorky. Najrýchlejšie nám raste nezamestnanosť. Pred voľbami ja som navštívil nad 80 obyvačiek a ľudia mi hovorili, aké pocity majú. Majú pocit taký, že slušní ľudia nemajú navrch. Majú pocit elementárnej nespravodlivosti. Dnes každý týždeň takmer nejaký mafián je z väzenia von. Jediní, ktorí vyhrávajú na súdoch, sú politici, ktorí žalujú média a vyhrávajú miliónové odškodné. To sa musí zmeniť. A ak vznikajúca koalícia má mať nejaký základný cieľ, tak ja si myslím, že by to mala byť koalícia, ktorá nastolí na Slovensku elementárnu spravodlivosť. To si myslím, že je vec, o ktorej ľudia hovoria, a o ktorej sa ja budem maximálnej možnej miere usilovať. 

Richard DÍRER, moderátor
--------------------
To ste povedali už niekoľko raz. Ja sa predsa len vrátim k tej svojej otázke, čo nakoniec zavážilo, že KDH nebolo ochotné ísť do silnej dvojkoalície, ako hovorí predseda Smeru s touto stranou?

Daniel LIPŠIC, podpredseda KDH
--------------------
Poprvé, KDH vylúčilo ísť do strany, ísť do vlády so stranou Smer pred voľbami. Slovo KDH platí. Slovo KDH vždy platí. Dnes v KDH nie sú absolútne žiadne diskusie, žiadne diskusie o Smere alebo nesmere. Proste KDH je v tomto jednotné ako jeden muž, ako jedna žena. Proste sľub KDH, slovo dané voličom platí. Ako by sme sa mohli pozrieť do očí našim vlastným voličom, keby sme náš záväzok spred volieb nesplnili? Naviac Smer a KDH sú úplne iné svety. Smer zodpovedá za dnešnú situáciu na Slovensku, za obrovskú mieru korupcie na Slovensku, za vulgarizácii verejného života, za neriešenie reálnych problémov ľudí. Povedzme si o povodniach. To by malo nasledujúca vláda riešiť, nie pred voľbami pár dní posielať nejaké rýchlo šeky a potom na všetkých zabudnúť. Dnes na východnom Slovensku sú ľudia ďaleko viac postihnutí, ako  možno boli pred niekoľkými týždňami. Ďaleko viac škôd sa zistilo, takže pred voľbami sa rýchlo posielali šeky a teraz vláda nerobí nič. Preto treba novú vládu urobiť čím skôr, aby aj ľudia, ktorí sú jednoduchí ľudia, postihnutí pomerne výrazne vo svojom živote, napríklad povodňami, mohli dostať nie marketingovú predvolebnú pomoc, ale reálnu pomoc.

Richard DÍRER, moderátor
--------------------
Pán Lipšic, stredopravé strany sa dohodli, že nebudú hovoriť o postoch a že nebudú hovoriť o programe, kým nebude všetko dohodnuté. Napriek tomu niekoľkokrát ste povedali, že pan premiér by mal uznať, že jednoducho nie je schopný vytvoriť väčšinu, že by mal odísť a že by mal prezident poveriť vytvorením novej vládnej koalície práve vás. Nehovoríte o postoch, nehovoríte o programe, preto sa natíska otázka, ako blízko ste v programovej zhode? 

Daniel LIPŠIC, podpredseda KDH
--------------------
Pozrite, diskutujeme teraz najskôr o programových tézach, ktoré môžeme dohodnúť na budúci týždeň, dôležitejšie naozaj zhodnúť sa na programe. A je to koalícia, ktorá má veľkú programovú zhodu, na niektorých veciach sa nedohodneme, tie zostanú otvorené, nebudú sa asi riešiť, ale v mnohých veciach sa zhodneme, a opakujem ešte raz, ak sa máme na niečom zhodnúť, tak na tom, že by to mala byť koalícia elementárnej spravodlivosti. Ohľadne imunity, ohľadne miery korupcie, miery  rozkrádania, ja si myslím, že ľudia na Slovensku vedia, že je kríza, že tak ľahko sa situácia ekonomická nezlepší. Ale pokiaľ budú vidieť, že úprimne bojujeme s takými fenoménmi, ako je korupcia, ako je papalášizmus, to, že niekto je nad zákonom na Slovensku, že nemajú navrch slušní ľudia, ale rôzní gauneri a podvodníci, a toto budeme úprimne robiť, tak si myslím, že budú ľudia schopní akceptovať aj to, že ekonomická úroveň sa nezmení z večera do rána. A preto si myslím, že to pojítko základné by práve mala byť elementárna spravodlivosť. Ja nechcem reagovať na rôzne nálepky, ktoré používajú predstavitelia strany Smer, nechám to na vašich divákoch, aby označili nálepkou novo vznikajúcu koalíciu alebo aby označili tu, ktorá teraz dožíva, teda trio pana Fica, pana Mečiara a pána Slotu, to nechám na vašich divákoch, aby označili, čo si o týchto vznikajúcich a zanikajúcich koalíciách myslia.

Richard DÍRER, moderátor
--------------------
Pán Lipšic, vy ste povedali, že by malo ísť o koalíciu elementárnej slušnosti, napriek tomu sa veľa špekuluje o tom, že aj keď teda hovoríte, že ste blízko programovej zhody, že sú tam dve diametrálne odlišné strany, a to je práve konzervatívne KDH a liberálna strana Sloboda a Solidarita a aj predseda strany Smer Robert Fico po volebnej noci povedal, že dáva novej koalícii alebo ako on hovorí, tomuto zlepencu maximálne rok. Čiže napriek tomu si vy veríte a predpokladáte, že vydržíte spolu 4 roky.

Daniel LIPŠIC, podpredseda KDH
--------------------
Keď hovorím o elementárnej spravodlivosti, tak napríklad tým myslím, zrušenie imunity. Na tom sa určite dohodneme. Hovorím napríklad o tom, že budú povinné elektronické aukcie, dnes je slovko tender synonýmom pre zlodejstvo. Veď mnohé takéto škandalózne tendre a môžme ich vymenovať, ktoré boli, priamo obhajoval aj predseda vlády Fico. Čiže ja si myslím, že je oveľa viac vecí, na ktorých sa zhodneme práve v oblasti tej elementárnej spravodlivosti a potom áno, sú aj veci v oblasti kultúrno-etickej, kde sa nezhodneme a kde buď nájdeme nejaký kompromis, alebo sa dohodneme na zachovaní statusu quo. Ale ja si myslím, že dnes dôležité pre Slovensko práve je, aby konečne po možno dlhých rokoch mali ľudia pocit spravodlivosti. Že sa priestor pre spravodlivosť rozširuje, že nemajú na vrch ani podvodníci, ani skorumpovaní politici, ani mafiáni, ale ľudia, ktorí platia dane, rešpektujú zákony, neprekračujú rýchlosti, proste nerobia priestupky, proste slušní ľudia. To je dôležité.

Richard DÍRER, moderátor
--------------------
Pán predseda Fico, počuli ste jasné slová pána Lipšica, že ten, ak to tak môžem nazvať odpor alebo to jasné nie voči akémukoľvek spojeniu so Smerom bolo definované pomerne jasno, čiže preto...

Robert FICO, predseda vlády SR /Smer-SD/
--------------------
Jednu krátku pripomienku. Mal som starého otca a bol to veľmi múdry človek. Nemal ani vysokoškolské vzdelanie, ale žil ťažký život a veľa sa naučil a keď povedal na niekoho, že tento človek sa mu nepozdáva alebo že vôči tomuto človeku má nejaké výhrady, tak použil krásny výraz, že to, čo tento človek povedal, je tak dôveryhodné, ako voda v prútenom koši. Viete, keď počúvam predstaviteľov Kresťansko-demokratického hnutia o slušnosti a morálke, tak ma vždy napadne, že kto to hovoril o kupovaní poslancov v predchádzajúcom volebnom období? Kto má účty v švajčiarských bankách? To je zaujímavé, že tam, kde sú evidentné dôkazy o kupovaní poslancov, keď SDKÚ kupovalo poslancov, kde sú evidentné dôkazy o tom, že nominanti tejto politickej strany majú účty vo švajčiarských bankách, my sme preukázali pranie špinavých peňazí, to je všetko v poriadku, s takouto stranou sa môže ísť do vlády. Ale tam, kde sú iba bubliny mediálne a kde nikdy nič nebolo, nikdy nič nebolo vo vzťahu k strane Smer-SD, máme účtovníctvo absolútne čisté bez akýchkoľvek problémov, tak sa vymýšľa nejaká bublina. Preto ja sa môžem len pri týchto predvolebných, to sú predvolebné tézy, ktoré teraz pán Lipšic /nesrozumiteľné/ úsmev, ale to vôbec nie je dôveryhodné. Čo je na tom dôveryhodné, keď so stranou, ktorá kupovala poslancov, má účty vo Švajčiarsku a prala špinavé peniaze, sa vláda môže vytvoriť a to bude ta slušná vláda, vláda spravodlivosti, vláda neviem čoho všetkého, etiky, ale so stranou, ktorá takéto problémy nikdy nemala, sa nemôže ísť. Ale my máme, opakujem, svoju vlastnú pozíciu, myslím si, že je nakoniec aj dobrá, ak to dopadne tak, že Smer bude súčasťou opozície prakticky budeme jediná dominantná opozičná sila na Slovensku. My sa sústredíme na ľudí, na tých ľudí, o ktorých som už hovoril niekoľkokrát počas tejto relácie, a budeme veľmi dôsledne monitorovať a oponovať rozhodnutia vlády, ktoré podľa môjho názoru budú presne tie isté, ako boli v rokoch 1998 až 2006 a my budeme chrániť týchto ľudí. Je to v poriadku, ja uznávam, že týchto 6 politických zoskupení, ktoré sa vytvorili, majú väčšinu, majú krehkú väčšinu, ja im želám veľa odvahy a guráže, pokiaľ ide o prijímanie takých rozhodnutí, ako sme prijímali my, stiahnuť vojakov z Iráku, neuznať Kosovo, stavať atómové elektrárne, diaľnice. Ja len dúfam, že nezastavia diaľnice, ja len dúfam, že nezastavia atómové elektrárne, ja len dúfam, že nebudú riešiť problém krízy tak, že budú ľuďom ťahať peniaze z vriec, čo sme my nikdy nerobili a ani robiť nebudeme. Takže to bola taká nejaká poznámka k tomu, čo bolo povedané.

Richard DÍRER, moderátor
--------------------
Dajme ešte priestor na poslednú reakciu panu Lipšicovi. Pán Lipšic, počuli ste, čo povedal teraz predseda vlády a predseda strany Smer-SD Robert Fico, že sa idete, že nerozumie tomu, prečo sa nedokážete spojiť so Smerom, ktorému nebolo nikdy nič dokázané, ale spájate sa so stranami, ktoré majú na svedomí kupovanie poslancov, poprípade údajné pranie špinavých peňazí?

Daniel LIPŠIC, podpredseda KDH
--------------------
My sme prehrali voľby v roku 2006 aj kvôli kauzám a ja som ich priznal. Ja som mal toľko odvahy, že som povedal, že máme a aj ja osobne napriek tomu, že to neboli moje kauzy, morálny dlh. Pán premiér to nikdy nepriznal. A teraz nebudeme riešiť kauzy dnešnej vlády a budeme teraz vyhadzovať, kto kedy ako kradol. Proste faktom je, že v čase krízy keby sme pokračovali v tomto, v tejto miere korupcie, ako je na Slovensku dnes, tak Slovensko čaká grécky osud. O tom som ja absolútne presvedčený. A preto musíme konať inak. Pre mňa nie je sociálny štát, keď všelijakí mecenáši, investori, sponzori majú obrovské haciendy a dobre si žijú. To pre mňa nie je. Pre mňa je dôležitejšia sociálna spravodlivosť. Aby slušní ľudia mali navrch. A slušní ľudia podľa môjej mienky v posledných 4 rokoch na Slovensku navrch nemali. A to sa musí zmeniť. 

Richard DÍRER, moderátor
--------------------
Ďakujem podpredsedovi KDH Danielovi Lipšicovi a vráťme sa ešte k tomu zostavovaniu vlády. Faktom je a počuli sme to teraz aj z úst pana Lipšica, žiadna z tých 4 alebo ako vy hovoríte 6 stredopravých strán s vami nechce ísť do vlády. Ak dovolíte, možno aj takú ľudskú otázku, nemrzí vás, že ste dopadli tak, ako kedysi váš ešte stále súčasný koaličný partner Vladimír Mečiar? Že síce voľby vyhrával, ale nikto s ním nechcel ísť do vlády?

Robert FICO, predseda vlády SR /Smer-SD/
--------------------
To je trošku iný rozmer, pretože my sme vyhrali voľby s podstatne väčším výsledkom, a po ďalšie sme v Európskej únii, sme v NATO a toto je skôr problém hodnotový, toto nie je problém demokracie, ako to bolo vnímané v roku 1998. Viete, zásadný problém týchto malých strán, ktoré všetky prehrali voľby s výnimkou SaS, ktorá ako jediná sa dostala do parlamentu so slušným výsledkom, je že oni sa boja ísť so Smerom, boja sa kvôli tomu, lebo vedia, že sme neuveriteľne stabilná strana, ktorá má veľmi silnú vnútornú disciplínu a ktorá veľmi tvrdo presadzuje svoje názory, pokiaľ ide o hodnoty, za ktorými stojíme. 

Richard DÍRER, moderátor
--------------------
A rovnako vedia, že ste počas uplynulých 4 rokov veľmi k vládnutiu vašich koaličných partnerov nepripustili.

Robert FICO, predseda vlády SR /Smer-SD/
--------------------
Pravdepodobne... 

Richard DÍRER, moderátor
--------------------
Že ste boli veľmi dominantnou stranou v koalícii.

Robert FICO, predseda vlády SR /Smer-SD/
--------------------
Možno že práve toto je ich problém. Pre nich je výhodnejšie, keď budú v tej 6-koalícii, každý si niečo utrhne a budú si ten svoj vlastný piesoček obhajovať a vedia, že keď budú buchať po stole, že ich budú počúvať tí ďalší piati, lebo keď sú približne rovnakí, tak sa musia počúvať. Toto je hlavný dôvod. Oni sa boja tej dominancie a toho silného postavenia Smeru. Ja želám Slovensku, aby malo dobrú vládu, naozaj to želám. Na druhej strane chcem dopredu povedať, že vidím už dopredu veľké riziká. Ale to prinesie život, ja teraz nechcem nikoho strašiť. Predovšetkým si želám, aby Slovensko išlo, pokiaľ ide o hospodársky rast, tak dobre ako išlo teraz. Máme najvyšší hospodársky rast v EÚ. Tento fakt nikto nespochybní ani nespochybňuje. Že máme druhý najnižší dlh v eurozóne nikto nespochybnil, a že to zadlžovanie je podpriemerné v porovnaní s EÚ, nikto nespochybnil. Tieto strašenia, to už ja viem, ako to bude teraz vyzerať. Oni teraz budú, prídu do vlády a budú rozprávať, a teraz musíme zobrať dôchodcom, musíme zobrať týmto, týmto a týmto, lebo Fico a jeho partia to robili zle. Nie. Slovensko je na tom v porovnaní s inými členskými štátmi EÚ veľmi, veľmi dobre. Ja si len želám, nech sa Slovensku darí a my budeme, ak v stredu pôjdem za pánom prezidentom odovzdám mu mandát na poverenie vlády, budeme dôsledná opozícia, ktorá bude robiť všetko pre to, aby Slovensku sa dobre darilo. My nebudeme experimentovať s národno-štátnymi záujmami Slovenska, ako experimentujú títo páni. Či to bolo pri Lisabone, eure alebo je to teraz pri tomto záchrannom vale. Je to jasný postoj.

Richard DÍRER, moderátor
--------------------
Napriek tomu sa natíska otázka, v stredu máte ísť za prezidentom, oznámite mu teda to, čo ešte teraz nechcete prezradiť, lebo vám zostavajú dva dni na prípadné rokovania, napriek tomu sa spýtam, kedy predpokladáte, že by vaša vláda mohla podať demisiu?

Robert FICO, predseda vlády SR /Smer-SD/
--------------------
To je vecov... 

Richard DÍRER, moderátor
--------------------
Špekulovalo sa 5. júla a tak preto sa pýtam.

Robert FICO, predseda vlády SR /Smer-SD/
--------------------
To už nie je potom moja povinnosť, pretože vláda podáva demisiu v ten deň, kedy sa ustanovuje nová vláda, to už bude dohovor pána prezidenta s novým predsedom vlády, že kedy sa ta vláda bude predstavovať a zostavovať, takže toto už je mimo akejkoľvek možnosti ovplyvniť zo strany vlády Slovenskej republiky. 

Richard DÍRER, moderátor
--------------------
A ešte sa zastavme pri vás, vy ste to už síce tak naznačili, že vaša strana získala o 6 % viac ako pred 4 rokmi, napriek hospodárskej kríze. A že ste v princípe jedinou stranou s výnimkou teda Most-Híd a SaS, ktoré sa ako nováčikovia dostali do parlamentu. 

Robert FICO, predseda vlády SR /Smer-SD/
--------------------
Je to unikátny výsledok.

Richard DÍRER, moderátor
--------------------
Napriek tomu ste pred rokom a niečo, 4. januára 2009 a bolo to konkrétne v rozhovore so mnou povedali, "nikdy si ja nesadnem do parlamentu ako opozičný poslanec".

Robert FICO, predseda vlády SR /Smer-SD/
--------------------
Za predpokladu, že by sme mali 20 %. Ale my budeme mať snem strany. Vždy po voľbách sú snemy strán a budeme o týchto veciach veľmi otvorene v strane hovoriť, že ako máme hodnotiť tento výsledok, čo sa vlastne stalo? Či je to úspech, alebo to nie je úspech? Ja za seba hovorím, že môžme chodiť po Slovensku a takto každému rovno pozerať do očí, pretože ľudí sme neoklamali a urobili sme pre ľudí všetko, čo bolo treba urobiť. Pre mňa je najpodstatnejšie, že sme ľuďom nebrali peniaze v mene krízy. To bol najväčší úspech, ktorý sme dosiahli.

Richard DÍRER, moderátor
--------------------
Ale možno by stálo za sebareflexiu strany, že nie je nikto s vami ochotný ísť do vlády.

Robert FICO, predseda vlády SR /Smer-SD/
--------------------
My si tu sebareflexiu urobíme, ale na to sú predsa iracionálne dôvody, ktoré som vám pred chvíľkou teraz popísal. Keď hovorím o silnej dvojkoalícii, nehovorím to preto, že toto vyhovuje Smeru, ale na silnú dvojkoalíciu je obrovská spoločenská objednávka, naozaj ľudia chcú na Slovensku stabilnú vládu, všimnite si, ako postupne klesal počet strán, ktoré vytvárali vlády. Najprv to bolo 5 strán, 6 strán, potom to boli 4 strany, teraz to boli 3 strany v mojej vláde a bola šanca, a to bol vždy taký nejaký môj sen urobiť vládu z 2 strán. Zdá sa, že opäť ideme opačne a ideme dať priestor veľmi nestabilným 6 zoskupeniam, ktoré budú na Slovensku vládnuť. Ale majú väčšinu a majú na to legitímne právo. Toto som nikdy ja nespochybňoval. Len znovu pripomínam, že ak je takáto silná strana ako Smer na politickej scéne a sociálna demokracia má svoje miesto na politickej scéne v každom štáte Európy, my nechceme, aby sa nakladalo s takouto stranou slušne, nechápem, prečo odmietli formálne rokovanie o zostavení vlády, mohli prísť, my si mohli dať ...

Richard DÍRER, moderátor
--------------------
To vám ale povedal pan Lipšic počas.

Robert FICO, predseda vlády SR /Smer-SD/
--------------------
Viete prečo, lebo sa báli. Oni sa totiž báli, že keby išli na individuálne rokovania so Smerom, že niekto z nich zlyhá. Tak si navzájom zakázali a povedali si, že nikto nesmiete ísť na to rokovanie so Smerom, lebo čo keď sa na niečom dohodnete a padne tato naša predstava 6-koalície.

Richard DÍRER, moderátor
--------------------
Spýtam sa inak. Vy by ste dokázali vládnuť s SDKÚ po tom, čo ste a teraz obi dve strany predvádzali v parlamente?

Robert FICO, predseda vlády SR /Smer-SD/
--------------------
Pán redaktor, takto. Otázka znie inak. Ak Smer-SD nemá svojich pôvodných partnerov, napríklad SNS a HZDS, ktorí boli teraz vo vládnej koalícii, tak vláda sa dala vytvoriť len kombináciou terajšej vládnej strany a opozičnej strany. Iné riešenie nie je, čili tato otázka nemá opodstatnenie.

Richard DÍRER, moderátor
--------------------
Já tomu rozumiem, ale pýtam sa konkrétne na prípad na SDKÚ, potom, čo ste vy vytiahli na nich, oni na vás a ...

Robert FICO, predseda vlády SR /Smer-SD/
--------------------
Počúvajte, my sme išli do rokovaní s jasnou predstavou o silnom sociálnom štáte, ochrane národnoštátnych záujmov a povedali sme, že ak sa dohodneme na dvoch pilieroch, plus mínus ak sa dohodneme, tak určite máme záujem byť súčasťou vlády. Ale neobetovali by sme základné hodnoty, viete, to je také smiešne, ja som čítal včera ten rozhovor pána Figeľa v SME, skoro som odpadol. Pán Figeľ predseda KDH hovorí o tom, že si vie predstaviť úpravu v občianskom zákonníku, pokiaľ ide o registrované partnerstvá. Pán Figeľ zrazu hovorí o určitých úpravách, pokiaľ ide o marihuanu. To sa nemôže diať. Potom nemôže fungovať politický systém. Naše hodnoty sú jasné, sociálny štát, zákonník práce, minimálna mzda, valorizácia dôchodov, vianočné príspevky, keby za nami prišli a povedali nám, tak poďte do vlády, a zmeňme zákonník práce tak, že zamestnanca môžeme vyhodiť, povedali by sme bohužiaľ, my s týmto nemôžme ísť. Ale vidíte, že sú schopní ustupovať z tých najelementárnejších vecí. Už som niekde čítal, pán Sulík to povedal, že je zrejmé, že nebude môcť naplniť sľuby, ktoré dal v predvolebnej kampani, a to si robíme srandu z tých voličov? Alebo ako?

Richard DÍRER, moderátor
--------------------
Povedal, že nebude môcť splniť všetkých 120 bodov programu, ktoré mali v SaS.

Robert FICO, predseda vlády SR /Smer-SD/
--------------------
Som zvedavý, koľko z tých bodov bude. Povedzte mi s výnimkou odškodnenia klientov nebankových subjektov, kde ekonomická kríza nám znemožnila naakumulovať finančné prostriedky, kde sme zlyhali v našich sľuboch? Kde sme my zlyhali v našich sľuboch? V diaľniciach sme zlyhali? V letisku, zastavení privatizácie, v zákonníku práce? Takže...

Richard DÍRER, moderátor
--------------------
Nemám teraz vládny program, ale daň z dividend.

Robert FICO, predseda vlády SR /Smer-SD/
--------------------
Ta bola upravená, daň, o dani z dividend bolo, že budeme uvažovať, nakoniec sme sa presvedčili, že by bolo dvojité zdanenie, že firmy na Slovensku by platili a zahraničné neplatili. Takže ja len to chcem pripomenúť, že my si dôsledne budeme svoje sľuby dodržiavať aj v opozícii, budeme veľmi razantná opozícia, ak sa tak stane a znovu pripomínam, zbytočne hovoria o slušnosti. Je to veľmi nedôveryhodné, lebo už len to, ako sa správajú v týchto dňoch tomu nezodpovedá. Pozrite sa, keď hovoria o slušnosti, dobre, my im ju ukážeme pri odovzdávaní moci. Opakujem, privítam predsedu vlády na Úrade vlády, keď tam príde o druhej ráno, mne je to jedno, ja ho tam počkám s pohárom šampanského. Tak nech teraz sú slušní, keď toľko hovoria a nech dominantné politickej strane na slovenskej politickej scéne dajú to, čo v parlamente takéto strane preukázateľne patrí, a to je pozícia predsedu Národnej rady, účasť v kontrolných orgánoch a vo výboroch. Potom môžeme povedať, áno, je tu nejaký nový posun na slovenskej politickej scéne.

Richard DÍRER, moderátor
--------------------
Ja predsa len sa ešte jednou otázkou vrátim k panu Lipšicovi, ak ho máme stále v spojení. Pán Lipšic, pán predseda Fico hovoril veľa o tom, že v rozhovore vášho predsedu pána Figeľa zaznamenal istý odklon alebo posun od tých vašich tradičných hodnôt s tým, že by ste dokázali uvažovať nad zmenami v občianskom zákonníku, čo sa týka partnerstvá osôb rovnakého pohlavia, čiže ustupuje KDH aj vďaka tomu, že je s SaS v budúcej koalícii od svojich tradičných hodnôt?

Daniel LIPŠIC, podpredseda KDH
--------------------
Hej, pán Fico hovoril veľa, ale ani to mi náladu nepokazí. Je to nezmysel samozrejme a KDH sa aj ohradilo vôči titulku, ktorý bol v SME. Určite KDH neustúpi ani z ochrany života,  ochrany rodiny a ak sa nebudeme vedieť dohodnúť, tak zostane status quo. To je proste úplne normálne. Ale predsa ešte len pár viet k tomu, čo som počul. Presne tak, daň z dividend. Ak ide o veľké banky, takým socialistická vláda kedykoľvek ustúpi. Daň z dividend nezaviedli a teraz pan premiér hovorí, že zistili, že dvojité zdanenie? To vtedy nevedeli? Podruhé, teraz keď ide o Grécko, tak taky stvrdil zachraňovanie nemeckých a francúzskych bánk. Čiže to je proste sociálny štát v praxi. Pre bohatých, ale nie pre tých obyčajných ľudí.

Richard DÍRER, moderátor
--------------------
Dobre, ďakujeme za reakciu, to bol podpredseda KDH Daniel Lipšic a ja naozaj poslednou otázkou, aby sme uzavreli dnešné vydanie relácie V politike, čo bude robiť Robert Fico, keď nebude premiérom?

Robert FICO, predseda vlády SR /Smer-SD/
--------------------
Bude predsedom silné opozičné politické strany, ak ma na to snem strany Smer-sociálna demokracia opätovne poverí, budeme mať snem na jeseň a budem sa tomuto venovať.

Richard DÍRER, moderátor
--------------------
Ja sa predsa len ešte vrátim k tej formulácii, vy ste vtedy povedali, nepovažujem za správe, aby človek, ktorý má dispozícii vládnu moc, či už 4 roky alebo 8 rokov, potom sa vrátil do parlamentu a vykrikoval z lavice ako dnes vykrikuje pán Dzurinda a pán Mikloš. Je to smiešne, podľa môjho názoru to nie je dobré.

Robert FICO, predseda vlády SR /Smer-SD/
--------------------
Áno, ak prehrá voľby. Oni prehrali voľby. A my sme vyhrali voľby.

Richard DÍRER, moderátor
--------------------
Ale to tu nikde nie je napísané. Preto sa pýtam.

Robert FICO, predseda vlády SR /Smer-SD/
--------------------
Viete čo, my sme voľby vyhrali suverénnym spôsobom, je to milión ľudí, ku ktorým sa chceme správať korektne a pokiaľ budeme mať členská voličská základňa Smeru záujem o moje služby, tak tieto služby budem ďalej vykonávať.

Richard DÍRER, moderátor
--------------------
Robert Fico, pekný večer.

Robert FICO, predseda vlády SR /Smer-SD/
--------------------
Ďakujem pekne. 

Richard DÍRER, moderátor
--------------------
Ďakujem za účasť. A vám ďakujem za pozornosť, prežite ešte pekný nedeľný večer aj v spoločnosti TA3. V politike tu bude opäť o týždeň s kolegyňou Ľubou Oravovou a o chvíľu už aktuálne správy s Ľubom Strakom. Dovidenia.

19.9.2010
TA3
Opozičný Smer smeru
19.9.2010    TA3    str. 02   19:55 V politike
            
Richard DÍRER, moderátor
--------------------
Dobrý večer.

Robert FICO, predseda strany, podpredseda NR SR /Smer-SD/
--------------------
Dobrý večer.

Richard DÍRER, moderátor
--------------------
No a samozrejme pýtať sa budete môcť už tradične aj vy. Svoje otázky posielajte na známu adresu mailto:vpolitike@ta.com a rovnako aj na http://www.facebook.com/televiziata3. Pán predseda. Začnime absolútne aktuálne. Mali sme na Slovensku siedme referendum. Tak ako som spomínal na úvod. Dopadlo presne tak ako väčšina predchádzajúcich všeľudových hlasovaní a síce, že je neplatná. Napriek tomu a to som rovnako spomenul na úvod, že očakávania boli nižšie ako nakoniec reálne výsledky, že svoj hlas odovzdalo približne 900 tisíc voličov. Vy ste sa k referendu a k iniciatíve najmä strany Sloboda a Solidarita, ktorej, ktorá bola za toto referendum zodpovedná vyjadrovali pomerne veľmi kriticky. Napriek tomu dá sa ignorovať 900 tisíc voličských hlasov?

Robert FICO, predseda strany, podpredseda NR SR /Smer-SD/
--------------------
Nikto nerobil proti referendum žiadnu protikampaň, to treba zdôrazniť a naše analýzy potvrdzovali, že účasť bude niekde na úrovni okolo 15, 20 %. Čiže približne plus mínus tie analýzy zodpovedajú aj realitu. My si musíme uvedomiť, že účasť v referende mohla byť ovplyvnená aj podvodmi, ktoré boli napáchané v predreferendovej kampani a ja teraz nechcem nič si nárokovať, ale predsa len Smer má nejaký vplyv na politickú mienku na Slovensku. Ak SaS neoprávnene používala moje meno, meno prezidenta, prakticky do všetkých schránok na Slovensku išli letáky, ktoré hovorili o našej účasti a my sme jasne deklarovali, že do referenda ako takého nejdeme.

Richard DÍRER, moderátor
--------------------
Za čo sa vám ale SaS verejne ospravedlnila, takže voliči nemohli byť už pomýlení, pretože to odvysielali všetky médiá tieto ospravedlnenia.

Robert FICO, predseda strany, podpredseda NR SR /Smer-SD/
--------------------
Viete, je také krásne latinské príslovie, že už je pozde milý drozde a predsa nie je možné akceptovať, aby niekto urobil podvod tým, že napíše všetkým starostom a primátorom listy, v ktorých oznámi, že pôjde do referenda aj predseda najsilnejšej opozičnej strany a rozvešajú po Slovensku stovky billboardov a pošlú občanom do pošty letáky s touto informáciou. Pán redaktor, dobre, veď sme si na to zvykli aj vo voľbách v parlamentných boli podvody, podľa všelijakých listov, kde boli falšované naše mená. Len prichádza akási zvláštna kultúra politická na Slovensko, že sa bez akýchkoľvek problémov zneužije meno, použije sa falošná informácia na podporu nejakého politického cieľa a potom, keď sa ten cieľ tak alebo onak dosiahne alebo nedosiahne, tak už sa nikto nezaoberá podvodmi, ktoré boli v tomto okamihu napáchané. Ešte raz. My nie sme prekvapení. Tá účasť zodpovedala našim analýzam. 15 až 20 %. Opakujem ešte raz. Časť týchto voličov mohla byť ovplyvnená podvodmi, ktoré SaS a predovšetkým pán Sulík napáchali v predvolebnej kampani, ale tu je problém niekde inde. Nie v tomto. Samozrejme, toto je vážna vec, ale asi, asi.

Richard DÍRER, moderátor
--------------------
Ja sa k tomu vrátim. Povedzte, kde vidíte vy problém a vrátim sa potom k tej otázke, pretože ste mi zatiaľ na ňu  neodpovedali.

Robert FICO, predseda strany, podpredseda NR SR /Smer-SD/
--------------------
Áno, áno. Viete. Problém je predovšetkým v tom, že na Slovensku je nebezpečné, ak vznikne móda, že nejaká politická strana si dá do politické programu nejaké ciele a potom si urobí k tomu vlastné referendum, ktoré zaplatí štát. Zoberme si, že vyzbierať 350 tisíc podpisov nie je žiadny problém. Predstavme si, že by teraz začal Smer ako strana, ktorá nemá problém vyzbierať 350 tisíc podpisov. Za týždeň ich máme vyzbierané. Urobili by sme referendum napríklad o zákaze privatizácie teplární, príklad, lebo že to spôsobuje zvyšovanie cien. Predpokladám, že by došlo nejakých 30 % ľudí do tohto referenda a z tých 30 % by 98 % povedalo, že nesúhlasia s privatizáciu, pretože zväčša len tí idú do referenda, ktorí hlasujú kladne alebo odpovedajú kladne na postavené otázky.

Richard DÍRER, moderátor
--------------------
A to je možno chyba.

Robert FICO, predseda strany, podpredseda NR SR /Smer-SD/
--------------------
Zajtra. Zajtra, zajtra si urobí podobné referendum KDH, potom si urobia referendum predstavitelia strany Híd a každý si bude ten svoj vlastný politický program, ktorý nie sú schopné presadiť cez účasť vo vláde si bude prezentovať takýmto spôsobom.

Richard DÍRER, moderátor
--------------------
Tak potom zrušme referendum ako inštitút.

Robert FICO, predseda strany, podpredseda NR SR /Smer-SD/
--------------------
Nie, nie, nie, k referendu sa treba správať solídne a ja tvrdím, že to, čo predviedla SaS v súvislosti s týmto referendom a s podvodmi je smrtiaci úder tomuto referendu ako takému. Uvedomme si, že Slovensko raz môže naozaj potrebovať referendum, ale naozaj. Tak ako sme ho potrebovali, keď sme išli do Európskej únie a vieme, že ten výsledok bol veľmi, veľmi tesný.

Richard DÍRER, moderátor
--------------------
Áno, to bolo jediné úspešné referendum aj keď veľmi natesno.

Robert FICO, predseda strany, podpredseda NR SR /Smer-SD/
--------------------
Jediné úspešné referendum a veľmi a všetky politické strany boli za. Všetci sme hovorili poďte do referenda, poďte podporiť vstup do Európskej únie. Preto bol by som za to, aby sme sa k referendu stavali veľmi opatrne. Myslím si, že skôr treba uvažovať o tom, že či nezabrániť do budúcnosti organizovať referendá, ktoré budú referendami straníckymi ako to bolo v tomto prípade, kde si iba jedna strana chcela niečo presadiť a ja sa oblúkom vrátim k vašej otázke. Ja sa jej nevyhnem, dobre?

Richard DÍRER, moderátor
--------------------
Áno, tá otázka znela, že či je možné ignorovať 900 tisíc voličských hlasov.

Robert FICO, predseda strany, podpredseda NR SR /Smer-SD/
--------------------
Ja som tomu rozumel, dobre. Áno, ja som tomu rozumel a dám vám veľmi silný protiargument, ale znovu musím povedať, že ostro protestujem proti podvodom, ktoré boli napáchané v predreferendovej kampani. Toto by neurobil politik lokálneho rozmeru a nie politická strana, ktorá je vo vláde, ktorá je v parlamente a ktorá má predsedu parlamentu, ale prosím. Ak toto má byť súčasťou našej novej kultúry, my s tým budeme bojovať a k tej vašej otázke. Pamätáte sa pán redaktor na referendum, ktoré organizovalo Združenie robotníkov Slovenska pod vedením pána Ľuptáka ohľadne zákazu privatizácie strategických podnikov? Určite áno.

Richard DÍRER, moderátor
--------------------
Áno aj keď si nepamätám už výsledok, ale rovnako si pamätám aj na referendá za Mečiarovej vlády, ktoré, ktoré boli zmanipulované alebo ktoré bolo zmanipulované vtedajším ministrom vnútra Gustávom Krajčím.

Robert FICO, predseda strany, podpredseda NR SR /Smer-SD/
--------------------
Dobre, ja teraz, ja teraz hovorím o referende, o zákaze privatizácie strategických podnikov. Ak mám dobré údaje, ja sa ospravedlňujem, ak tie údaje nie sú dobré, ale pamätám si veľmi dobre, že účasť v tomto referende, ktoré organizovalo Združenie robotníkov Slovenska bola nad 40 %, opakujem nad 40 %. Ak si teraz zoberieme, že 23 % alebo 22,8 % reprezentuje nejakých 900 tisíc voličov, tak nad 40 % môžme hovoriť o 1,8 až 2 miliónov voličov a títo ľudia prišli do referenda a v absolútnej väčšine povedali, že nesúhlasia s privatizáciou strategických podnikov. Pýtam sa, kde je logika vašej otázky a kde je morálka otázky typu máme teraz ignorovať 900 tisíc voličov, ktorí niečo povedali, hoci to referendum je neplatné a zbytočné. Je to neplatné referendum a zbytočné referendum, keď došlo do referenda. Dokončím to. Do referenda došlo viac ako 40 % ľudí v jednom prípade, povedali, že si neprajú neprajú si privatizáciu strategických podnikov. Aká bola reakcia potom tých, ktorí privatizovali? To bolo neplatné referendum, lebo 56 alebo 57 % ľudí do tohto referenda neprišlo a malo nejaký iný názor a všetko, čo sa len dalo sprivatizovai.

Richard DÍRER, moderátor
--------------------
A preto, preto sa opätovne vrátim k svojej otázke či nie je potrebné uvažovať nad zmenou inštitútu referenda či už zníženiu kvóra alebo zrušením referenda?

Robert FICO, predseda strany, podpredseda NR SR /Smer-SD/
--------------------
A preto. Áno, myslím si, nie, zníženie kvóra by bolo veľmi nebezpečné, pretože je vidieť, že politické strany by si potom presadzovali cez referendum na úkor štátnych peňazí a na úkor ľudí svoje vlastné predstavy. Skôr si myslím, že treba uvažovať o tom či nezúžiť ten okruh otázok, ktoré by mohli byť predmetom referenda ako takého. My máme dnes v ústave niektoré ustanovenia, ktorého hovoria, že kedy referendum musí byť, napríklad, keď išlo o Európsku úniu referendum muselo byť. Referendum nemôže byť o daniach, o poplatkoch, nemôže byť o ľudských právach napríklad.

Richard DÍRER, moderátor
--------------------
O ľudských právach.

Robert FICO, predseda strany, podpredseda NR SR /Smer-SD/
--------------------
Referendum však môže byť o iných otázkach verejného záujmu ako takého. Toto referendum, ktoré prebehlo a my si za tým stojíme bolo zbytočné. Bolo to referendum, ktoré bolo straníckou agendou jednej politickej strany. Stálo nás 7 miliónov 200 tisíc korún.

Richard DÍRER, moderátor
--------------------
Dobre, prečo ste, keď, keď referendum považujete za plebiscit, ktorý by mal mať jasnejšie stanovené pravidlá, prečo ste ale potom nepovedali svojim voličom choďte, hlasujte a vyjadrite slobodne svoj názor. Hlasujte aj nie, ak nesúhlasíte s tou agendou, ktorú predložila strana Sloboda a Solidarita.

Robert FICO, predseda strany, podpredseda NR SR /Smer-SD/
--------------------
My sme uvažovali, my sme uvažovali pán redaktor a taká bola aj diskusia vo vnútri v strane o tom, že nebudeme sa k referendu vyjadrovať ani pozitívne ani negatívne a povieme našim voličom a sympatizantom rozhodnite sami, že či chcete ísť alebo nechcete ísť. Je to na vás. Lebo referendum je upravené v Ústave Slovenskej republiky, ale keď sme videli tie podvody, ktoré boli napáchané, tak sme povedali, nemôžme predsa podporovať referendum, kde nikto podvodne oznamuje voličom svoju.

Richard DÍRER, moderátor
--------------------
Narážate na ten list, v ktorom použili vaše meno.

Robert FICO, predseda strany, podpredseda NR SR /Smer-SD/
--------------------
Nielen na list, pozor, pozor, to nebol list iba. List je jedna vec. To bolo 2800 listov, ktoré pán Sulík ako predseda parlamentu s hlavičkou predsedu parlamentu poslal primátorom a starostom. Predstavte si, že primátor, starosta dostane list podpísaný predsedom parlamentu, kde je falošný údaj ohľadne prezidenta aj ohľadne mňa, že dostane každý občan Slovenska možno do schránky nejaký leták, kde je napísané, že aj Smer aj Fico idú do referenda, billboardy po Slovensku, to predsa nie je možné. Viete si predstaviť, že by sme niečo podobné urobili my? Predstavte si, že by sme my organizovali referendum, teraz to preženiem do extrému. Naozaj teória, že sme za referendum, aby ľudia sa vyjadrili, že či podniky, bohaté podniky majú platiť vyššiu daň z príjmu. Napríklad, že nie 19 %, ale viac. A rozvešali by sme po Slovensku stovky billboardov, že aj Sulík ide do referenda a bude hlasovať za túto otázku pozitívne, poslal by som primátorom a starostom tisícky listov, hodili by sme milióny letákov do schránok v predvolebnej referendovej kampani a potom, keby sa na to prišlo, že to bol podvod, faloš, tak viete, tak, to sa stáva v politike. Takže.

Richard DÍRER, moderátor
--------------------
Nemohlo by to byť o daniach.

Robert FICO, predseda strany, podpredseda NR SR /Smer-SD/
--------------------
No, počkajte, ja teraz hovorím príklad. Ja som to úmyselne použil príklad, ktorý sa týka nejakej témy. Takže referendum je iba fragment, jeden fragment z politiky, ktorý tu bol. Tvrdím, že to, čo sa udialo v tomto referende je smrtiaci úder referendu a pán Boh ochraňuj Slovenskú republiku, ak by potrebovala v nejakom krátkom čase niečo vážne v referende vyslovili, že ľudia do tohto referenda /nezrozumiteľné/.

Richard DÍRER, moderátor
--------------------
Len prečo to hovoríte práve o tomto referende keď sám ste spomínali referendá, ktoré boli v minulosti naozaj, ja sa vrátim zmanipulované referendum počas vlády HZDS referendum iniciované Združením robotníkov Slovenska.

Robert FICO, predseda strany, podpredseda NR SR /Smer-SD/
--------------------
Takýto podvod. Takýto podvod nebol nikdy spáchaný ako bol. Počkajte. Takýto podvod nebol nikdy spáchaný pokiaľ ide o predreferendovú kampaň.

Richard DÍRER, moderátor
--------------------
Ak si dobre spomínam, tam boli zmenené referendové otázky, preto bolo to referendum zmanipulované. Čiže hovoríte, že.

Robert FICO, predseda strany, podpredseda NR SR /Smer-SD/
--------------------
Ale ak niekto zmanipuluje, treba človeka odstíhať, ja nemám s tým žiadny problém. Ja nehovorím o manipulácii referenda, hovorím o podvodoch predreferedovej kampane ako takej. Ja by som to uzatvoril, lebo zbytočne o tom veľa rozprávame. Čiže po prvé. Toto referendum bolo zbytočné, toto referendum bolo neúspešné, pretože 80 % ľudí sa referenda nezúčastnilo. Účasť zodpovedala našim odhadom 15 až 20 %. Odhady boli preto takéto, lebo sme si mysleli, že tie podvody mohli ovplyvniť časť verejnej mienky. Pokiaľ ide o to ako sa budeme ďalej správať. Uvedomme si, že podľa ústavy referendum a výsledky v referende nie sú záväzné pre politický systém, ale chcem povedať, že my sa chceme dohodnúť na imunite. Ja som povedal opakovane premiérke Radičovej, keď som s ňou diskutoval, povedal som jej pani premiérka, dajme spoločný ústavný zákon, pretože len o komunikácii opozície a vládnej koalície sa môžme na niečom dohodnúť. Nemôže to tak fungovať, že by niečo nasľubujete voličom, máme v parlamente málo poslancov na to a potom sa vyhovárate na opozíciu, že nemôžete /nezrozumiteľné/.

Richard DÍRER, moderátor
--------------------
Ale zostaňme, zostaňme pri tej imunite, lebo to je naozaj nekonečný príbeh, ktorý sa tu, ktorý sa tu ťahá všetkými volebnými obdobiami vrátane, vrátane toho vášho a vrátane dvoch predchádzajúcich Dzurindových vlád. Na to sa pýtali aj najviac, najviac diváci na facebooku či podporíte zúženie poslaneckej imunity.

Robert FICO, predseda strany, podpredseda NR SR /Smer-SD/
--------------------
Je. Áno. Ak sa dohodneme na tom s predstaviteľmi vládnej koalície určite áno, ale to je.

Richard DÍRER, moderátor
--------------------
Prečo potrebujete dohodu? Čoho sa bojíte alebo čoho sa obávate?

Robert FICO, predseda strany, podpredseda NR SR /Smer-SD/
--------------------
No, počkajte, počkajte, počkajte, počkajte, počkajte. Vláda a vládna koalícia má dnes 79 poslancov vo vládnych laviciach a títo poslanci a celá vláda sľúbila slovenskej verejnosti 10 ústavných zákonov. Ak si otvoríme programové vyhlásení vlády, tak im povedali voličom, toto všetko vám urobíme, pokiaľ ide o ústavné zákony, ale na ústavné zákony potrebujú 90 hlasov a viac. My iba konštatujeme, že nie je možné klamať volič tak, že mu sľúbim niečo, čo nie som schopný zabezpečiť, lebo nemám ústavnú väčšinu. Povedal som pani premiérke Radičovej opakovane na stretnutiach, ktoré sme mali. Nesúhlasíme so zrušením imunity pre sudcov, pretože.

Richard DÍRER, moderátor
--------------------
A tá bola ochotná, ak si dobre spomínam rozdeliť poslaneckú a sudcovskú imunitu.

Robert FICO, predseda strany, podpredseda NR SR /Smer-SD/
--------------------
Pretože neveríme, pretože neveríme, pretože neveríme tandemu Žitňanská, Lipšic, lebo by vedeli veľmi rýchlo si urobiť poriadok so sudcami, ktorí im nevyhovujú. Po druhé.

Richard DÍRER, moderátor
--------------------
To isté by sa dalo povedať aj o tandeme Harabin, Petríková, ktorí tak isto zaviedli disciplinárne, disciplinárne stíhanie sudcov.

Robert FICO, predseda strany, podpredseda NR SR /Smer-SD/
--------------------
Počkajte, ale my teraz hovoríme o imunite, počkajte pán redaktor, buďme trošku korektní, buďme trošku korektní. Moja vláda ani pán Harabin ani pani Petríková nikdy nenavrhovali zrušiť imunitu sudcom. Dovoľte, buďme korektní.

Richard DÍRER, moderátor
--------------------
To je pravda, na tom sa zhodneme.

Robert FICO, predseda strany, podpredseda NR SR /Smer-SD/
--------------------
Takže buďme korektní. Pokiaľ ide o zúženie imunity poslancov, sme pripravení podporiť zúženie imunity poslancov, ale máme inú predstavu ako k tomu pristupovať. Napríklad prečo by nemohlo to byť tak, že ak poslanec spácha nejaký priestupok, príklad, tak ten priestupok spácha, ale priestupok nebude vybavovať policajt, ktorý je dnes pod kontrolou konkrétneho politika ako napríklad pán Lipšic, ale že by ten priestupok išiel do Národnej rady a Národná rada príslušný výbor by takú istú pokutu mohla dať tomu poslancovi ako by mal dať ten policajt alebo niekto iný. Sú rôzne, sú rôzne. Počkajte.

Richard DÍRER, moderátor
--------------------
Lebo viete ako dopadne vždy kontrola, kontrola poslancov, keď majú kontrolovať sami seba. Pán predseda.

Robert FICO, predseda strany, podpredseda NR SR /Smer-SD/
--------------------
Nie, nie, ale zo zákona, zo zákona. Ja hovorím zo zákona. Zo zákona hovorím teraz, zo zákona by to jednoducho tak muselo byť. My sme pripravení takúto, takýto prístup aj ruku som na to pani Radičovej dal. Musíme si sadnúť, ďalej, prečo my by sme mali slúžiť vládnej koalícii. Ak vládna koalícia sľúbila voličom, že pristúpi k zmene Ústavy Slovenskej republiky, lebo ide o zmenu a nemá 90 hlasov, tak je treba, aby sme sa pre boha dohodli. Musíme si sadnúť a musíme sa dohodnúť. Ja ponúkam dohodu. Poďme rokovať, predložme spoločný návrh ústavného zákona o zúžení poslaneckej imunity a my nebudeme mať s tým žiadny problém, ak takáto dohoda bude.

Richard DÍRER, moderátor
--------------------
Ktorý, ktorý bude ale ako rýchlo? Ja teraz, ja teraz zase neočakávam, neočakávam, že my povieme, že do, do dvoch mesiacov, ale.

Robert FICO, predseda strany, podpredseda NR SR /Smer-SD/
--------------------
Je októbrová schôdza. Je októbrová schôdza. Počkajte, je októbrová schôdza. Nie, nie ja na to odpoviem. Je októbrová schôdza Národnej rady. Na októbrovej schôdzi je predsa v druhom čítaní alebo pred hlasovaním novelizácia ústavy, ktorú v parlamente neboli schopní schváliť, pretože urobili s pánom Matovičom cirkus ala Humberto a preto ja vidím priestor napríklad v tom, že by sme mohli spoločne pripraviť pozmeňujúci návrh k tomuto návrhu ústavného zákona. Podporiť opätovne ústavu, čo ide v parlamente a predložiť spoločný návrh aj koalícia aj opozícia. Ja nič iné neponúkam.

Richard DÍRER, moderátor
--------------------
Naozaj, neberte to, neberte to, neberte to v zlom a naozaj nechcem byť drzý, ale nejde vám len o to, aby na tej hlavičke legislatívneho zámeru bolo napísané či už vaše meno alebo niekoho, niekoho zo Smeru, aby si ten úspech po x rokoch nemohla pripísať len koalícia?

Robert FICO, predseda strany, podpredseda NR SR /Smer-SD/
--------------------
To je smiešne, to je smiešne, to je smiešne. Aký úspech si koalícia pripíše, keď ten zákon neprejde. Bude to fiasko pre vládnu koalíciu. Pre vládnu koalíciu /nezrozumiteľné/ nechceme. Ale my chceme.

Richard DÍRER, moderátor
--------------------
No žiaden, bude to fiasko pre vládnu koalíciu, ale zároveň, ale zároveň musím povedať pán predseda, že ľudia sú už tak nabrúsení na poslancov, že to bude už fiasko pre celý poslanecký zbor.

Robert FICO, predseda strany, podpredseda NR SR /Smer-SD/
--------------------
Súhlasím, súhlasím s vami, preto opakujem ešte raz sme pripravení o tejto téme diskutovať a na niečom sa dohodnúť, ale dnes nie je vládna koalícia schopná prijímať ústavné zákony bez opozície. To je ako? To je ako my sme tu teraz ako do počtu? Viete, to je.

Richard DÍRER, moderátor
--------------------
Nie, to je fakt, na tom sa zhodneme.

Robert FICO, predseda strany, podpredseda NR SR /Smer-SD/
--------------------
To je tak presne ako ste pred chvíľkou povedali, že nejakých 900 tisíc hlasov prišlo do referenda, čo je 23 % ako ste uviedli a všetci začali rozprávať o tom, že či budeme ignorovať alebo nebudeme ignorovať tieto hlasy. Takže vám dám legitímnu otázku inak. Koľko má Smer v parlamentných voľbách hlasov?

Richard DÍRER, moderátor
--------------------
Necelých 900 tisíc, 880.

Robert FICO, predseda strany, podpredseda NR SR /Smer-SD/
--------------------
A mám takýto pocit, že s týmito 880 až 900 hlasmi sa narába ako s hlasmi nejakých druhoradých občanov ako nepodstatnými hlasmi, ktoré to ako keby zavádzali. Takže prosím, takže prosím. Prosím buďme, buďme. Ja teraz hovorím o tom.

Richard DÍRER, moderátor
--------------------
/nezrozumiteľné/ koalícia povedala ako sa narábalo s hlasmi vtedy opozičných voličov počas vašej vlády.

Robert FICO, predseda strany, podpredseda NR SR /Smer-SD/
--------------------
Že nejaká strana vyhrala 35 %. My rešpektujeme výsledky volieb.

Richard DÍRER, moderátor
--------------------
A to vám nikto neberie.

Robert FICO, predseda strany, podpredseda NR SR /Smer-SD/
--------------------
Všetko je tak ako má byť. Ja len hovorím o reálii politickej bez opozície. Vládna koalícia nie je schopná prijímať ústavné zákony. Vláda sa nemôže vyhovárať na opozíciu, že nevie plniť svoj vlastný vládny program, ktorý nasľubovala. Ak chcú, aby niečo prešlo a tu nejde iba o toto. Myslím si, že aj o iných ústavných zmenách sa dá hovoriť. Nedá sa hovoriť len o refere, teda len o imunite. Sú aj iné veci, kde sme sa mohli spoločne baviť, že či niečo upraviť alebo neupraviť.

Richard DÍRER, moderátor
--------------------
Spýtam sa inak. Dnes padlo vyjadrenie ministra vnútra a podpredsedu KDH Daniela Lipšica, ktorý povedal, že ak bude opozícia blokovať rokovania, tak priestupkovú imunitu zrušíme obyčajným zákonom.

Richard DÍRER, moderátor
--------------------
Neviem či to je celkom možné, ale ja by som teraz k tomu nezaujímal nejaké zásadné stanoviská, pretože imunita poslancov je upravená v Ústave Slovenskej republiky. Pokiaľ ide o priestupkovú imunitu, tak sa odkazujem na zákon. Ako to vládna koalícia urobí, ak to vládna koalícia urobí, tak to urobí  a my to budeme rešpektovať. Ja nemám s tým žiadny problém.

Richard DÍRER, moderátor
--------------------
Spýtam sa, spýtam sa inak. Prečo je tak ťažké obmedziť si imunitu pre poslancov, lebo sa to naozaj naťahuje x rokov a ľuďom to už začalo maximálne prekážať.

Robert FICO, predseda strany, podpredseda NR SR /Smer-SD/
--------------------
Pán redaktor, možno poviem niečo, čo nie je príliš populárne, ale poviem to príliš jasne. Možno sa to nebude niekomu páčiť, ale poviem to úplne na plné ústa. V referende bola napríklad aj otázka, že či by sa nemali pre ústavných činiteľov objednávať autá v hodnote do 40 tisíc eur.

Richard DÍRER, moderátor
--------------------
Áno, taká otázka tam bola.

Robert FICO, predseda strany, podpredseda NR SR /Smer-SD/
--------------------
Napríklad. Taká otázka tam bola. Nemám nič proti tomu. Dobre, tak môžme sa dohodnúť, že dôjde k takejto zmene, ale ja si myslím, že Slovensko nie je africká krajina, že Slovensko je krajina, ktorá je členským štátom Európskej únie a má nejakú politickú reprezentáciu a k tejto politickej reprezentácii patrí aj nejaká reprezentácia pokiaľ ide o spôsob správania sa. Ja by som nikdy nezazlieval pánovi Sulíkovi, nikdy ani pani Radičovej ani nikomu inému, že majú k dispozícii repezentačné autá, ktoré reprezentujú Slovenskú republiku. Veď tie autá si tí funkcionári nezoberú so sebou do hrobu. Tie autá zostávajú ďalším ústavným činiteľom, ktorí prichádzajú, prichádzajú po nich. Viete, v tom je tá faloš a to farizejstvo, ak teda pán Sulík tvrdí, že chce jazdiť na Superbe, no tak nech si toho Superba zoberie. Ten Supert tam má na Národnej rade a môže na ňom jazdiť. Ale jazdí na 500-kovom Mercedese, jazdí na Audinách a na BMWéčke. Ja to len dokončím.

Richard DÍRER, moderátor
--------------------
Ak si dobre spomínam, tak jeho odpoveď znela, že žiadal od ministra vnútra lacnejšie auto, ale že Daniel Lipšic mu odpovedal, že počas vašej vlády sa nakupilo toľko limuzín, že nasledujúce 4 roky sa nebude musieť nakupovať.

Robert FICO, predseda strany, podpredseda NR SR /Smer-SD/
--------------------
Pán redaktor, pán redaktor, počkajte. Tam je, to je teraz jedno. Ja nie som za to. Pán redaktor, pán redaktor, ja to dokončím. Superb, Superb stojí v garážach v Národnej rade, keď chce, môže si ho zobrať. O to teraz nejde. Ja len chcem niečo iné. Ja len chcem niečo iné, ja len chcem niečo iné.

Richard DÍRER, moderátor
--------------------
Môžeme sa zajtra spýtať pána Sulíka. Nemáme s tým problém.

Robert FICO, predseda strany, podpredseda NR SR /Smer-SD/
--------------------
Že nelikvidujeme to, čo patrí k politickej scéne. Prečo by prezident, predseda parlamentu a ja súhlasím s tým pán redaktor, opakujem ešte raz, súhlasím s tým, že chodí pán Sulík v reprezentatívnej štátnej limuzíne, ktorú tam nechá, keď skončí vo funkcii a ja verím, že skončí v tej funkcii tak rýchlo ako sa len dá, lebo robí hanbu Slovenskej republike a tá limuzína zostane niekomu inému. Teraz možno hovorím proti verejnej mienke, ale hovorím ako človek, ktorému záleží na reprezentácii Slovenskej republiky. Dodám ešte.

Richard DÍRER, moderátor
--------------------
Určite sa zhodneme na istých štandardoch reprezentácie Slovenskej republiky.

Robert FICO, predseda strany, podpredseda NR SR /Smer-SD/
--------------------
Pán redaktor, ja dokončím tú myšlienku. Predsa nie je možné, aby niekto išiel klásť vence v rifliach. Ja si myslím, že keď niekto reprezentuje Slovenskú republiky to je jedno či doma alebo v zahraničí, tak musí byť primerane oblečený, musí sa primerane správať a musí mať primeraný štáb ľudí, ktorí ho reprezentujú. Idem k tej imunite.

Richard DÍRER, moderátor
--------------------
Pán predseda aj na tom sa, aj na tom sa zhodneme. Možno ľudia sú nabrúsení už len preto, že neustále sa im tlačí do hláv, že je kríza, treba šetriť všade, všade, všade treba šetriť.

Robert FICO, predseda strany, podpredseda NR SR /Smer-SD/
--------------------
A kto to tlačí a kto to tlačí. Kto tlačí? Kto tlačí? Počkajte ešte raz. To je na tom zaujímavé.

Richard DÍRER, moderátor
--------------------
A jednoducho politici. Len dokončím. A jednoducho politici si užívajú výhody imunity, výhody nezdanených paušálnych náhrad, výhody drahých limuzín a koľko je priemerná mzda? Okolo 700, 700 eur mesačne?

Robert FICO, predseda strany, podpredseda NR SR /Smer-SD/
--------------------
A ja na to, ja budem zase na to reagovať. Ja si myslím, že sme prijali rozhodnutia, ktoré šetrili, kto zastavil valorizáciu platov ústavných činiteľov? Dobre viete, že keď došlo rozhodnutie ohľadne krízy, tak jedno z prvých rozhodnutí, ktoré sme urobili, hovorím teraz o mojej vláde a vládnej koalícii, kde som bol na čele tejto vládnej koalície. Zastavili sme valorizáciu platov. Viete v čom je to farizejstvo? A dovoľte mi ešte jednu takú poznámku.

Richard DÍRER, moderátor
--------------------
Povedzte.

Robert FICO, predseda strany, podpredseda NR SR /Smer-SD/
--------------------
Ja počúvam teraz, že idú dať návrh na zníženie platov o 10 % a nejaké paušálne náhrady sa majú znížiť a viete o tom, že chcú súčasne spustiť valorizáciu týchto platov? Viete, čo to bude znamenať? Že budú mať tí poslanci ešte viacej ako mali doteraz. Takže to je to farizejstvo.

Richard DÍRER, moderátor
--------------------
Áno. To počujem teraz prvý raz.

Robert FICO, predseda strany, podpredseda NR SR /Smer-SD/
--------------------
Ja hovorím otvorene o veciach, ktoré patria tomuto štátu. Hovorím o reprezentácii tohoto štátu. Teraz sme sa bavili o autách. Poďme k tej imunite veľmi krátko. Môžme o tom hovoriť a ja s vami súhlasím, že imunita ústavných činiteľov ako takých na Slovensku je možno vyššia ako je imunita v iných štátoch. A môžme hovoriť o jej zužovaní a my sme za zužovanie v nejakom rozsahu, ktorý bude zodpovedať slovenskej realite, ale pán redaktor, imunita poslancov nie je o tom, že mi nejaký poloblázon postaví auto na prechod pre chodcov a odíde z toho auta preč, aby ukázal, že on si to môže dovoliť. Imunita nie je na to, aby poslanci mohli porušovať zákony. Poslanci mohli piť, keď šoférujú, aby mohli jazdiť 240 po diaľniciach, imunita je o niečom inom, imunita je o tom.

Richard DÍRER, moderátor
--------------------
V tom sa zhodneme, ale robia to, ale robia to.

Robert FICO, predseda strany, podpredseda NR SR /Smer-SD/
--------------------
Treba ich za to postihovať určitým spôsobom a my môžme navrhnúť iný spôsob postihu. Imunita je o tom, aby sme my mohli najmä v opozícii pokojne a kľudne vykonávať svoj poslanecký mandát. Pán redaktor, ja som nikdy neposkytoval zahraničný tlak či rozhovory typu, že Mikloš má ísť do basy, ale ja som si prečítal v českých novinách titulky, kde pán Sulík poskytol rozhovor Lidovým novinám a povedal Fico má ísť do basy alebo Fico patrí do basy.

Richard DÍRER, moderátor
--------------------
To vám povedal aj Igor Matovič počas schôdze.

Robert FICO, predseda strany, podpredseda NR SR /Smer-SD/
--------------------
Ja nič iné nepočúvam, len to, že Fico patrí do basy a ďalšie a ďalšie veci. Ďalej, ja nepotrebujem mať zavesených na krku 7 policajtov pána Lipšica dobre zaplatených, ktorí budú za mnou chodiť ako strážni psi.

Richard DÍRER, moderátor
--------------------
Ale úprimne pán predseda, ktorému z politikov sa čo stalo za posledné roky? Teraz sa snažím si spomenúť, ale nespomínam si, že by niektorí politik skončil za ktorúkoľvek kauzu, prešľapy alebo pochybenia pred súdom?

Robert FICO, predseda strany, podpredseda NR SR /Smer-SD/
--------------------
Ja sa nechcem k tomuto vyjadrovať. Ja sa nechcem, ja sa nechcem k tomuto vyjadrovať, ale poviem jednu vec, že a to je teraz jedno že či to je pán Mečiar alebo niekto iný, ale ja neviem o tom, že by niekomu, kto by dvojnásobne alebo trojnásobný premiér dali dynamit pod dvere. Buďme opatrní na tieto veci. Ľudia, ktorí sú dnes vo vládnej koalícii sú schopní všetkého možného. Ak sú schopní podvodu, tak ako urobili podvod pred parlamentnými voľbami, keď sa rozoslal list 400 tisíc ľuďom s mojim falošným podpisom, ak sú schopní podvodu vyvesiť billboardy, poslať listy primátorom a starostom, zneužiť meno prezidenta a expremiéra, tak sa pýtam čoho všetkého sú schopní. Imunita je na to, my sme pripravení ju zužovať ešte raz, aby ľudia v opozícii mohli pokojne vykonávať svoj mandát a nemohli byť šikanovaní zo strany vládnej moci. Čiže aby som dokončil túto myšlienku, lebo o tom veľa rozprávame, sme pripravení podporiť zúženie poslaneckej imunity, ale keďže ide o ústavný zákon a musí byť viac ako 90 hlasov a vládna koalícia to nemá, musí prísť k dohode, čo je na tom neštandardné, netypické a neporozumiteľné. Je to štandardné, typické.

Richard DÍRER, moderátor
--------------------
To som nepovedal. Uvidíme ako sa k tomu postaví, postaví vládna koalícia. Vy ste to už niekoľkokrát, niekoľkokrát spomenuli a už sa to tak povediac premieľalo aj v médiách, že ako keby najväčším terčom útokov sa stala strana Sloboda a Solidarita. SDKÚ váš najväčší rival uplynulých 4 rokov počas vašej vlády stratil toto výsadné postavenie. Prečo?

Robert FICO, predseda strany, podpredseda NR SR /Smer-SD/
--------------------
Nie, nie, to vôbec nie je tak. Ja si myslím, že trošku tak zažartujem teraz. V roku 2009 bol nejaký výskum urobený mediálny a zistilo sa, že najčastejšie používané meno v slovenských médiách bolo slovo Fico. Myslím, že na druhom mieste bolo euro a na treťom mieste bola až kríza. Teraz to preženiem a poviem, že pravdepodobne dopadnem v roku 2010 rovnako, pretože ja zodpovedám za úplne všetko. Od zlého počasia až po dane, všetko, čo prichádza. My len reagujeme na určité prvky, ktoré sa objavujú na slovenskej politickej scéne, ktoré tu nemajú čo robiť a budeme na ne reagovať veľmi razantne.

Richard DÍRER, moderátor
--------------------
Teraz myslíte SaS?

Robert FICO, predseda strany, podpredseda NR SR /Smer-SD/
--------------------
Napríklad to je, to sú veci, ktoré sú úplne čímsi na čo slovenská politická scéna nebola pripravená pokiaľ ide o podvody a nezmysli, ale my sme jasne vyhradená opozícia. Pán redaktor, pozrite sa, aby som dal taký jeden príklad, všetci tu rozprávajú, že aká je krajina zničená a potom pán Mikloš príde a povie, že dáva lepší odhad ekonomického rastu ako sme dávali my na rok 2010. Podľa neho ekonomický rast bude ešte vyšší ako sme my odhadovali a keď si prečítate tú správu, tak je tam napísané, že je to preto, lebo sa nám dobre darilo prvých 6 mesiacov v roku 2010. Je to trápne. Na jednej strane tu vytvára niekto obraz, že aké to tu je zlé a súčasne konštatuje, že za 6 mesiacov boli dobré výsledky. Slovensko má najvyšší hospodársky rast v Európskej únii, máme jednu z najnižších zadlžeností.

Richard DÍRER, moderátor
--------------------
A čo deficit verejných financií?

Robert FICO, predseda strany, podpredseda NR SR /Smer-SD/
--------------------
Deficit verejných financií je výborná otázka pán redaktor, my sme povedali, že deficit verejných financií bude 7 %. Pýtam sa prečo pán Mikloš a táto pravicová vláda zvyšujú deficit na 8 %, prečo, keď hovoria, že chcú šetriť, chcú všetko riešiť, tak ako je to možné, že 7 % deficit zvyšujú na 7,8 %, keď my sme povedali, že bude 7 %. Je to, je to otázka prístupu k politickým stranám. Pokiaľ ide o SDKÚ, určite budeme SDKÚ vnímať ako stranu, ktorá bude niesť najväčšiu zodpovednosť za otočenie kormidla doprava a jasne o tom hovoríme. Odovzdali sme túto krajinu s najvyšším hospodárskym rastom. Pokiaľ ide o SaS, budeme veľmi jasne kritizovať to, že táto strana naozaj zaviedla do politickej kultúry prvky, ktoré tu nemajú čo robiť a pokiaľ ide o ostatné strany opozičné, vládne, tak podľa toho akým spôsobom budú pristupovať k vládnemu programu.

Richard DÍRER, moderátor
--------------------
Vy ste povedali, že máte pocit alebo že sa to tak prezentuje, že Fico môže úplne za všetko, tak sa pristavme pri niektorých veciach, za ktoré a to bude moja otázka či za to môžete alebo nie a to sú kauzy, ktoré vyšli na, na svetlo ako sa hospodárilo, respektíve šafárilo na ministerstvách. Ministerstvo dopravy, pôšt a telekomunikácií, železnice, tendre podľa Jána Figeľa nového ministra 600 násobne predražené. Ministerstvo obrany. Môžeme len dokončiť?

Robert FICO, predseda strany, podpredseda NR SR /Smer-SD/
--------------------
Pán redaktor, dobre, ja na to. Ale nie, viete, to je tak, že teraz idete vytvoriť nejaký obraz. Ja musím na to reagovať.

Richard DÍRER, moderátor
--------------------
Ja vám chcem, ja vám chcem povedať. Veď len tie veci, ktoré, ktoré vyšli najavo.

Robert FICO, predseda strany, podpredseda NR SR /Smer-SD/
--------------------
Ale viete čo, keby sme my, keby sme my toto urobili, keby sme my toto urobili v roku 2006 sme zasadli do vlády.

Richard DÍRER, moderátor
--------------------
To je ináč jedna divácka otázka, že prečo ste nezverejnili privatizačné, privatizačné zmluvy na internete za bývalej Dzurindovej vlády.

Robert FICO, predseda strany, podpredseda NR SR /Smer-SD/
--------------------
V roku 2006, v roku 2006 sme stáli pred otázkou, že či ideme cestou nejakých čiernych kníh a vyhovárania sa na všetko možné. My sme sa na nikoho nevyhovárali. V roku 2006 sme zobrali vládu do rúk a vládli sme. Odovzdali sme krajinu v stave, ktorý zodpovedá svetovej hospodárskej kríze. Naviac, žiadna vláda nemala plynovú krízu ako sme my mali. Nemali také ťažkosti ako sme mali, nehovoriac o povodniach, ktoré boli určite najväčšie. Prejdem k tým kauzám, nebojte sa, ja sa im nevyhnem. Ale ako mám reagovať pán redaktor, keď niekto obviní ministra dopravy Ľuba Vážneho, že si dal do svojej 600 metrovej kancelárie nejaký koberec. Po prvé. Minister Vážny nemá 600 metrovú kanceláriu. Je to úplný nezmysel, čiže už len v týchto obvineniach, ktoré keď preberáte nachádzate obrovské množstvo klamstiev a nezmyslov. Ja sa preto, ja sa preto nečudujem počkajte. Ja sa preto nečudujem. Ja sa preto.

Richard DÍRER, moderátor
--------------------
Sa môžme na to pozrieť inak. Rekonštrukcia kancelárie za pol milióna eur v čase krízy a v čase.

Robert FICO, predseda strany, podpredseda NR SR /Smer-SD/
--------------------
Ale žiadne kancelárie. Aj my sme vymieňali na Úrade vlády okná. Keď som ja prebral pán redaktor Úrad vlády a znovu to poviem tak ako to bolo. Ja som museli zatvoriť všetky záchody na Úrade vlády, lebo na železničnej stanici na dedine boli lepšie záchody ako nám zanechala vláda. Počkajte, ale nechajte ma dokončiť. Nechajte ma dokončiť. Nechajte ma dokončiť tú myšlienku.

Richard DÍRER, moderátor
--------------------
Dobre, jeden počítač na ministerstve obrany 28 100 eur.

Robert FICO, predseda strany, podpredseda NR SR /Smer-SD/
--------------------
A teraz čo máme povedať, že takto to bolo. To ja mám teraz rozoberať krb, ktorý tam dal postaviť nefunkčný pán Dzurinda, keď tu došiel pán Bush, aby sa mu zapáčil?

Richard DÍRER, moderátor
--------------------
Na ten si všetci, na ten si všetci spomíname.

Robert FICO, predseda strany, podpredseda NR SR /Smer-SD/
--------------------
Ja len chcem pripomenúť, aj my sme robili rekonštrukciu budovy, aj my sme museli okná vymeniť, museli sme zatepľovať a meniť fasádu, pretože to je Úrad vlády Slovenskej republiky, budova, ktorá reprezentuje a musí reprezentovať. Preto ak niektorí ministri pristúpili k rekonštrukcii budov ako takých, veď toto je nezmysel. Ja teraz hovorím o ministrovi Vážnom, ktorý podal trestné oznámenie vo vzťahu k Figeľovi.

Richard DÍRER, moderátor
--------------------
Dobre a spýtam sa inak pán predseda. Nechajte, naozaj ma to len nechajte vymenovať a budete môcť, budete môcť reagovať. Jeden kus alebo jeden počítať na ministerstve obrany 28 100 eur, 6 člnov bez motorov za takmer 2 a pol milióna, milióna korún. Mala by tá rekonštrukcia na ministerstve dopravy za pol milióna eur, vila v správe ministerstva zahraničných vecí za 4 milióny eur. Po tomto naozaj tvrdíte, že vaša vláda bola sociálna? Po tom, čo sa vynakladali takto peniaze?

Robert FICO, predseda strany, podpredseda NR SR /Smer-SD/
--------------------
Pán redaktor, ja neviem o čom teraz presne hovoríte, pretože ja teraz nebudem rozoberať konkrétne veci, pretože ja nemám informácie o verejnom obstarávaní na každom ministerstve. To by bolo asi trápne, keby sa predseda vlády hrabal v každom jednom verejnom obstarávaní. Naviac si uvedomme, že Úrad pre verejné obstarávanie bol v rukách opozície, tak sa teraz pýtam, že Úrad pre verejné obstarávanie, ktorý bol v rukách opozície, ale kompletne bol v rukách opozície, pretože na čele Úradu stál predstaviteľ SMK a podpredseda bol SDKÚ. Ako je možné, že všetky tieto obstarávania boli schválené ako v poriadku, ale zrazu, keď im tečie, dokončím to, keď im tečie do topánok, tak začínajú vyťahovať tieto veci, ktoré sú podľa mňa, keď si zoberieme tam tie útoky, že či žiarovka mala stáť 50 alebo 53 centov a každé obstarávanie prebieha v nejakom priestore a v nejakom čase a prichádzať teraz s tým ako s hlavnou témou útoku na túto vládu. Dobre, my to zabsolvujeme. Nech sa páči. Na mňa bolo podaných asi 37 trestných oznámení. Ja to všetko zabsolvujem.

Richard DÍRER, moderátor
--------------------
Neviem či ide úplne o útok na vládu. Ide o to, že či boli efektívne vynakladané, vynakladané peniaze daňových poplatníkov.

Robert FICO, predseda strany, podpredseda NR SR /Smer-SD/
--------------------
Pán redaktor, ja tvrdím, že, ja tvrdím, že vláda, ktorú som, ja tvrdím, že vláda ktorej som bol predsedom, vládla v tejto krajine sociálne a keby som pokračovali vo vládnutí, vládli by sme ďalej sociálne. Odovzdali sme krajinu s najvyšším hospodárskym rastom a nesiahli sme ľuďom na sociálny štandard ani napriek kríze. Neurobili sme to. Neboli sme to my, ktorí prišli kto kričal o tom, že treba znižovať dane pred voľbami. Veď predsa som nič iné nepočúval dva, tri mesiace pred parlamentnými voľbami, že ako treba znižovať dane a zrazu táto vláda hovorí o zvyšovaní DPH, hovorí o zvyšovaní spotrebných daní a keďže nemajú iný argument, tak povedia, že za to môže Fico a že to je Ficova daň a podobné, podobné nezmysli. Pán redaktor, ak sa niečo stalo, nikto nie je 100 %-ný. Ak sa niečo stalo, ak sa niečo stalo, na to sú príslušné orgány činné v trestnom konaní a dnes ich majú kompletne pod kontrolou. Majú tam pána Lipšica, ktorý to kontroluje. Nech sa páči, ak sa niečo stalo, tak to jednoducho môžu prešetriť, ale ak sa bavíme pán redaktor o tom, niekto hovorí o nejakom koberci na ministerstve dopravy, ja sa potom spýtam, viete aká je škoda, keď zastavili D1? 120 miliónov eur. To je 3,6 miliardy korún, ktoré ročne mohli prísť do štátnej pokladnice len tým, že sa bude stavať. 5 tisíc ľudí príde o prácu. Nejde niekto vyčítať vo vzťahu k môjmu ministrovi, ktorí tam bol. Samozrejme, ja som naozaj jeho koberec nemeral a nech sa to preverí. Ja mám informáciu, že minister Vážny podal voči nemu trestné oznámenie.

Richard DÍRER, moderátor
--------------------
/nezrozumiteľné/ áno, podali na seba trestné oznámenia.

Robert FICO, predseda strany, podpredseda NR SR /Smer-SD/
--------------------
Čiže na jednej strane jediná kauza, ktorá je voči nám je nejaký koberec na ministerstve dopravy.

Richard DÍRER, moderátor
--------------------
Nie je, nie je jediná.

Robert FICO, predseda strany, podpredseda NR SR /Smer-SD/
--------------------
A na druhej strane hovoríme o tom, že tu niekde šlengriansky zastavil výstavbu diaľníc o 5 tisíc ľudí príde o prácu, 3,6.

Richard DÍRER, moderátor
--------------------
Ak si spomínam, Európska únia nám odmietla poskytnúť, poskytnúť dotácie.

Robert FICO, predseda strany, podpredseda NR SR /Smer-SD/
--------------------
Ale to sú výhovorky úplne nezmyselné. Bolo jasne všetko pripravené. Bolo treba podpísať. Nehovoriac o tom, že ešte chceli ponúknuť 30 % zľavu vzhľadom na podmienky, ktoré tam boli.

Richard DÍRER, moderátor
--------------------
Dobre, spýtam sa, spýtam sa inak.

Robert FICO, predseda strany, podpredseda NR SR /Smer-SD/
--------------------
Ešte jeden príklad, ešte jeden príklad. Vy hovoríte o nejakých žiarovkách, že či žiarovka mala stáť 50 alebo 53 centov. O koľko miliárd sme prišli pri privatizácii SPP vďaka kurzovej strate? O 7 miliárd korún.

Richard DÍRER, moderátor
--------------------
7 miliárd, ak si spomínam, to bola vaša rétorika už aj.

Robert FICO, predseda strany, podpredseda NR SR /Smer-SD/
--------------------
Tak o čom sa bavíme? Viete, to je. Ale to nebola moja rétorika, to bol fakt, ktorý bol potvrdený. Však predsa vieme, že bol, nebolo to poistené /nezrozumiteľné/.

Richard DÍRER, moderátor
--------------------
Dohodneme sa na tom, že to bol váš argument, ktorý, ktorý ste používali ešte pred voľbami v roku 2006.

Robert FICO, predseda strany, podpredseda NR SR /Smer-SD/
--------------------
Počkajte, pán rektor, ja vás poprosím, buďme trošku korektní. Nehovorme o mojej rétorike, o mojich argumentoch. Fakt je ten, že na kurzovej strate sme stratili 7 miliárd korún. To nie je moja rétorika. To je fakt v štátnom rozpočtu. O toľkoto peňazí Slovenská republika prišla.

Richard DÍRER, moderátor
--------------------
Na to by vám ale vtedajší aj súčasný minister financií Ivan Mikloš odpovedal, že nemáte pravdu, tak.

Robert FICO, predseda strany, podpredseda NR SR /Smer-SD/
--------------------
Čiže vás prosím, prosím vás, ja vás prosím o jedno. Ja vás, ale ja už teraz naozaj neviem, však sme o toľko prišli. Tie peniaze reálne chýbajú v štátnom rozpočte. Ja vás len prosím, že kde je tu aké rovnítko, o akej morálne sa bavíme, ako nám niekto, kto zoberie 5 tisíc ľuďom robotu a príde štátny rozpočet o 3,6 miliardy a DPH pri D1 môže vyčítať nejaký koberec. Ako môže pán Mikloš, ktorý tento štát obral o 7 miliárd hovoriť o nejakých nezmysloch. Ja som len za to, ak niečo je, sú tu orgány činné v trestnom konaní, nech sa páči, nech sa koná, nech sa vyšetruje, ja som za to, ale je smiešne, ak toto je podstata vládnutia. Ja som očakával od tejto pravicovej vlády niečo iné. Očakával som, že stále sme v kríze, že táto vláda príde s nejakým programom oživenia tohto štátu a ona neprichádza s programom oživenia tohto štátu. Ak sa zastavujú veľké verejné investície, tak je koniec.

Richard DÍRER, moderátor
--------------------
Ak si spomínam, tak vláda pracuje na balíčku sociálnych a ekonomický, ekonomických opatrení, ktoré majú naštartovať aj ekonomiku. Pán predseda.

Robert FICO, predseda strany, podpredseda NR SR /Smer-SD/
--------------------
Ja hovorím o oživení, ja hovorím o oživení. Sociálny balíček. Ale ako naštartuje, ale pán redaktor viete, to je také klišé. Prepáčte. Ja to nemôžem takto nechať. Vy teraz idete hovoriť o tom, že niekto ide naštartovať ekonomiku. Ako chcete naštartovať ekonomiku v čase, keď je svetová hospodárska kríza. Všetci dobre vieme a to potvrdzuje aj 30-te roky 20-teho storočia, keď bola svetová hospodárska kríza, že jediná cesta ako sa dá naštartovať ekonomika v štáte sú veľké verejné investície. Jaslovské Bohunice odpískali, diaľnice odpísali, širokorozchodňu odpísali. Prakticky všetky veľké verejné investície, ktoré držali hospodárstvo za Slovensko odpísali, tak sme doma.

Richard DÍRER, moderátor
--------------------
Nemusíme teraz rozprávať len o tých diaľniciach, ale ak si dobre spomínam, tak to nechcú len financovať cez PPP projekty,ale z eurofondov a rovnako sa chcú sústrediť na výstavbu R1 a nie D1, kde boli aj problémy s Európskou komisiou, takže to len.

Robert FICO, predseda strany, podpredseda NR SR /Smer-SD/
--------------------
Ako to chcú financovať? Akej R1? Akej R1 pán redaktor? O čom rozprávate prosím vás?

Richard DÍRER, moderátor
--------------------
Ak si dobre spomínam, tak nová navrhovaná trasa má ísť cez Banskú Bystricu, Donovaly, napojenie na D1. Pán predseda.

Robert FICO, predseda strany, podpredseda NR SR /Smer-SD/
--------------------
Pán redaktor, prosím vás. Pán redaktor, ja to nemôžema akceptovať. Toto keď počúvam, prepáčte, tak mi horia uši. Vy rozprávate o tom, že nejakú R1. Aká R1? Veď R1 sa stavia, je to najvýznamnejší infraštrukturálny projekt v Európe a bude dokončená v júni v roku 2011. Všetko je zaplatené, zabezpečené. Robia tam tisícky ľudí. Hovoríte o tom, že to budú financovať inak. Ako to budú inak financovať? Nemajú to z čoho financovať, pretože len stavebné práce na úseku medzi Dubnou Skalou a Prešovom stavia 2,4 miliardy eur len stavebné práce. 2,4 miliardy eur krát 30 je 72 miliárd korún. Pýtam sa odkadiaľ tie peniaze budú? Tak nerozprávajte, že prinesú, oni nemajú nič.

Richard DÍRER, moderátor
--------------------
Ak si spomínam mala Európska komisia mala problémy s D1 ešte za vaše vlády, ku koncu vašej vlády. Nie. 

Robert FICO, predseda strany, podpredseda NR SR /Smer-SD/
--------------------
Pán redaktor, konzorcium prišlo, pretože sú úplne nové podmienky na finančných trhoch, sa lacnejšie požičiavajú peniaze. Konzorcium povedalo, všetko je pripravené. O 30 % ešte nižšia cena mohla byť ako sme my vyrokovali, pretože sú lepšie podmienky na finančnom trhu.

Richard DÍRER, moderátor
--------------------
Inak. Pán predseda inak. Vrátim sa ešte k jednej kauze, ktorá, ktorá rezonovala a ide o nahrávku s údajne, s údajne vašim hlasom tam strana Sloboda a Solidarita, respektíve predseda Richard Sulík vyzval, aby ste išli na detektor lži. Vy ste to odmietli. Prečo, prečo nechcete, aby teda došlo nejaké potvrdenie alebo overenie, že či ten hlas je alebo nie je váš?

Robert FICO, predseda strany, podpredseda NR SR /Smer-SD/
--------------------
Pokiaľ viem, tak nahrávka bola daná na nejakú expertízu. My sme sa k tomu jasne vyjadrili a čakám na pozvánku od orgánov činných v trestnom konaní a budeme v tej veci ďalej konať. Ja tak isto potrebujem preukázať pravdu. Viete, to sú výmysly, ktoré jednoducho nejajú obdobu. Tu sa toľko narozprávalo na našu adresu a na moju osobu, ja som pripravený sa jasne k tomuto postaviť, ale prepáčte jednu vec, ak mi dovolíte.

Richard DÍRER, moderátor
--------------------
Povedzte.

Robert FICO, predseda strany, podpredseda NR SR /Smer-SD/
--------------------
Pán Sulík nebude určovať tempo orgánov činných v trestnom konaní. To sú orgány činné v trestnom konaní a tie budú rozhodovať ako to bude či to bude alebo nebude. Takže.

Richard DÍRER, moderátor
--------------------
On to nepovedal, on vás len vyzval, aby ste išli na detektor lži.

Robert FICO, predseda strany, podpredseda NR SR /Smer-SD/
--------------------
Čiže ja odpoviem na všetky kroky, o ktoré ma požiadajú orgány činné v trestnom konaní budem reagovať pozitívne.

Richard DÍRER, moderátor
--------------------
Keď, keď vás orgány činné v trestnom konaní vyzvú na spoluprácu, to máte teraz na mysli. 

Robert FICO, predseda strany, podpredseda NR SR /Smer-SD/
--------------------
Samozrejme, jasné, však treba s nimi spolupracovať. Mne tak isto na tom záleží, aby sa preukázalo, že čo je to za nezmysel. Je to úplný nezmysel.

Richard DÍRER, moderátor
--------------------
Dobre, posledná otázka, musíme končiť. Ako chcete zmeniť súčasný stav jednoducho keď so Smerom nebol ochotný nikto ísť do vlády a ani v súčasnosti tá spolupráca so stranami súčasnej vládnej koalície nie je takmer žiadna ak to môžem tak nazvať.

Robert FICO, predseda strany, podpredseda NR SR /Smer-SD/
--------------------
So Smerom, so Smerom nechceli ísť do vlády preto, lebo mali dosť, keby nemali dosť, tak stoja pred dverami, to je predsa normálna logika a matematika, ktorá zodpovedá.

Richard DÍRER, moderátor
--------------------
Áno, ale napriek tomu, že ste dostali 35 %, že to bolo takmer 900 tisíc voličov, nemohli ste zostaviť vládu.

Robert FICO, predseda strany, podpredseda NR SR /Smer-SD/
--------------------
Ale dobre, prezentovali, prezentovali voličom, prezentovali voličom, že pokiaľ budú mať väčšinu, že pôjdu spolu, tak to urobili a my to plne rešpektujeme. Je to samozrejme niečo, čo ťažko voliči vnímajú a chápu, ale taký je stav a my to rešpektujeme, nemáme s tým žiadny problém. 35 % strana je v opozícii, pripravujeme sa na komunálne voľby, pripravujeme sa na ďalšie kroky, ktoré tu budú, ale ja sa tohto vôbec neobávam, takto to jednoducho vzniklo.-

Richard DÍRER, moderátor
--------------------
Predsa len ešte jedna otázka vy ste vyzvali premiérku Ivetu Radičovú, aby sa vysporiadala so svojimi štátnymi tajomníkmi, ktorí rovnako figurujú v najnovšej kauze. Ak by sa tak nestalo, čo urobí strana Smer-sociálna demokracia?

Robert FICO, predseda strany, podpredseda NR SR /Smer-SD/
--------------------
Počkáme si ešte na ďalšie kroky, ktoré prídu, ale je tu ukážkový príklad klientelizmu, ak minister z jednej strany dá biznis štátnemu tajomníkovi svojmu z tej istej strany a ja už dnes tvrdím, že morálne právo títo ľudia kritizovať nás nemajú, pretože či to je SDKÚ alebo ktokoľvek iní, majú za sebou také obrovské miliardové kauzy, ktoré sa nedajú porovnať s kobercom alebo s nejakými žiarovkami na železniciach. Počkáme si na rozhodnutie a podľa toho sa budeme správať.

Richard DÍRER, moderátor
--------------------
Uvidíme, čo ešte všetko počas nasledujúcich 4 rokov do ďalších volieb vypláva na povrch.

Robert FICO, predseda strany, podpredseda NR SR /Smer-SD/
--------------------
Hlavne sa prosím vás, hlavne sa venujme Slovensku. Odporúčam vláde Slovenskej republiky, nech sa konečne začne starať o túto krajinu, o túto krajinu a nech na chvíľku zabudnú na Fica, my sme v opozícii. My budeme niesť svoju zodpovednosť ak niekto porušil zákon, nech orgány činné v trestnom konaní konajú, ale nech nezačína každá informácia vlády, že vláda Roberta Fica, vláda Roberta Fica. Nech sa konečne začnú starať o túto krajinu. Dostali krajinu s najvyšším hospodárskym rastom, tak by som bol veľmi rád, keby toto tempo udržali, nech stavajú atómovú elektrárne, nech stavajú diaľnice, nech sa starajú o ľudí. Ak to tak bude, budem sa s rešpektom na nich pozerať. Zatiaľ sa ukázali ako partia absolútne nepripravených ľudí.

Richard DÍRER, moderátor
--------------------
Zapamätáme si tieto slová, ak by sa náhodou po ďalších voľbách stalo, že Smer bude tvoriť vládnu koalíciu a Robert Fico bude novým predsedom vlády, tak si počkáme na to či sa náhodou aj vaše zasadnutia vlády nebudú začínať, že vláda Ivety Radičovej, vláda Ivety Radičovej. Ja hovorím, že zapamätáme si tieto slová a uvidíme o necelé 4 roky.

Robert FICO, predseda strany, podpredseda NR SR /Smer-SD/
--------------------
Ja neviem, ja neviem, čo bude. My sme to nerobili. Ak sa pamätáte. Nerobili sme to, nerobili sme to. Čo bude o 4 roky, to neviem ani ja a neviem, čo bude zajtra.

Richard DÍRER, moderátor
--------------------
Predseda Smeru Robert Fico a podpredseda Národnej rady. Ďakujem veľmi pekne za to, že ste boli V politike.

Robert FICO, predseda strany, podpredseda NR SR /Smer-SD/
--------------------
Ďakujem.

Richard DÍRER, moderátor
--------------------
No a vám samozrejme ďakujem za pozornosť, prežite ešte pekný nedeľný večer aj v spoločnosti TA3. V politike tu bude opäť o týždeň s kolegyňou Ľubou Oravovou, dovidenia.

7.11.2010
TA3
Ficov útok na Dzurindu
7.11.2010    TA3    str. 01   19:55 V politike
            
Ľuba ORAVOVÁ, moderátorka
--------------------
Dobrý večer, vitajte V politike. Ta dnešná relácia bude mať netradičnú dramaturgiu. Pôvodne sme vám chceli ponúknuť len rozhovor so zvoleným predsedom SDKÚ-DS Mikulášom Dzurindom, ktorý nám ho poskytol ešte včera večer hneď po skončení kongresu strany. Situácia sa však počas dnešného dňa zmenila. Do politického súboja vstúpila ďalšia nahrávka, tento raz dokonca s tromi nahrávkami prišiel predseda Smeru Robert Fico. Podľa neho majú svedčiť o korupcii šéfa SDKÚ. O čom celý prípad je a aké odkazy si obaja posielali cez médiá, tak to si pozrite v nasledujúcom zostrihu.

nahrávka telefonátu
--------------------
To čo som zažil ja včera, to bol pokus o korupciu. Totiž to z tej strany. A ten človek je aj na tvojej kandidátke, ktorej si ty lídrom. Vieš čo, prestaň hovoriť hlúposti a, a... aké hlúposti? Keď niekto od teba pýta peniaze ... prestaň hovoriť hlúposti ti hovorím ešte raz... rozumiem. Áno. Je to odpočúvané. To tož kvôli tomu si ma tak zúfalo volal? Urobím, čo sa urobiť dá a zatiaľ servus, maj sa pekne.

Robert FICO, predseda strany Smer-SD
--------------------
Príbeh je veľmi jednoduchý. Pán Miškovský organizuje veľký obchod, pokiaľ ide o dodávku kotlov pre spaľovňu v Bratislave a organizuje to cez spoločnosť Siemens. Potrebuje to vybaviť u primátora mesta Bratislava Kresánka. Vstupuje do toho poslanec pán Vavrík, ktorý ponad pána Miškovského si pýta peniaze ako úplatok za tento biznis a celé to prikrýva pán Dzurinda, ktorý potvrdzuje, že sa o to všetko postará, že všetko bude v poriadku. Ak teda dvojnásobný predseda vlády Slovenskej republiky organizoval a prikrýval biznis takéhoto typu v rokoch 1998 - 1999, pýtam sa, čoho je schopný dnes alebo čoho bol schopný v rokoch 1998 - 2006? My sme využili celú noc na to, hľadali sme všetky podklady k tomuto biznisu, ktorý bol urobený, okrem iného existuje zmluva samozrejme, so spoločnosťou Siemens a mestom Bratislava, ktorá napríklad potvrdzuje, že tam je zmluvná pokuta 500 miliónov korún pre prípad, že by jedna strana odstúpila, dokonca 500 miliónov pokuta je pre mesto v tom prípade, keď samotné mesto odstúpi od tejto zmluvy, čo je úplne neuveriteľné. Je preto zrejmé, že takáto mimoriadne lukratívna zmluva pre spoločnosť Siemens musela byť dostatočne ohodnotená a odmenená a samotná nahrávka veľmi presne bude vám hovoriť o tom, ako to celé prebiehalo. Či ešte raz zopakujem, aby ste boli zorientovaní, pokiaľ ide o nahrávku. Pôjde o rozhovor pána Dzurindu a pána Miškovského, ktorý sa mu sťažuje na to, že niekto od neho pýta peniaze za zorganizovanie tohto biznisu. Potom je to rozhovor primátora mesta Bratislava Kresánka a Dzurindu, kde veľmi jasne a preukazateľne sa hovorí o tom, že vec bude vybavená na prospech Miškovského, potom je to telefonát Miškovského a Dzurindu, kde mu Dzurinda oznamuje, že všetko je vybavené a všetko je v poriadku. Chcem oficiálne požiadať pána Dzurindu, pána Kresánka, pána Miškovského, ktorí sú zaangažovaní na tejto nahrávke, aby vysvetlili, o čom hovorili na tejto nahrávke. My vám ponúkame tento príbeh, ktorý sme teraz ponúkli. Spaľovňa Bratislava, zmluva medzi Siemensom a mestom Bratislava, organizuje Kresánek, po finančnej stránke zabezpečuje Vávrik a Miškovský, politicky to prikrýva pán Dzurinda. Toto je naša odpoveď na bandu skorumpovaných komunistov, ktorí robia nenávistnú a protiľudovú politiku.

Mikuláš DZURINDA, predseda SDKÚ-DS
--------------------
Reakcia Roberta Fica je dôkazom, že je nervózny v izolácii, že je nervózny z toho, že som nenaletel na jeho koketériu, na jeho kurizovanie na odkazy, ktoré mi posielal, na telefonát, ktorý mi zatelefonoval a keď to mám tak zhrnúť do jednej vety, tak by som povedal, že urazená ohrdnutá nevesta. Ja som o tom nemal najmenšiu vedomosť.

redaktorka
--------------------
Hovoril vám to v tom telefonáte, že od neho niekto pýta peniaze?

Mikuláš DZURINDA, predseda SDKÚ-DS
--------------------
Bolo na ňom, ako sa zaspráva. Mohol som mu veriť, nemusel som mu veriť, počul som, že jo, v živote kadečo, myslím si, že to je veľmi dobrá príležitosť, aby vám odpovedal, jeden aj druhý. Koniec koncov ja som svoje svedectvo vykonal, skupinu pána Romana Vávrika som po rokoch z našej politickej strany vytlačil.

redaktorka
--------------------
Takže mali ste tu informáciu, že pán Vávrik od neho žiadal alebo riešili ste to vtedy toho času s pánom Vávrikom potom nejakým spôsobom?

Mikuláš DZURINDA, predseda SDKÚ-DS
--------------------
Nepamätám si na to, lebo to bola veľmi stará kauza, skôr asi som to považoval za to, čo som označil v telefonáte, za sprostosti v tom čase.

redaktor
--------------------
Môžete vysvetliť, o čo konkrétne vás pán Miškovský žiadal, čo ste mali preňho vybaviť, čo konkrétne?

Mikuláš DZURINDA, predseda SDKÚ-DS
--------------------
Nemám šancu si na to konkrétne spomenúť, ale na pozadí v hlave sa mi marí, že niečo chcel stavať na nejakých pozemkoch.

redaktor
--------------------
Pán Fico hovoril o nejakých kotloch pre spaľovňu.

Mikuláš DZURINDA, predseda SDKÚ-DS
--------------------
Nech pán Fico, pán detektív Fico s vervou jemu vlastnou pokračuje v pátraní. 

redaktor
--------------------
Pán Miškovský vám hovorí o korupcii, nemali ste povinnosť ohlásiť takúto vec, ak sa dozvedel o korupcii?

Mikuláš DZURINDA, predseda SDKÚ-DS
--------------------
Zrejme som to považoval za zlý žart.

redaktor
--------------------
A to, že pána Vavríka ste...

Mikuláš DZURINDA, predseda SDKÚ-DS
--------------------
Ale v prvom rade to mal za povinnosť samotný pán Miškovský, že, ak to bola pravda.

redaktor
--------------------
On hovorí, že za tým je človek na vašej kandidátke. To ste sa o to vôbec nezaujímali?

Mikuláš DZURINDA, predseda SDKÚ-DS
--------------------
Opakujem ešte raz, už som kadejakých nátlakových výrokoch zažil v živote veľmi, veľmi veľa. Vedel som, že pán Miškovský niečo chcel od pána primátora. Mohol zvoliť metódy rôzne, podnikatelia niekedy si aj vymýšľajú, niekedy si aj nevymýšľajú, urobil som jediný akt, že som sa pána Kresánka opýtal alebo ho poprosil, ak sa niečo na magistráte umelo brzdí, nech sa umelo nebrzdí.

redaktor
--------------------
Vy viete, kto vyhotovil tu nahrávku?

Mikuláš DZURINDA, predseda SDKÚ-DS
--------------------
Nie, neviem a ani ma to nezaujíma. Možno ma to nezaujíma preto, že už v éteri bola, zo 10 rokov dozadu. 

redaktor
--------------------
A bolo to ešte pred voľbami v 98. roku? 

Mikuláš DZURINDA, predseda SDKÚ-DS
--------------------
Netuším. Veľmi je to dávno, pán redaktor, netuším.

redaktorka
--------------------
Čo sa týka nejakých ďalších krokov vôči Robertovi Ficovi, ktorý vás obvinil, lebo nehovoril vraj údajne, ale povedal, že toto vás usvedčuje, to nie sú moje slová. Budete podnikať vy nejaké možno ďalšie kroky a budete zvažovať?

Mikuláš DZURINDA, predseda SDKÚ-DS
--------------------
Čo mám robiť s urazenou, ohrdnutou nevestou? 

Ľuba ORAVOVÁ, moderátorka
--------------------
Toľko dnešné najnovšie obvinenia Roberta Fica na adresu staronového predsedu SDKÚ a jeho následná reakcia. Teraz si môžete pozrieť reprízu rozhovoru s Mikulášom Dzurindom, ktorý TA3 poskytol ešte včera hneď po kongrese, teda ešte v čase, kedy o sporných nahrávkach nebola na verejnosti žiadna informácia.

14.11.2010
TA3
Smerovanie Smeru po sneme
14.11.2010    TA3    str. 01   19:55 V politike
            
Richard DÍRER, moderátor
--------------------
Alternatíva proti chaosu a zdražovaniu. Tak sa chce prezentovať najsilnejšia politická opozičná strana Smer-sociálna demokracia. Chce byť alternatívou voči súčasnej vláde a chce nájsť spôsob ako byť po ďalších voľbách vo vláde. SDKÚ už jasne povedala, že so Smerom nepôjde. Podarí a Smeru prelomiť bariéru ostatných pravicových strán a čo bude strana 4 roky robiť? Tak aj o tom budeme hovoriť priamo po sneme strany Smer-sociálna demokracia s novozvoleným predsedom Robertom Ficom, dobrý večer.

Robert FICO, predseda strany /Smer-SD/
--------------------
Dobrý večer prajem.

Richard DÍRER, moderátor
--------------------
Pán predseda, stali ste sa opätovne predsedom najsilnejšej politickej strany na Slovensku. Ste na jej čele už 11 rokov. Boli ste 4 roky aj predsedom vlády. Predsa len, človeka tá politika poznačí ľudsky vládzete ešte?

Robert FICO, predseda strany /Smer-SD/
--------------------
Ako kedy. Ako kedy, ale na druhej strane predsa len tá veľká miera stresu, ktorá bola spojená s vládnutím odpadla a celkom efektívne som využil posledné tri mesiace a preto opäť sa dostávam podľa mňa do veľmi dobrej kondície a musím povedať, že začínam mať niektoré veci opäť baviť.

Richard DÍRER, moderátor
--------------------
Váš najväčší politický rival, predseda SDKÚ-DS Mikuláš Dzurinda hovorí, že neexistuje taký lep, ktorý by ho prilepil k tej predsedníckej stoličke a faktom je, že vy to nehovoríte, napriek tomu ste už 11 rokov predsedom, zostávate na predsedníckej stoličke. Máte zadné dvierka?

Robert FICO, predseda strany /Smer-SD/
--------------------
Človeka to láka niekedy odísť do profesionálnej právnickej sféry, pretože je asi dosť známe, že v rokoch 1994 až 2001 som zastupoval Slovensko na Európskom súde pre ľudské práva ako právny zástupca štátu alebo Slovenskej republiky. Okrem toho som členom Advokátskej komory, mám vzdelanie v oblasti práva, takže ten návrat do profesionálnej sféry by bol veľmi jednoduchý a bol by určite aj veľmi, veľmi atraktívny. Keď to tak trošku preženiem, ja to tak preženiem trošku, ak dovolíte, aby som možno dal tomu aj taký nejaký náboj, ale hovorím to naozaj s úsmevom na tvári, keby vládna koalícia trošku uvažovala, tak by možno ponúkla Smeru post generálneho prokurátora, to by sa veľmi ťažko teraz odmietalo, to by sa odmietalo, ale za takéto rozhodnutia zdá sa ešte oni nedospeli.

Richard DÍRER, moderátor
--------------------
/nezrozumiteľné/ a nechcete im to poradiť? Lebo raz už tú chybu urobili v minulosti.

Robert FICO, predseda strany /Smer-SD/
--------------------
No, myslím si, že to už práve počuli teraz v tomto okamihu a chcem povedať, že to, čo momentálne ma viaže k politike je to, že úplne inak by to bolo, keby Smer vo voľbách získal menej ako získal v roku 2006, ale my sme jediná strana v Európe, ktorá ako vládna strana získala počas svetovej hospodárskej krízy po 4 rokoch vládnutia o 5 % viacej ako opozičná strana, ktorá vôbec nemala žiadne popísané papiere z hľadiska vládnutia. Teraz idete dole medzi ľudí. Chodím veľmi často aj kvôli komunálnym voľbám. Stretávate obrovské množstvo sympatizantov a priaznivcov, lebo tu je 35 % ľudí, ktorí nás priamo volili, ale ten potenciál Smeru je niekde medzi možno až 40, 42 %, čiže prakticky každý druhý, keď to mám trošku prehnať občan Slovenska má nejaký vzťah k sociálno-demokratickým myšlienkam a teraz pozeráte na tri štruktúry stranícke. Je tam 17 tisíc ľudí, ktorí sú členom strany. Sme prakticky vo všetkých mestách a obciach. Je to úspešná strana. Človek má nejakú zodpovednosť. Mohol by ľahko povedať, že už je unavený z to a že nechce, ale tá energia prichádza predovšetkým od týchto ľudí.

Richard DÍRER, moderátor
--------------------
Vy ste povedali, ja si pomôžem bohemizmo, ak dovolíte s takou nadsázkou, že by vám mohli ponúknuť miesto generálneho prokurátora. Ja som spomenul, že raz už táto koalícia síce bez SaS chybu urobila, teda že vám to neponúkli a možno by nebol ani Robert Fico, možno by nebol ani, ani Smer. Boli by ste to vtedy zobrali?

Robert FICO, predseda strany /Smer-SD/
--------------------
Okolo tých rokov sú všelijaké fámy, ale dobre viete, že ja som vtedy nespĺňal vekové kritérium na túto funkciu, takže nebolo sa o čom baviť, bola to taká nejaké iba rétorika niekoho, ale keď nespĺňate podmienky, tak nespĺňate podmienky.

Richard DÍRER, moderátor
--------------------
Dobre, zobrali by ste to teraz?

Robert FICO, predseda strany /Smer-SD/
--------------------
Joj, tak viete ako to povedal, myslím, že to povedal Hamžík futbalista, ktorý povedal, že sa strašne dobre cíti v tom talianskom tíme, v ktorom je, že dokonca predĺžil s nimi zmluvu, ale že ponuka z Manchester United by sa ťažko odmietala. Takže to je nejaká moja odpoveď.

Richard DÍRER, moderátor
--------------------
Dobre, zostaňme pri tých straníckych záležitostiach. Vy ste povedali, že cítite ešte spätosť s politikou. Napriek tomu na jednej tlačovej konferencii ste povedali, že alebo odkázali novinárom, že nemusíte sa báť, v roku 2014 ma už v politike neuvidíte. Platí to alebo idete s tou vervou 2014 vyhrať voľby a byť znova predsedom vlády?

Robert FICO, predseda strany /Smer-SD/
--------------------
Momentálne sme nastavili Smer-sociálnu demokraciu tak, že som predsedom strany a mám teraz za úlohu zostaviť tieňový kabinet a postaviť jasnú alternatívu pravicovej vláde, takže je celkom pochopiteľné, že ten ťah je jasný na rok 2014, ale čo bude v roku 2014 môže sa stať v roku 2014, že Smer neuspeje. Napríklad bude mať menej percent ako mal ako vládna strana, čo by bola veľká hanba, keby ako opozičná strana mal podstatne menej ako vládna strana. Potom musí prísť vyvodenie zodpovednosti politickej.

Richard DÍRER, moderátor
--------------------
Vy ste povedali, že neviete, čo bude v roku 2014, ale jedna vec je istí. V roku 2014 budú prezidentské voľby a vaše meno sa často minimálne v médiách spomína s možnou kandidatúrou na prezidenta. Určite my nepoviete teraz či áno alebo nie, ale minimálne to či by ste sa, či by ste vedeli uvažovať nad takouto alternatívou?

Robert FICO, predseda strany /Smer-SD/
--------------------
Určite prezidentské voľby sú veľká výzva pre každého politika, ktorý robí dlho na politickej scéne, ale je obrovská nevýhoda premiérov a bývalých premiérov, keď sa uchádzajú o túto pozíciu, pretože premiér, keď je vo vláde, celkom zrozumiteľne a logicky rozdeľuje spoločnosť, pretože má podporovateľov a má nie nepriateľov, ale má odporcov, aby som použil iný výraz. Pri voľbe prezidenta má vždy obrovskú výhodu človek, ktorý je všeobjímajúci, ktorý nikdy sa nedostáva do konfliktov, je to človek, ktorý nie je v exekutívnej pozícii. Jednoducho toto sú veci, ktoré zvýhodňujú niektorých kandidátov v porovnaní s inými. Aj preto napríklad Vladimír Mečiar nemohol byť úspešný ako prezident zvolený, pretože bol premiérom a mal rozdelenú spoločnosť, preto každý premiér, ktorý bol premiérom by mal veľmi citlivo zvažovať či pôjde do takéhoto súboja, pretože sú s pôsobením vo vláde spojené veľmi negatívne dôsledky.

Richard DÍRER, moderátor
--------------------
Teraz myslíte na to, že osoby a to je jedno či je to teraz Robert Fico, Vladimír Mečiar, Iveta Radičová alebo Mikuláš Dzurinda ako premiéri rozdeľujú spoločnosť, to máte na mysli?

Robert FICO, predseda strany /Smer-SD/
--------------------
Áno. Mám na myslí áno presne to, že majú veľa sympatizantov, ale majú veľa odporcov a to rozdelenie je veľmi jasné a títo odporcovia nikdy nebudú uvažovať pri voľbe prezidenta, že by tohto človeka podporili a pri voľbe prezidenta je iný systém ako pri voľbách do Národnej rady Slovenskej republiky. Preto znovu pripomínam, mali šancu ľudia byť zvolení za prezidenta, ktorí neboli v takýchto obrovských konfrontáciách. Veď si to nakoniec uvedomme. Pán prezident Schuster. Nebol v konfrontáciách typu ako som ja, ako je pán Dzurinda, ako bol pán Mečiar alebo pani Radičová. Zoberme si terajšieho pána prezidenta pána Gašparoviča. To isté, pôsobil na Národnej rade ako predseda parlamentu, bol pred tým generálny prokurátor, ale nedostával sa do konfliktov typu exekutívneho typu, lebo zoberme si, ja neviem pána prezidenta Kováča to isté. Takže opäť zdôrazňujem, výhodu bude mať kandidát, ktorý je skôr taký všeobjímajúci, ktorý nebol v konfliktoch a treba to veľmi citlivo zvážiť.

Richard DÍRER, moderátor
--------------------
To mi znelo skôr ako nie.

Robert FICO, predseda strany /Smer-SD/
--------------------
Ja neviem či sa šťastne dostanem dnes večer domov, takže hovoriť o roku 2014 je veľmi, veľmi komplikované pre mňa naozaj a  viete, mňa to trošku aj udivuje, pretože sme v takom nejakom zvláštnom období. Udivuje ma to, že sme doslova tri mesiace od volieb a už sa zrazu hovorí o tom, že kto s kým, že či ako bude vyzerať nová vláda či bude pani Radičová alebo nebude premiérka, je to, ale nikdy to.

Richard DÍRER, moderátor
--------------------
Tak média radi o tom špekulujú pán predseda.

Robert FICO, predseda strany /Smer-SD/
--------------------
No, len sa mi to zdá byť tri mesiace veľmi nebezpečné pre túto vládu, pretože vláda potrebuje nejakú mieru elementárnej stability aj tej mediálnej aj tej spoločenskej a my sme ju mali, ja si myslím, že vláda, ktorej som bol predsedom 4 roky neuveriteľne stabilne stála na všetkých troch nohách, teda ak mám použiť mojich koaličných partnerov a to sa dnes ukázalo aj na sneme Smeru, ktorý absolútne /nezrozumiteľné/.

Richard DÍRER, moderátor
--------------------
Ale treba povedať, že isté rozbroje alebo rozdiely názorové tam boli pri odchode.

Robert FICO, predseda strany /Smer-SD/
--------------------
Ale áno, ja hovorím o stabilite koalície, teraz nehovorím. Áno.

Richard DÍRER, moderátor
--------------------
Ministra pôdohospodárstva Miroslava Jureňu, kedy hrozilo, že koalícia by sa mohla rozpadnúť.

Robert FICO, predseda strany /Smer-SD/
--------------------
Samozrejme.

Richard DÍRER, moderátor
--------------------
Zostaňme ešte pri straníckych veciach. Predsedníctvo zostalo s výnimkou jedného jediného človeka v tom istom zložení, konkrétne ide o podpredsedu pána Igora Federiča, ktorý už sa rozhodol nekandidovať a na jeho miesto nastúpil bývalý štátny tajomník ministerstva financií Peter Kažimír. Treba povedať aspoň tak médiám sa to zdalo, že Igor Federič bol človek s pomerne silnou pozíciou v rámci strany  Smer-sociálna demokracia a rovnako sa špekulovalo v médiách, že čo by mohlo byť tým dôvodom, prečo už nekandidoval a vytiahli sa dve kauzy a to bola dotácia pre Fitnesku a vila na Mudroňovej. Bol toto dôvod prečo Igor Federič už nie je podpredsedom Smeru?

Robert FICO, predseda strany /Smer-SD/
--------------------
Po prvé, sú to typické výsledky škandalizácie Smeru, pokiaľ hovoríme o nejakých kauzách. Ja o žiadnych kauzách neviem tohto typu, pretože nikdy sa nestavala žiadna vila pre premiéra, to je absolútny výmysel a keby aj ktokoľvek staval aj akúkoľvek rezidenciu takéhoto typu, tak by sme sa do nej nikdy nenasťahoval, ja som to povedal veľmi jasne, naviac, naviac musím povedať, že je to zariadenie, ktoré patrí ministerstvu zahraničných vecí a nie Úradu vlády. Veď tá rekonštrukcia tam prebieha. Ja si myslím, ja si myslím, že.

Richard DÍRER, moderátor
--------------------
Vy ste sa od toho dištancovali. Ale bola komunikácia medzi, medzi.

Robert FICO, predseda strany /Smer-SD/
--------------------
Nech ministerstvo zahraničných vecí túto budovu využije na reprezentačné účely. My nemôžme žiť v krajine, ktorá sa bude tváriť, že politici pokiaľ ide o ľštátnu reprezentáciu budú prijímať návštevy v trojizbových bytoch na Dlhých Dieloch alebo že budú prijímať a rozhodovať o veciach v podmienkach, ktoré nezodpovedajú štátnej reprezentácii. Štátna reprezentácia vyžaduje, aby prezident mal napríklad rezidenciu. Je veľká chyba, že prezident Slovenskej republiky nemá rezidenciu, v ktorej by býval a ktorú by vždy potom odovzdával ďalšiemu prezidentovi do užívania. Čo pre boha na tom je? Všade to ak v Európe je, čiže.

Richard DÍRER, moderátor
--------------------
Možno na tom nie je nič, keby sa pri tých všetkých rekonštrukciách a to súvisí aj s prezidentovou vilou a možno aj s touto vilou jednoducho tie, tie rekonštrukcie nepredražovali a nevynakladali sa prostriedky.

Robert FICO, predseda strany /Smer-SD/
--------------------
Viete, ja nebudem, ja nebudem teraz komentovať, čo urobila Správa účelových zariadení ministerstva zahraničných vecí a to isté sa pýtalo tej, tej Fitnesky. Je to dievča, ktorá bola opakovanou majsterkou sveta a stále výborne reprezentuje republiku. Ja som podporil mnohých športovcov z rezervy. Bolo to úplne normálne a prirodzené, takže aby sme nehovorili o nejakých škandáloch a preto, aby sme došli k podstate otázky, toto nemohlo byť dôvodov, prečo Igor Federič už nie je podpredsedom strany. Dôvod je veľmi prozaický a veľmi jednoduchý. Igor Federič bol vynikajúci vedúci Úradu vlády. To je jeden perfektný človek z hľadiska detailov a zodpovednosti, ale pokiaľ ide o opozičné pôsobene, my potrebujeme ako podpredsedu človeka, ktorý chce a má záujem mediálne vystupovať, komunikovať s verejnosťou. Došiel Igor Federič sám a povedal, že iné je byť podpredsedom strany, kryť chrbát ako premiérovi ako vedúci úradu a iné je byť podpredsedom strany opozičnej, kde sa odo mňa vyžaduje, aby som išiel tam, tam, tam. Toto jednoducho nie je môj štýl, ktorý by mne vyhovoval, preto povedal, že už nechce ďalej kandidovať na túto pozíciu, ale stal sa členom predsedníctva strany ako takej.

Richard DÍRER, moderátor
--------------------
Uzavrime stranícke veci. Poďme na prípadnú, prípadnú spoluprácu aj keď možno veľmi nerád o tom hovoríte alebo hovoríte, že je to ešte skoro, pretože je 5 mesiacov, 5 mesiacov po voľbách. Napriek tomu presne takto pred týždňom bol kongres vášho najväčšieho politického rivala SDKÚ-DS a tam jej predseda Mikuláš Dzurinda vo svojom prejave jasne povedal, že ani po ďalších voľbách nepôjde so Smerom-sociálnou demokraciou do spoločnej vlády, do spoločného zoskupenia. Akú odpoveď máte preňho?

Robert FICO, predseda strany /Smer-SD/
--------------------
No a my sme všetci zapli plynové sporáky, vopchali si hlavy a spáchali samovraždu. Ak mal niekto pocit, že toto bola naša reakcia na toto vyhlásenie, tak je na veľkom omyle. Pozrite sa, politici často povedia veľa všelijakých vyjadrení a potom to neplatí. Ja si pamätám aj to ako pani Radičová tri dni pred parlamentnými voľbami mi takto do tváre povedala v Slovenskej televízii "nebudeme nič privatizovať, nebudú sa zvyšovať dane". Všetko idú privatizovať a dane sa zvyšujú. My sa týmito vyhláseniami vôbec nezaoberáme. Ja vidím iný problém vo vzťahu k vládnym stranám. Po prvé by som chcel konečne vyzvať vládu Slovenskej republiky a vládnu koalíciu nech za predmet svojho pôsobenia a činnosti nepovažuje Smer-sociálnu demokraciu, pretože všimnite si je to komplikovaná koalícia 4 strany dve frakcie. Nemajú schopnosť prijímať rozhodnutia, tak to prekrývajú neustálymi útokmi na nás. Ja chcem, aby tu bola súťaž. Súťažme, ale súťažme o to, že kto má lepšiu víziu Slovenska. Ja som pripravil do tejto hodnotovej konfrontácie aj sme to dnes ponúkli na sneme. Prestaňme s týmito prestrelkami, ktoré otravujú spoločnosť a poďme teda viesť normálnu politickú vojnu, ak to niekto chce takto počuť o to ako bude Slovensko vyzerať či to bude štát založený na solidarite alebo to bude štát založený na filozofii človeče pomôž si sám, lebo ti inak nikto v živote nepomôže. Toto je prvá vec a ešte použijem druhú vec veľmi dôležitý záver z dnešného snemu. Jasne odkazujeme vláde, že sme pripravení dať pomocnú ruku, pokiaľ ide o dôsledky krízy. Ak príde vláda s racionálnymi návrhmi, tak ich podporíme, ale predsa nech vláda od nás nechce, aby sme podporovali privatizáciu, aby sme podporovali zvyšovanie daní, keď to jednoducho nie je treba urobiť. ďalej sme povedali, že nebudeme zneužívať národnoštátne záujmy na úzke stranícke účely ako sme to videli v minulosti v Lisabonskej zmluve. Ak bude treba zabrať v mene Slovenskej republiky, ma zaberieme, pretože si myslíme, že vtedy by sa strany mali dávať dohromady. Toto je jasný odkaz pre pravicovú vládu. Sme pripravení pomáhať tam, kde ide o štát, to znamená o Slovenskú republiku, pokiaľ ide o dôsledky krízy, ale nemôžu od nás chcieť, aby sme my pomáhali pravicovej vláde v plnení ich programu, ktorý je privatizácia, deregulácii, liberalizácii, čo by odmietli.

Richard DÍRER, moderátor
--------------------
To ale asi ani od vás, od vás nechcú. Pán predseda, vy ste, teraz ste povedali a povedali ste to aj na sneme. Smer-sociálna demokracia nemá záujem na politických prestrelkách, ale zároveň ste dodali, ak by mala pokračovať škandalizácia a kriminalizácia predstaviteľov Smeru ako oficiálnu politiku vládnej koalície s cieľom zakryť vlastnú neschopnosť vládnuť chaos a zdražovanie, na takúto politiku bude Smer tvrdo odpovedať a využívať informácie, ktorými disponuje a teraz sa samozrejme natíska otázka akými informáciami disponujete alebo aké informácie ste mali na mysli?

Robert FICO, predseda strany /Smer-SD/
--------------------
Chcel by som, chcel by som priblížiť napríklad udalosti z posledných dní, kedy veľmi nevhodne a urazilo to obrovské množstvo ľudí, ktorí sympatizujú so Smerom vyhlásil pán Dzurinda, že na Slovensku neexistuje, parafrázujem, žiadna sociálna demokracia, ale banda skorumpovaných komunistov. Toto vyvolalo obrovskú vlnu telefonátov, mailov, ľudia naozaj nadávali do telefónu pomerne významne, ja som musel niektorých krotiť a objavila sa, ja som to povedal veľmi presne nahrávka, ktorá bola potom ako reakcia na toto použitá. My len avizujeme a opakujem, nechceme prestrelky a nechceme nikoho kriminalizovať. Na to sú tu orgány činné v trestnom konaní. My nie sme vyšetrovací psi. Našou povinnosťou nie je ani úlohou ako politickej strany sa hrabať v nejakých veciach za každú cenu a potom niečo vyťahovať, ale ak budú pokračovať v tom, že z hľadiska svojej neschopnosti vládnuť si nás budú ďalej takýmto spôsobom opľúvať a nadávať na nás a toto, čo robia predsa už nemá rozmer, aby pán Figeľ meral koberec ministrovi bývalému Vážnemu v kancelárii. Viete, to mi pripadá trošku také zvláštne. Naviac nám to vadí preto, lebo akí ľudia to na nás hovoria? Tak ja som dostal list, že od primátora, že Gabo je alternatívny a že je úplne jedno kto zákazku dostane, lebo pozadie pre stranu je rovnaké alebo ten list dostal  niekto iný? Čiže, čiže.

Richard DÍRER, moderátor
--------------------
Tak ale to sú problémy SDKÚ, s ktorými sa museli vyrovnať, ale po voľbách 2006.

Robert FICO, predseda strany /Smer-SD/
--------------------
Ale to chcem len povedať, že ak bude, ak bude pokračovať tento spôsob komunikácie voči nám, teda očierňovanie za každú cenu, vymýšľanie si akýchkoľvek vecí, budeme na to reagovať. Ako príklad uvediem. Ak budú pokračovať v tých klamstvách na adresu mojej vlády pri využívaní eurofondov, no tak zverejníme celú procedúru ako bolo zastavený Európsky sociálny fond v roku 2006. Prečo to napríklad médiá, keď to vedia neurobia. V roku 2006, keď sme nastúpili do vlády sme dostali list z Európskej komisie a Európska komisia zastavila čerpanie prostriedkov Európskeho sociálneho fondu na dva roky, na dva roky preto, lebo predchádzajúca vláda zle nakladala s týmito fondami. Takže.

Richard DÍRER, moderátor
--------------------
Čiže ako tomu správne rozumiem, tak malo by ísť o informácie štandardného charakteru, ktoré.

Robert FICO, predseda strany /Smer-SD/
--------------------
Nie všetko je trestná vec, aby ste ma rozumeli, niekedy sú informácie, ktoré hovoria o etnickom zlyhaní, hovoria o morálnom zlyhaní. Mojou úlohou nie je zberať informácie trestnoprávneho charakteru, to je úlohou orgánov činných v trestnom konaní.

Richard DÍRER, moderátor
--------------------
Ja sa, ja sa len preto pýtam, lebo ako premiér ste mali, ste mali prístup k informáciám Slovenskej informačnej služby k zvotkám každodenným, tak preto sa len pýtam, že či pôjde o informácie takéhoto charakteru alebo o eticko-morálne zlyhania bývalej vládnej koalície:

Robert FICO, predseda strany /Smer-SD/
--------------------
Naviac, hovorím, samozrejme etické, morálne zlyhania a poukazovanie na veci, ktoré tu boli, pretože ak niekto tu rozpráva o nás ohľadne eurofondov, tak my máme právo na to niečo povedať a ja opakujem, prestaňme s tým, koho toto zaujíma. Bola vyvodená politická zodpovednosť? Bola. Vznikla pravicová koalícia, ktorá vládne. Vládne tak ako vládne, my tvrdíme, že vládne zle a ponúkame nejakú alternatívu, ale nedovoľme, aby jediným obsahom, jedinou náplňou práce vládnej koalície bol stále Smer. Ja nič iné nepočúvam. Príde minister alebo ktokoľvek iný do televíznej relácie alebo do rozhlasu a potom dostane prepis, lebo ja to samozrejme nepozerám napriamo nikdy a to je všetko len o nás. Útoky na nás, na nás, na nás a na nás.

Richard DÍRER, moderátor
--------------------
Ja si spomínam aj na uplynulé 4 roky, kedy ste aj vy ešte poukazovali na vládu Mikuláša, na vládnutie Mikuláša Dzurindu.

Robert FICO, predseda strany /Smer-SD/
--------------------
Počkajte, počkajte, my sme nikdy, my sme nikdy, my sme nikdy pán redaktor nepísali čierne knihy, nikdy ani sme nerobili rozhodnutia typu, že ideme teraz podať trestné oznámenie, však minister obrany podľa mňa nerobí nič iné, len píše trestné oznámenia. Tak čo je? Je pisteľ trestných oznámení alebo je to minister obrany, tak nech to rozhodne orgán činný v trestnom konaní. Ja odmietam tieto prestrelky, ale budeme sa brániť a máme dosť munície.

Richard DÍRER, moderátor
--------------------
/nezrozumiteľné/ to som sa chcel spýtať, ak by náhodou súčasná vládna koalícia pokračovala v útokoch na stranu Smer-sociálna demokracia či by sa mohla ešte objaviť nejaká telefonická nahrávka, napríklad ako ste zverejnili uplynulý týždeň po kongrese SDKÚ-DS?

Robert FICO, predseda strany /Smer-SD/
--------------------
Neverili by ste, neverili by ste ako v politike a to je moja skúsenosť 20 rokov v politike vznikajú najväčšie škandály. Najväčšie škandály nevznikajú tak, že SIS alebo niekto iný odpočuje nejaký telefonát alebo že by sa komplikovaným spôsobom niečo niekde zisťovalo a preverovalo. Obrovské množstvo škandálov na Slovensku a tých najväčších vzniklo tak, že došla anonymná informácia z nejakého prostredia. Uvediem príklad. Nejaký podnikateľ podporuje politickú stranu a politická strana mu  zrazu nevyjde v ústrety, pretože ten podnikateľ má nejaké predstavy, tak podnikateľ po slovensky povedané praskne tú politickú stranu a niečo na ňu povie. Anonymná informácia teraz.

Richard DÍRER, moderátor
--------------------
Nebojíte sa, že vytiahnu niečo na vás a na uplynulé 4 roky, keď ste boli vy vo vláde?

Robert FICO, predseda strany /Smer-SD/
--------------------
Ale na to sú tu orgány činné v trestnom konaní. Ak bude niečo, nech to orgány činné v trestnom konaní preverujú.

Richard DÍRER, moderátor
--------------------
Ja sa pýtam len preto, lebo sa objavila jedna.

Robert FICO, predseda strany /Smer-SD/
--------------------
Ale čo je to? Čo je to? Tá vec je riešená, ja som vypovedal, ja som k dispozícii orgánom činných v trestnom konaní o tom sa naozaj nemusíme baviť, nech to vyšetrujú orgány činné v trestnom konaní, ale prečo má byť toto náplňou práce vlády Slovenskej republiky? Poďme súťažiť o charakter Slovenska. Ja naozaj som pripravený na takúto konfrontáciu a plus dávame pomocnú ruku vláde v dvoch veciach, o ktorých som teraz hovoril.

Richard DÍRER, moderátor
--------------------
Dobre, vrátime sa späť k tej možnej spolupráci. Napriek tomu, že nechcete hovoriť, čo je aj logické, že neviete ako dopadnú, dopadnú voľby v roku 2014, ale vráťme sa späť, kto sú vašimi strategickými partnermi?

Robert FICO, predseda strany /Smer-SD/
--------------------
Politickými alebo partnermi z hľadiska?

Richard DÍRER, moderátor
--------------------
Politickými, politickými, keď sa rozprávame o tom, že na jednej strane spektra sú pravicové strany, ktorých je predsa len viac a na druhej strane je, ak to môžem tak povedať osamotený Smer?

Robert FICO, predseda strany /Smer-SD/
--------------------
Politickými partnermi, pretože, jasné.

Robert FICO, predseda strany /Smer-SD/
--------------------
Strategickým partnerom z hľadiska nášho programu sú samozrejme odbory pre Smer-sociálnu demokraciu.

Richard DÍRER, moderátor
--------------------
Len tie nie sú politickou stranou v parlamente.

Robert FICO, predseda strany /Smer-SD/
--------------------
Ja viem, ja len teraz, samozrejme, ja sa len vrátim teraz k tejto téme. Určite táto strategická spolupráca bude pokračovať ďalej. Na Slovensku sa vytvorili dva bloky. Hovoril som o tom dnes dostatočne veľa. Jeden blok je reprezentovaný Smerom ako sociálnou demokratickou stranou a druhý blok je reprezentovaný skupinou pravicových strán. Tu bude prebiehať neustály súboj. Raz bude jeden víťaz, raz bude druhý víťaz. Vidíme to v Českej republike. ODS, Česká sociálna demokracia. Vo Francúzsku socialisti verzus konzervatívne politické strany, takže  my keby sme nezintegrovali 7 politických subjektov ako bola SDĽ, SDA, STRED, SOP, HZD a ďalšie politické strany, tak dnes vám na vašu otázku odpoviem takto, áno však predsa je tam Sociálna demokratická strana Slovenska. Máme tam SDA, je tam strana taká a taká.

Richard DÍRER, moderátor
--------------------
No dobre, zintegrovali ste 7 strán, ale títo partneri vám, vám chýbajú. Po týchto voľbách vám pravicové strany povedali nie. Uvidíme, čo bude o 4 roky.

Robert FICO, predseda strany /Smer-SD/
--------------------
Pán redaktor, ale integrácia znamenala v reálnom, v reálnej praxi, že je tu politická strana, ktorej potenciál voličov je okolo 40 %, 40 %. Našou úlohou je z tohto potenciálu získať čo najviac. Aký je v tom rozdiel, keď zintegrujete strany a máte potenciál 40 % alebo nezintegrujete strany ako je pravica dnes, lebo tam je niekoľko politických subjektov a majú ten istý potenciál 40 %. To je presne o tom istom, len niekde niekto získa o 2, o 3 % viac. Raz sa to nakloní v prospech Sociálnej demokracia, raz sa to nakloní v prospech pravicovej koalície alebo tohto zoskupenia, ktoré tam je. Je to normálny štandardný súboj a znovu keď všetci hovoria o tom koaličnom potenciály Smeru, ja sa tejto témy vôbec nebojím. Predstavte si, že by, keď hovoríme o určitých teóriách, že by HZDS získalo 5,1 % v posledných voľbách, čiže Smer, SNS a HZDS by mohli vytvoriť vládu a mali by väčšinu a my by sme povedali, že, teoreticky, že hľadáme nejaké iné možnosti. Došli by rokovať alebo by nedošli rokovať predstavitelia z pravicových strán o možnosti vstúpiť do vlády?

Richard DÍRER, moderátor
--------------------
Vy tvrdíte, že áno.

Robert FICO, predseda strany /Smer-SD/
--------------------
Samozrejme a čo by im iné zostávalo?  vy si myslí, že každý ide rád do opozície? Že jaj chvála Bohu, že idem do opozície, no tak toto naozaj nefunguje.

Richard DÍRER, moderátor
--------------------
Nie, nie, nie, ale na to musíte mať dostatočný počet percent, aby ste boli atraktívny pre tie zvyšné strany.

Robert FICO, predseda strany /Smer-SD/
--------------------
Ale veď teraz to práve ešte raz spomínam. Ak máte alternatívu, že viete zostaviť vládu, napríklad by bola alternatíva Smer, HZDS, SNS po týchto voľbách, čiže bola by väčšina jasná na kope, ale my by sme povedali, že hľadáme inú možnosť zostavenia vlády, všetky politické strany by s nami rokovali o zostavení vlády, takže nehovorme o koaličnom potenciály, hovorme o percentách, buď máte percentá a hráte hru. Máte karty v ruke, môžte hrať alebo nemáte percentá, idete do opozície, taký je, taká je realita a krutosť politického života.

Richard DÍRER, moderátor
--------------------
Vy ste, v stratégii sa píše, že zásadné hodnotové rozdiely medzi Sociálnou demokraciou a pravicovými stranami ako aj dominantné postavenie Smeru môže viesť k opätovnému pokusu viacerých menších politických strán dať prednosť nestabilnej väčšinovej vláde s hybridom konzervatívneho a liberálneho programu pred spoluprácou so Smerom.

Robert FICO, predseda strany /Smer-SD/
--------------------
Áno, ako príklad by som uviedol, napísali sme to tam preto a povedali preto, že ako by sme sa my napríklad dohodli s SDKÚ o privatizácii? Pretože SDKÚ má eminentný záujem privatizovať teplárne, Cargo, letisko, to nie je výmysel, to je napísané v programovom vyhlásení vlády, dúfam, že s tým súhlasíte, čiže privatizácia alebo doprivatizácia je jedným z kľúčových momentov terajšej vládnej koalície. Povedzte mi ako by sme sa my dohodli s SDKÚ na tému privatizácie?

Richard DÍRER, moderátor
--------------------
Ja tomu rozumiem, ale mne z tohto, táto veta mi znela ako keby ste už teraz počítali s tým, že aj v roku 2014 môže sa zopakovať situácia, kedy vám pravicové strany vzhľadom na výsledok v parlamentných voľbách môžu povedať nie? A Smer by mohol opätovne zostať v opozícii.

Robert FICO, predseda strany /Smer-SD/
--------------------
No, ale taká istá pravdepodobnosť je aj na opačnej strane.

Richard DÍRER, moderátor
--------------------
Ja netvrdím, že nie.

Robert FICO, predseda strany /Smer-SD/
--------------------
O tom je politika, neviem, neviem.

Richard DÍRER, moderátor
--------------------
Áno, ja som len hovoril, že z tejto vety mi to tak vyplývalo ako keby ste už vopred hovorili.

Robert FICO, predseda strany /Smer-SD/
--------------------
Ale vopred nemôže nikto nič vedieť, my len konštatujeme, že ak pravicové strany budú mať možnosť opäť vytvoriť pravicovú vládu, tak tak urobia, veď taká je realita. To urobili teraz a ak to nebudú môcť urobiť, tak to urobíme my, ale o tom rozhodnú volič našťastie a nie.

Richard DÍRER, moderátor
--------------------
Kde je v celej tejto vašej úvahe Slovenská národná strana, s ktorou ste boli 4 roky vo vláde?

Robert FICO, predseda strany /Smer-SD/
--------------------
Slovenská národná strana je v parlamente, je to strana, s ktorou komunikujeme ako s partnerom, s ktorým sme boli 4 roky vo vláde, ale teraz nevytvárame žiadne opozičné bloky, spoločné opozičné /nezrozumiteľné/.

Richard DÍRER, moderátor
--------------------
Áno, to som sa chcel spýtať, že tá opozičná spolupráca medzi Smerom a SNS nejak nefunguje.

Robert FICO, predseda strany /Smer-SD/
--------------------
Je tam tak isto pomerne veľký programový, nie že nefunguje. My ani sami /nezrozumiteľné/.

Richard DÍRER, moderátor
--------------------
Nie je viditeľná.

Robert FICO, predseda strany /Smer-SD/
--------------------
My sa neusilujeme o túto spoluprácu nejako intenzívne, pretože hlasy na prijímanie zákonov potrebuje vládna koalícia a nie my. My máme málo hlasov na to, aby nám niečo v parlamente prešlo, ale tie vzťahy sú korektné a ja chcem povedať, že Slovenská národná strana určite má potenciál na to byť aj naďalej v Národnej rade Slovenskej republiky a treba s ňou rátať do budúcnosti, len momentálne nevytvárame opozičné bloky, pretože my teraz veľmi jasne sa definujeme ako Sociálna demokratická strana a nepotrebujeme robiť žiadne kompromisy v tejto oblasti, lebo sme teraz v opozícii a verejnosti vysvetľujeme ako si predstavujeme Slovensko podľa našich návrhov.

Richard DÍRER, moderátor
--------------------
Pán predseda, máme 5 mesiacov, 5 mesiacov po voľbách, po ktorých vám každá z pravicových strán, ktoré tvoria súčasnú vládnu koalíciu povedala nie, že so Smerom do spoločnej vlády nepôjdu. Ja som sa vás to už raz pýtal v septembri, keď ste boli v relácii V politike, či sa nebojíte rovnakého osudu, aký postihol HZDS, že každý dával od neho, od neho ruky preč a vy máte na to vysvetlenie teda tých percent, napriek tomu by ma zaujímalo, hovorili ste o tom strane? Ako ste si vyhodnotili to, že jednoducho každá z politických strán vám povedala nie?

Robert FICO, predseda strany /Smer-SD/
--------------------
Ale prečo by nám povedali áno, keď chceme privatizovať. Ja jednoducho sa pokúšam viesť nejakú logiku do našej diskusie, ktorá spočíva v tomto. Máte pravicové strany, ktoré chcú privatizovať a je Smer, ktorý tvrdí, že nikdy privatizovať, že odmietame privatizáciu, tak s kým sa dohodnete? Dohodnete sa s tým, čo má rovnaký názor na vec alebo sa dohodnete s tým, ktorí majú iný názor.

Richard DÍRER, moderátor
--------------------
Myslíte si, že to bolo celé len o privatizácii?

Robert FICO, predseda strany /Smer-SD/
--------------------
Ale veď prečo teda klamali? Prečo povedala premiérka tri dni pred voľbami, to bola myslím relácia práve nejaká predvolebná. Priamo v priamom prenose povedala, keď som sa na to spýtal, nie my nebudem privatizovať. Prečo klamali? No pretože boli dohodnutí. Miera akou sa vrhli na voličov v predvolebnom období bola veľmi zaujímavá. Tie siete, ktoré rozhodili boli veľmi široké. Od povedzme sobášov homosexuálov cez také témy ako je zmluva s Vatikánom alebo ako je legalizácia marihuany. Bol tam sociálny populizmus, čiže ony všetko možno narozprávali, čo len mohli, by získali čo najväší počet ľudí a dokonca klamali. Ak povie niekto, že nebudem privatizovať a nebudem zvyšovať dane tri dni pred voľbami a hneď tri dni po voľbách idem urobiť niečo opačne, tak to je naozaj veľmi zlé, preto v tejto situácii ja sa naozaj domnievam, že verejnosť o tom musí vedieť a oni museli byť dohodnutí. Museli vedieť s čím pôjdu, tak snáď nebudem rozprávať dva dni niečo pred voľbami a potom na druhý deň to zrušiť. To sú, to sú veľmi, veľmi vážne veci, ktoré sa udiali a trošku ma mrzí, že tomuto sa nevenuje nejaká pozornosť, pretože takto klamať voliča takto v priamom prenose tri dni pred voľbami a tri dni po voľbách môže len vtedy človek, ak to tri dni pred voľbami nechce povedať, lebo vie, že by mu to uškodilo, ale súčasne vie, že to urobí, keď bude v súčasnej vládnej koalícii.

Richard DÍRER, moderátor
--------------------
Napriek tomu tam existovali, ale aj podľa volebných výsledkov rôzne číselné kombinácie a v princípe ktorákoľvek z tých strán by so Smerom išla, tak by ste pokojne mohli zostaviť, zostaviť vládu, čiže preto som sa pýtal či ste toto nevyhodnocovali v Smere, že urobili sme chybu v komunikácii alebo.

Robert FICO, predseda strany /Smer-SD/
--------------------
Ale to je o obsahu, ale o obsahu, je to o obsahu politiky. Veď sme si povedali teraz zreteľne, že pokiaľ by bez Smeru nebolo možné zostaviť vládu, tak by všetci s nami rokovali o zostavení vlády a snažili by sme sa nájsť nejaké rozhodnutie, ale my máme úplne iný názor na zvyšovanie DPH. Ako by nás prinútili, povedzte ako stranu zvýšiť DPH a prečo by teda išli s nami, keby vedeli, že ich čaká neuveriteľná hádka o zvyšovanie DPH, keď boli na zvyšovaní DPH dohodnutí? Ako by išli s nami, keď my odmietame napríklad zvyšovanie cien energií a trváme na regulačnom rámci, ktorý bol nastavený za našej vlády. Oni chcú regulačný rámec zrušiť, chcú uvoľniť ruky na zvyšovanie cien energií, aby podniky, ktoré boli sprivatizované dostali tie peniaze naspäť. Principiálne rozdiely, ktoré sú medzi nami dávajú niektoré politické strany dohromady a niektoré odpudzujú. Je to /nezrozumiteľné/ buď tie voľby vyhráme pán redaktor a budeme zostavovať vládu, lebo bez nás to nepôjde alebo tie voľby to vyhrá pravica, iné riešenie nie je.

Richard DÍRER, moderátor
--------------------
To sú programové rozdiely. Spýtam sa inak. V čom urobil Smer chybu, že nebol schopný zostavovať, zostavovať vládu?

Robert FICO, predseda strany /Smer-SD/
--------------------
No, že nedostal toľko percent, koľko dostala pravica. A odôvodnili ste, pardon, našli ste ten dôvod, prečo ste nezískali toľko percent?

Robert FICO, predseda strany /Smer-SD/
--------------------
Podľa mňa, podľa ten potenciál Smeru je väčší ako 35 %. Hovorím teraz o potenciály a ukázalo sa hlavne v mestách a v obciach, kde máme obrovskú podporu, napríklad na východnom Slovensku boli obce a mestá a s 50, 60 % podporou Smeru priamo vo voľbách, teda zo zúčastnených voličov v danej obci alebo v meste ľudia dali 50 až 60 % hlasov Smeru, ale pozerali sme, účasť bola veľmi nízka. Tí ľudia ako keby to považovali za hotovú vec, že jasné, že Smer vyhrá voľby a bude zostavovať vládu, veď v to verilo 97 % ľudí na Slovensku pred voľbami a to je veľmi nebezpečné pre politickú stranu, ak nesie so sebou taký nádych, že všetko je jasné, že vyhrá a bude opäť vo vláde. My sme nedokázali tak zmobilizovať našich voličov z hľadiska počtu, pretože iné je, keď máte účasť v meste 70 % a z toho dostanete 50 % a iné je, keď tam príde 35 % do mesta na voľby a z toho máte 50 %. Bratislava bola zmobilozovaná pravicou a keďže v Bratislave je skoncentrované veľké množstvo ľudí na malom mieste, tak významne zmenilo aj samotné čísla, čiže preto sme nezostavili vládu, lebo sme neurobili toľko percent ako urobila pravica a tie percentá sme mohli mať vyššie, len sme nedokázali zmobilizovať ľudí, ktorí si mysleli, že Smer to má vyhraté a netreba do tých volieb ísť a mu pomáhať.

Richard DÍRER, moderátor
--------------------
Aké je to ponaučenie pre vás a pre stranu?

Robert FICO, predseda strany /Smer-SD/
--------------------
Mobilizovať voličov. Veľmi jednoduché ponaučenie. Myslím si, že toto máme vyriešené. Ja som do detailov nemohol ísť, ani napôjdem v tejto relácii, ale máme jasnú stratégiu. Vieme, čo máme robiť, aby sa nám nestalo to, že z toho potenciálu, ktorý máme ako politická strana nedostaneme toľko, koľko sa blíži k 100 % tohto potenciálu, vždy tam bude nejaký rozdiel, ale ak máte potenciál 45 % a dostanete 35 %, je to zlé. Z tých 45 % treba uhrať aspoň tých 40 %.

Richard DÍRER, moderátor
--------------------
Ešte jednou otázkou sa predsa len vrátim k možným spojenectvám. Vy ste povedali, že čo by ste hľadali spoločné s SDKÚ, keď im ide o privatizáciu. Vy ste proti privatizácii, vy ste za reguláciu, oni sú za dereguláciu. Tým ako keby ste naznačili, že teda s SDKÚ to asi nepôjde, napriek tomu sú tam ešte ďalšie tri pravicové alebo od stredu napravo strany, znamená to, že sa budete skôr orientovať na tieto strany ako na SDKÚ?

Robert FICO, predseda strany /Smer-SD/
--------------------
Nie, ja by som nepovažoval za správne ani to nebudem robiť, aby som niekoho potvrdzoval, vylučoval, dával niekomu nejakú prioritu alebo niečo podobné. Dnes za Slovensko zodpovedá koalícia 4 politických strán dvoch frakcií. Táto koalícia bohužiaľ nie je schopná vzhľadom na komplikovanosť vnútorných pomerov, ktoré majú riadiť túto krajinu. Ja teda nevidím žiadny rozdiel dnes medzi nimi, že by sme niekoho mali viacej radi ako niekoho iného. Vnímam ich ako celok, vnímame ich zodpovednosť. Našou úlohou je teraz slovenskej verejnosti ponúkať alternatívne riešenia. My ich predsa ponúkame. A nebolo perfektné sociálnodemokratické alternatívne riešenie zdanenie bánk namiesto zvyšovania DPH? Prečo berú chudobným a najslabším, prečo berú ľuďom, takže, takže o tomto práve teraz hovorím, že my ich vnímame pohromade. Ja by som teraz nerobil nejaký rebríček obľúbenosti medzi stranami vládnej koalície, to určite nie. 

Richard DÍRER, moderátor
--------------------
To už. Posledná otázka aký bude Smer-sociálna demokracia 4 roky v opozícii? Vy ste to už naznačili. Napriek tomu sa chcem vrátiť späť k tejto otázke.

Robert FICO, predseda strany /Smer-SD/
--------------------
Je tu veľký potenciál na to, aby táto vláda nevydržala. Ja si myslím, že to by bol skôr taký malý politický zázrak, keby v tejto zostave vládna koalícia išla až do roku 2014.

Richard DÍRER, moderátor
--------------------
A potom sa čudujete médiám, prečo už 5 mesiacov po voľbách o tom špekulujú.

Robert FICO, predseda strany /Smer-SD/
--------------------
Nie, tak ja, ja skôr hovorím o niečom inom. Hovorím o tom, že to je bieda vládnutia tejto vlády, ak niekto 3, 4, 5 mesiacov už otvára otázku premiéra, vlády a ďalších vecí. Čiže ja vidím nejaký potenciál na rekonštrukcie vlády a podobne, pretože veľmi ťažko teraz zodpovedať, že či budeme svedkami štandardných parlamentných volieb v roku 2014, kde opäť pôjde o súboj tejto pravicovej koalície, tohto zoskupenia a Smeru alebo to bude o niečom úplne inom, pretože medzi tým môže prísť k rekonštrukcii vládneho kabinetu a môžete plánovať čokoľvek. Politický život je v tomto nádherný, že vám tú udalosť prinesie tak, že ani o nej neviete, zrazu je to tu.

Richard DÍRER, moderátor
--------------------
Rekonštrukcia vlády aj so Smerom?

Robert FICO, predseda strany /Smer-SD/
--------------------
Zase sme pri týchto otázkach. Smer získal veľkú odbornú kapacitu vo vláde myslím si aj spôsobilosť vlády. Žiadna vláda nebola vystavená takým skúškam ako my. Plynová kríza, svetová hospodárska kríza, ja len dokončím, ja len hovorím, že ak, ak máme takéto.

Richard DÍRER, moderátor
--------------------
Ja sa pýtam len preto pán predseda, lebo vy ste hovorili o rekonštrukcii vlády.

Robert FICO, predseda strany /Smer-SD/
--------------------
Ak máme takéto schopnosti, tak máme legitímnu ambíciu byť súčasťou vlády, samozrejme, takže ak bude príležitosť, aby Smer-sociálna demokracia v takejto sily, v takejto sile ako je teraz vstupuje do vlády, samozrejme za podmienok, ktoré budú vyhovovať Smeru, pokiaľ ide o program a hodnotové zameranie tejto vlády, tak sme na to pripravení.

Richard DÍRER, moderátor
--------------------
S niektorou zo súčasných strán vládnej koalície?

Robert FICO, predseda strany /Smer-SD/
--------------------
Dá sa to urobiť bez parlamentných volieb s niekym iným?

Richard DÍRER, moderátor
--------------------
No asi nie.

Robert FICO, predseda strany /Smer-SD/
--------------------
Takže je to úplne jasné. Ak by takéto niečo nastalo, tak iná možnosť ako kombinácia Smeru a niekoho z vládnej koalície neprichádza do úvahy, len potom na základe predčasných parlamentných volieb, ale ja neverím, že by si poslanci vypustili svoj vlastný rybník.

Richard DÍRER, moderátor
--------------------
Novozvolený predseda strany Smer-sociálna demokracia Robert Fico, ďakujem veľmi pekne.

Robert FICO, predseda strany /Smer-SD/
--------------------
Ďakujem pekne, pekný večer.

Richard DÍRER, moderátor
--------------------
To bolo mimoriadne vydanie relácie V politike hneď po pracovnom sneme strany Smer-sociálna demokracia. ZRužomberka vám želáme ešte pekný večer, no a stretnete sa s reláciu V politike opäť o týždeň s kolegyňou Ľubou Oravovou. Dovidenia.

28.11.2010
TA3
V politike
28.11.2010    TA3    str. 01   19:55 V politike
            
Richard DÍRER, moderátor
--------------------
Posledné voľby v tomto roku máme za sebou. Veľa sa špekulovalo o tom, že aký trend nastolia, či bude pokračovaním výsledkov a spojenectiev parlamentných volieb, či nebude kopírovať české komunálne voľvy alebo či budú ľudia v obciach a mestách voliť z trucu. A najväčšia obava bola z účasti, že nedosiahne ani tú z pred štyroch rokov a práve tento trend sa nepotvrdil. Tak ako komunálne voľby dopadli a čo na ne hovoria dve najsilnejšie politické strany. Tak o tom budeme hovoriť v mimoriadnom vydaní relácie V politike, želám vám príjemné nedeľné predpoludnie a jej hosťami budú predseda SDKÚ-DS a minister zahraničných vecí Mikuláš Dzurinda. Dobrý deň. 

Mikuláš DZURINDA, poslanec Národnej rady SR /SDKÚ-DS/
--------------------
Dobrý deň prajem. 

Richard DÍRER, moderátor
--------------------
A rovnako pekný deň aj predsedovi Smeru-SD a podpredsedovi NR SR Robertovi Ficovi. 

Robert FICO, predseda strany Smer-SD
--------------------
Dobrý deň prajem. 

Richard DÍRER, moderátor
--------------------
Páni ešte pred tým než začneme pozrime sa na výsledky ako to vlastne celé dopadlo. Volebná účasť vo včerajších komunálnych voľbách sa skončila tesne pod 50-timi percentami. Len dvom primátorom v krajských mestách sa podarilo kreslá obhájiť. Z hľadiska straníckej príslušnosti zvíťazilo v jednom krajskom meste KDH, v troch Smer-SD a v ostatných štyroch nezávislí kandidáti. 

redaktor
--------------------
Účasť voličov v komunálnych voľbách dosiahla presne 49,69%. Je to približne o 2% viac ako v predošlých komunálnych voľbách v roku 2006. V hlavnom meste zvíťazil nezávislý kandidát Milan Ftáčnik. V Trnave kandidát KDH Vladimír Butko, v Trenčíne nezávislý kandidát Richard Rybníček a v Nitre kandidát koalície Smer-SD, KDH, SNS a SZ Jozef Dvonč. V Žiline bola úspešná koalícia Smer-SD, SZ, HZDS, HZD. S kandidátom Igorom Chomom. V Banskej Bystrici zvíťazil nezávislý kandidát Peter Gogoľa. V Prešove obhájil primátorskú stoličku nezávislý kandidát Pavel Hagyari a v Košiciach kandidát Smeru-SD a Mostu-Híd Richard Raši. 

Richard DÍRER, moderátor
--------------------
Takže Mikuláš Dzurinda, Robert Fico ešte raz pekný deň. Páni začnem jednou otázkou, možno nebudete so mnou súhlasiť alebo teda asi určite, ale tak ako väčšinou po voľbách objavuje sa množstvo komentárov, množstvo analýz, ktoré hodnotia tie výsledky tentoraz komunálnych voľbách, volieb roku 2010 a jeden z tých názorov znie: pravica úspešne vyhrala voľby ľavici. Začnime Vami pán Dzurinda, ako predsedu pravicovej strany. Čo hovoríte na tento názor. 

Mikuláš DZURINDA, poslanec Národnej rady SR /SDKÚ-DS/
--------------------
Tak, že by som potreboval možno aj druhú a tretiu vetu. Potom si môžem domýšľať, ale fakt je ten, že stredoľavé strany boli úspešnejšie ako boli stredopravé politické strany, to je Dnes ma zatiaľ vymysleli. 

Richard DÍRER, moderátor
--------------------
Pán Fico súhlasíte s touto vetou? Alebo ľavica dokázala na toľko zmobilizovať voličov, že sa dokázala presadiť aj možno napriek, o čom budeme hovoriť neskôr. Nezaujateľnému programu pravice. 

Robert FICO, predseda strany Smer-SD
--------------------
My sme venovali kampani pomerne veľkú pozornosť a to je z centrálnej úrovne. Môžem jeden taký pocit verejnosti popísať, ktorý hovorí, že hovorím teraz o verejnosti, ktorá sa hlási k Smer-u a stredoľavým politickým stranám, že tu bol nejaký rozmer nespravodlivosti, ktorý vnímali z veľkých parlamentných volieb a preto mobilizácia, ktorá prišla vlastne k týmto ľudom sa ukázala ako veľmi úspešná a ľudia prišli a pouvedomovali, že nemôže prepadnúť ani jeden hlas, že ten kto získa najviac v mestách, v obciach, tak ten bude skutočne primátorom, starostom alebo poslancom. Z tohto titulu sme určite spokojní, že takáto mobilizácia vyšla a konkrétne čísla ukazujú, že pokiaľ ide o stranu Smer-SD, tak sme si významne posilnili svoje postavenie v, na úrovni miest a obcí na celom území SR. Mne teda nezostáva nič iné a to som mal ako prvé urobiť, poďakovať všetkým, predovšetkým ľuďom, ktorí prišli v takom veľkom počte, my sme trochu boli prekvapení touto účasťou, pretože my sme skôr predpokladali účasť niekde na úrovni okolo 40%, takže táto účasť bola veľmi pekná, chcem poďakovať všetkým kandidátom bez ohľadu na to, či vyhrali alebo nevyhrali a kto chodil s nami na verejné stretnutia, tak ja som vždy používal jednu vetu, že so všetkou úctou a rešpektu ku každému kandidátovi, pretože postaviť sa dnes za starostovho primátora je veľmi vážna vec, takže ďakujeme aj tým, že sa o to uchádzali a blahoželám všetkým, ktorý boli zvolení či už za starostov, primátorov alebo za poslancov. Takže veľká vďaka ľuďom, nech sa akýmkoľvek spôsobom zúčastnili týchto volieb.   

Richard DÍRER, moderátor
--------------------
My sa potom podrobnejšľie pozrieme na jednotlivé krajské mesta a ten najväčší súboj sa odohrával o Bratislavu, napriek tomu sa vrátim ešte k tej Vašej výpovedi pán predseda Dzurinda, že stredoľavé strany boli úspešnejšie, čo je fakt, ale musím sa priznať, že trošku ma prekvapilo, že ste to jednak, že ste to priznali a, že mal som pocit ako keby ste to priznali s takou ľahkosťou alebo mýlil som sa? 

Mikuláš DZURINDA, poslanec Národnej rady SR /SDKÚ-DS/
--------------------
No nepoznám športovca ani politika, ktorý by porážku alebo neúspech priznával s ľahkosťou. No ale nebudem prvý, kto povie tú vetu, že pravda oslobodzuje. Tej pravde sa treba jednoducho pozrieť do očí. Pravda hovorí, že sme chceli viac aj keď si všímam aj pozitívne javy, nikdy sme vlastne nikoho primátora nemali. V bratislavskom parlamente má stredoľavá politická formácia 15, my máme 30 poslancov. Čiže sú tu aj pekné výsledky, ale chceli sme viac. Takže to treba jednoducho nahlas povedať, aby sme jednak pomenovali pravdu a zase, aby nás to zmobilizovalo do ďalších politických výziev. 

Richard DÍRER, moderátor
--------------------
Zrejme nebolo ešte veľa času na nejaké hodnotenie a vyvodzovanie dôsledkov, napriek tomu poznáte už aspoň prvé príčiny toho, prečo pravica nesupela alebo prečo boli stredoľavé strany úspešnejšie? 

Mikuláš DZURINDA, poslanec Národnej rady SR /SDKÚ-DS/
--------------------
Ja sa obávam, že možno ani čas nám nepomôže, pretože to sú také vlny, viete ja si pamätám, že v Čechách pred piatimi rokmi mala sociálna demokracia všetkých 14 krajov. Pozrite sa po piatich rokoch. Tá situácia sa už úplne zmenila, takže jednak naozaj ako ste povedali, toho času veľa neuplynulo a na strane druhej sa obávam, že takýto socio-politologický výskum možno ani nebude celkom v dispozícii, aby sme vyvodili celkom presné adekvátne závery. Jedno je isté a v tom má predseda Smer-u pravdu, že treba oceniť vysokú účasť. Ľudia chápu stále viac, že nielen centrálna vláda, ale primátori, starostovia, poslanci obecných zastupiteľstiev, mestských zastupiteľstiev môžu urobiť a robia pre ľudí veľmi veľa, preto naozaj im treba poďakovať. Nemusíme z toho za každú cenu robiť stranícku politiku, aj preto to hovorím, treba oceniť naozaj všetkých, ktorí na seba to bremeno zobrali a ja im chcem zablahoželať bezohľadu na to, z ktorého politického tábora pochádzajú. A poďakovať sa voličom, že išli. 

Richard DÍRER, moderátor
--------------------
Určite je účasť naozaj niečo čo prekvapilo, ale pán predseda Fico faktom aj je napriek tomu, že stredoľavé strany alebo teda konkrétne Smer-SD zaznamenali úspech v týchto komunálnych voľbách, že množstvo starostov a primátorov miest sú nezávislí kandidáti. Nie je to istým spôsobom aj zdvihnutý prst, že pozor naozaj tu nejde o stranícku politiku a či to nie je aj memento pre politické strany, napriek tomu, že tse získali ak to tak môžem povedať väčšinu alebo, že máte veľké množstvo poslancov, starostov a primátorov.  

Robert FICO, predseda strany Smer-SD
--------------------
My sme zdôrazňovali pri výbere kandidátov na starostov a primátorov, že rozhodujúce nie je, či má legitimáciu tej alebo onej politickej strany, ale čo je to človek, ktorého v meste ľudia poznajú a ako ho poznajú. A mal som niekoľko aj nepríjemných súbojov, napríklad na našej úrovni, pokiaľ ide o okresné štruktúry, ktoré si tvrdohlavo presadzovali kandidát, o ktorom bolo úplne zrejmé od samotného začiatku, že nemá šancu vyhrať, ale pán predseda potvrdí, ako to žije dole ten politický život a stále sme ich viedli k tomu a myslím, že to absolútna väčšina štruktúr pochopila, že treba postaviť kandidátov, ktorí vôbec nemusia byť súčasťou politickej strany, ktorí vôbec sa nemusia politicky angažovať, ale sú na toľko schopní, že pritiahnu pozornosť zo všetkých strán pokiaľ ide o spektrum politických subjektov. To bol hlavný dôvod, prečo kandidovalo pomerne veľa nezávislých kandidátov, ale tento jav je tu pomerne dlho známy, pretože v obci, ktorá má 1200 obyvateľov budete mať zbytočne členskú legitimáciu Smer-u alebo SDKÚ alebo kohokoľvek iného. Buď ten človek je vnímaný ako slušný, je fajn, ľudia ho majú radi a vedia, že niečo pre obec urobí alebo môžete mať na chrbáte 17 znakov politických strán, nič vám to nepomôže.  

Richard DÍRER, moderátor
--------------------
A preto sa pýtam a potom sa dostanem s rovnakou otázkou aj na Vás pán predseda Dzurinda, že aký je to odkaz pre vás ako politickú stranu, že naozaj sa potvrdil ten trend, že nezávislí kandidáti sa dokázali vo veľkej miere presadiť voči straníckym kandidátom. 

Robert FICO, predseda strany Smer-SD
--------------------
Pán predseda ak môžem ešte jednu vetu. Ja to vidím trochu inak, samozrejme, že trend nezávislých kandidátov tu bol už dlhodobo a bude aj ďalej, ale ten trend je zaujímavý pokiaľ ide o stranícke nominácie. Ja by som uviedol iba dve čísla veľmi rýchlo. My sme mali v roku 2006 s podporou Smer-u zvolených 760 primátorov a starostov. Teraz, vo včerajších voľbách je to 960 s podporou Smer-u, pokiaľ ide o primátorov miest, na Slovensku máme 138 miest, tak z týchto 138-mich miest s podporou Smer-u bolo zvolených presne 74, čo je o 100% viacej ako to bolo v roku 2006, čiže my na jednej strane vnímame trend veľmi správne ako hovoríte o nezávislých kandidátov, ale ja musím s uspokojením konštatovať, že je tu stále aj trvalá prítomnosť politických strán v komunálnej politike, pretože pokiaľ strana nie je zakotvená v štruktúrach mestách a obciach, nemôže o sebe hovoriť, že je politická strana, potom je to iba nejaká bublina. 

Richard DÍRER, moderátor
--------------------
Tá istá otázka pre Vás pán Dzurinda. 

Mikuláš DZURINDA, poslanec Národnej rady SR /SDKÚ-DS/
--------------------
Ja sa nedomnievam, že ide o trend. Ja sa domnievam, že ide o tú podstatu a tou podstatou je, že komunálny odpad jednoducho zabezpečujú starostovia, to či je osvetlená ulica, to či fungujú materské škôlky, to či funguje základná infraštruktúra, to ľudia dnes omnoho viac ako pred štyrmi rokmi, pred ôsimi rokmi prisudzujú oprávnene starostom a primátorom a preto naozaj platí, že nestačí politická značka. Že ľudia potrebujú vidieť konkrétneho človeka na tej obci, v tom meste, tam sa všetci poznajú a preto pripúšťam, že na tej lokálnej úrovni môže byť tá značka politickej strany pridanou hodnotou, ale zrejme tá osobnosť, jeho reputácie, povesť sú rozhodujúce. 

Richard DÍRER, moderátor
--------------------
Zostaňme pri tom, čo hovoríte, Vy ste v noci povedali, že to nebola chyba kandidátky, konkrétne hovorím o Magde Vášáryovej, ktorá kandidovala na primátorku Bratislavy za pravicovú koalíciu. Že to nebola jej chyba, že pravica v Bratislave nevyhrala a teraz my ide o primátorské kreslo. Lebo iná situácia je na Mestskom zastupiteľstve. Koho to bola potom chyba?

Mikuláš DZURINDA, poslanec Národnej rady SR /SDKÚ-DS/
--------------------
Nemusíme všetko hneď brať z tej stránky zápornej, môžme sa na to pozrieť aj pozitívne, ja som rád, že ste tak v podtóne opäť pripomenuli, že povedzme máme 2 krát toľko poslancov ako ľavica. Ale pozrite sa Milan Ftáčnik bol môj minister, ja si dobre pamätám v prvej vláde, že fungoval dobre, urobili sme kopu dobrého, zrejme v Petržalke zanechal svoju istú stopu, nemusíme sa na to pozerať, že pani Vášáryová nevyhrala preto, lebo chybovala. Možno, že sa dá na to pozrieť aj pozitívne, že možno pán Ftáčnik vyhral preto,  že tí Petržalčania a možno aj ľudia v širšom spektre si všimli, že dokáže urobiť dobrú komunálnu politiku. 

Richard DÍRER, moderátor
--------------------
Áno, ale faktom je, že Magda Vášáryová bola Vašou straníckou kandidátkou. 

Mikuláš DZURINDA, poslanec Národnej rady SR /SDKÚ-DS/
--------------------
O tom niet pochýb a ja som jej vďačný a ďakujem jej aj takto, že sa podujala. Áno, ale nemusí to, že nevyhrala, nemusíme hneď pojať z toho uhla pohľadu, že urobila chyby. Odviedla veľkú prácu, videl som ju na námestiach, usilovala sa, ale taká je politickí súťaž, neznamená, že keď súťaží dvoch, jeden nevyhrá, čo z pravidla tak býva, že musí byť zlý. 

Richard DÍRER, moderátor
--------------------
Pán Fico. 

Robert FICO, predseda strany Smer-SD
--------------------
Môžem k tomu, k tým mestským zastupiteľstvám mať iba jednu poznámku. Áno je pravda, že sa vyskytujú situácie v komunálnej politike, kedy sa primátor stane človek z nejakého politického zoskupenia a zastupiteľstvo má iní zafarbenie a potom je to predovšetkým na ich komunikácii, na ich schopnosti ako dávať dohromady veci. Ja som sa tiež potešil narastajúcemu počtu poslancov v Bratislavskom mestskom zastupiteľstve za Smer, ten počet výrazne stúpol v porovnaní s predchádzajúcimi rokmi a môžem potvrdiť, že v mestách kde sú nezávislí kandidáti ako napríklad pán Rybníček v Trenčíne alebo v Trnave alebo v Banskej Bystrici, tak tam máme väčšinu v mestskom zastupiteľstve, čiže sú takéto kombinácie, o ktorých hovorí pán predseda Dzurinda celkom možné a k tej Bratislave. Milan Ftáčnik je človek, ktorý sa vždy chce dohodnúť. Ak aj je dnes inak zafarbené mestské zastupiteľstvo, ja presne viem, že Milan Ftáčnik sa bude uchádzať o podporu tohto zastupiteľstva a bude s nimi komunikovať. 

Richard DÍRER, moderátor
--------------------
Koniec koncov musel tak robiť ak posledné 4 roky, pretože. 

Robert FICO, predseda strany Smer-SD
--------------------
Presne tak, takže má bohatú skúsenosť z Petržalky a pozerajme sa na Bratislavu,. Nás to samozrejme teší, veď by so klamal, tak ako úprimne hovorí pán Dzurinda, tak aj ja úprimne hovorím, že nás ten výsledok teší. Ale myslím si, že toto rozhodnutie voličov v Bratislave je dobré pre celú Bratislavu, pretože Milan Ftáčnik bude ťahať všetku prácu smerom k Bratislave a nie je nejakej politickej strane. 

Richard DÍRER, moderátor
--------------------
Napriek tomu sa spýtam pán predseda Fico. Milan Ftáčnik kandidoval ako nezávislý, ale samozrejme, že Smer-SD ho podporil. Čo, ale od neho očakávate, respektíve ako bude môcť pri pravicovom, pri pravicovej väčšine Mestského zastupiteľstva a on ako nezávislý kandidát presadzovať možno aj istej prvky vašej strany v programe. 

Robert FICO, predseda strany Smer-SD
--------------------
Milan Ftáčnik je človek s veľmi silným sociálnym cítením, o tom netreba pochybovať, pretože ja som s ním spolupracoval v politike od roku 1990, preto si myslím, že toto je taká základná črta, ktorá sa od neho očakáva, aby silné sociálne prvky pokračovali aj v Bratislave, pretože ako sa hovorí v jednej knihe aj vo Viedni žijú ľudia biedni, ale tak aj určite v Bratislave sú ľudia, ktorí potrebujú určitú pomoc, na druhej strane Milan Ftáčnik bude určite primátorom aj pre úspešných ľudí a tých je v Bratislave veľmi veľa, Bratislava je úspešné mesto, žije tu obrovské množstvo ľudí so životnou úrovňou, ktorá je nad priemerom EU a Milan Ftáčnik má na toto kapacitu, aby takúto kombináciu, ktorá v Bratislave je bez akých koľvek problémov zvládol, čo od neho očakávame. Viete bola tu aj kampaň pred týmito komunálnymi voľbami najmä v Bratislave, nad ktorou som sa ja trochu pousmieval, pretože to je taká naivná predstava, že niekto bude teraz telefonovať primátorovi v Bratislave, vybav mi toto alebo vybav mi tamto. My sme predsa pre Bratislavu robili veľa aj keď sme tam primátora nemali a boli sme súčasťou vlády, veď si spomeňme na veľké projekty, či to je Bratislavský hrad alebo výstavba štadióna zimného, ktorý potrebujeme pre majstrovstvá sveta v ľadovom hokeji. A ďalšie a ďalšie veci., ja sa dokonca domnievam, že to postavenie, ktoré sme získali v týchto komunálnych voľbách je aj vďaka tomu, akú pozornosť sme venovali mestám a obciam, výjazdové rokovania vlády, takže netreba sa obávať, že by to objatie Milana Ftáčnika ako to dnes niekto už hovoril bolo také, že by o nej mohol slobodne rozhodovať. Milan Ftáčnik je nezávislý kandidát s podporou Smer-u. My sme radi, že Milan našu podporu prijal, ja predpokladám, že Milan je rád, že má našu podporu, ak má nejaké vyjadrenie. Ja mu zaň ďakujem, že bez Smer-u by asi ťažko v Bratislave tie vľby vyhral, ale Milan bude robiť dobrú robotu pre Bratislavu. Som o tom presvedčený. 

Richard DÍRER, moderátor
--------------------
Pán predseda Dzurinda, Vy ste síce povedali, že dá sa na tú vec, že nevyhrala Magda Vášáryová pozerať, že netreba hovoriť z toho negatívneho pohľadu, napriek tomu Bratislava bola dlhé roky pravicovou baštou, aj keď sa podarilo pravici uspieť v Mestskom zastupiteľstve , nemáte primátora a naozaj sa ním stal nezávislý Milan Ftáčnik s podporou Smeru-SD. Predsa len, pravicoví voliči sa Vás naozaj môžu spýtať, bola to dobrá voľba, čo chcete urobiť s tým, že ste prišli o jednu z najväčších bášt na celom Slovensku. 

Mikuláš DZURINDA, poslanec Národnej rady SR /SDKÚ-DS/
--------------------
Budeme pracovať, budeme sa ďalej otvárať novým ľuďom, mladým ľuďom, aby sa angažovali v našej politickej strane. Toto je odpoveď, samozrejme, že budeme aj premýšľať, kde v kampani možno sme mohli urobiť viac, ale ono je to aj v politike prirodzené. V Budapešti nikdy nevyhrávala pravica a prvý krát po 20-tich rokoch vyhrala pravica. Mohol by som menovať iné európske metropoly, to sa niekedy stáva. Ale pravdou je, že samozrejme nás to mrzí, pravdou je, že budeme rozmýšľať a pravdou je, že je jediná cesta dopredu je otvárať sa novým ľuďom, hľadať talenty, ľudí, ktorí vidia zmysel angažovať sa pre druhých v meste. 

Richard DÍRER, moderátor
--------------------
Viem, že je to taká ako to môžem tak ľudovo povedať otrepaná otázka, ktorú sa pýtame či už Vás alebo Vás po každých voľbách, ale príde aj k vyvodzovaniu zodpovednosti?  

Mikuláš DZURINDA, poslanec Národnej rady SR /SDKÚ-DS/
--------------------
Necítil by som sa dobre v takomto garde. Pozrite sa u nás neviem, ale tuším, že stále sme jediná politická strana, ktorá vyberá kandidátov na základe primárnych volieb. Ja nemôžem zasiahnuť do toho, koho si vyberú v Starom Meste, v Novom Meste, v Petržalke, v hlavnom meste. Možno keď ste sa pýtali pred chvíľou, aké konsekvencie vyvodíme, možno toto bude a súčasť nášho pohľadu na stanovy SDKÚ-DS, ktoré platia 10 rokov. My sme na nedávnom kongrese sa dohodli, rozhodli, že teraz keď nebudú tri roky žiadne voľby sa pozrieme aj na náš predpis základný, či primárne voľby sú dobre postavené, či predsa len aj z centrály by sme nemohli mať nejaké regulatívy, jedna z konkrétnych odpovedí na Vašu aj predchádzajúcu otázku. Ale v konečnom dôsledku som si absolútne istý, že to východisko je v ľuďoch. Keď máte človeka, ktorý sa na tú prácu hodí, ktorý povedzme je na nižšom stupni, ukázal talent, obetavosť, pracovitosť, potom ho ľudia budú voliť. Vždy sme takýchto ľudí vyhľadávali a budeme. 

Richard DÍRER, moderátor
--------------------
Čiže jednou z tých konsekvencií môže byť zmena stanov, aby napríklad aj prezídium strany alebo aj Vy ako predseda mohli po prípade zasahovať do personálnych nominácií, že by vaši kandidáti nemuseli zísť z primárnych volieb. 

Mikuláš DZURINDA, poslanec Národnej rady SR /SDKÚ-DS/
--------------------
V zásade súhlasím s tým ak ste to povedali, neviem akú to bude mať podobu, ale jedno je isté, že keď prídu voľby, pozývate predsedov strán, my tak trošku nesieme kožu na trh, zodpovedáme sa a pri tom do nominácii vôbec nemáme šancu hovoriť. Ešte presne dnes neviem povedať aký ten regulatív bude, ale je celkom možné, že sa dohodneme, že ísť na spoluúčasť centra na rozhodovaní základných organizácií, možno bude. 

Richard DÍRER, moderátor
--------------------
Pán predseda Fico, aby sme nehovorili len o neúspechu o SDKÚ-DS alebo pravice v Bratislave, faktom je, že Smer-SD zaznamenal veľký úspech na Slovensku, ale faktom zároveň aj je, že ste prišli o Banskú Bystricu, tam kandidát, či už priamo zo Smer-u alebo s podporou Smer-u v týchto voľbách nevyhral. Ako budete vyhodnocovať Banskú Bystricu, lebo to bola tiež taká bašta Smer-u alebo skôr ľavicovo orientovaných občanov.  

Robert FICO, predseda strany Smer-SD
--------------------
Pán redaktor, nemôžte vyhrať všade. Viete o tom je politika. Niekde to vyjde, niekde to nevyjde, mne to je.

Richard DÍRER, moderátor
--------------------
Áno, ja som to myslel ale tak, že sú také markantné príklady, že Bratislava pravica a Bystrica ľavica. 

Robert FICO, predseda strany Smer-SD
--------------------
Dobre, ja by som mohol to isté povedať, samozrejme teraz sa nebránim tejto diskusii vôbec. To sa dá povedať aj o Žiline, potom o Košiciach. Niečo úplné iné, ale jednoducho prehral náš kandidát, my to berieme ne vedomie, že prehral, tak isto musím poďakovať za všetku robotu, ktorú urobil, pretože sme vychádzali z toho, že ako bývalý minister dopravy aj vzhľadom na rôzne projekty, ktoré sa týkajú Banskej Bystrice, či už je to obchvat by mohol byť úspešný, lebo naozaj pre Banskú Bystricu veľa robil, ale voliči rozhodli inak a ja to plne rešpektujem, že ľudia sa takto rozhodli. Tam došlo podľa môjho názoru aj k správnemu politickému rozhodnutiu pravice, pretože sa na záver spojila, našla jedného kandidáta, ktorý sa postavil proti našemu silnému kandidátovi, ale takto to funguje. Možno ešte jednu vec, ak by som mohol k tej Bratislave a k celému Slovensku. Ukázalo sa, že má veľký význam ísť s kampaňou, ktorá má skôr charakter konštruktívny ako deštruktívny. Ja som trochu porovnával kampane, ktoré robil Richard Raši v Košiciach, Milan Ftáčnik v Bratislave a Igor Chovan v Žiline. A tie kampane boli veľmi podobné v tom, že nepozerali na to, že kto na ich nadáva, ako na nich nadáva, ale išli stále svojou cestou, hovorili si toto chceme robiť, toto chceme robiť, toto chceme robiť a žalo to úspechy, pretože aj na rôznych verejných stretnutiach ľudia to prijímali, že fajn, že rozprávajte čo chcete robiť. My už nechceme počúvať, že kto je aký a kto čo urobil alebo neurobil. Musím povedať aj to, že tu boli pomerne silné mediálne útoky proti niektorým našim kandidátom, no tak Igor Chovan si dá ťažko za klobúk to čo naňho napísali niektoré médiá a myslím si, že sa to zase bude riešiť súdnou cestou, pretože to predsa nie je možné, ale to je súčasť kampane, my to všetko berieme, ale ukazuje sa, že  pozitívna, konštruktívna kampaň a Milan Ftáčnik bol toho absolútnym príkladom, Milan sa úplne vyhýbal ako je Richard Raši a Igor Chovan, akýmkoľvek konfrontáciám takéhoto typu, nelepili žiadne plagáty s kosákmi a kladivami a podobné veci a to sa našťastie ukázalo ako správne, takže ja im chcem poďakovať aj za tento štýl kampane a je to možno poučenie aj pre ďalších primátorov a starostov do budúcnosti. 

Richard DÍRER, moderátor
--------------------
Je to poučenie aj pre Vás pán predseda Dzurinda, že treba viesť pozitívnu kampaň?

Mikuláš DZURINDA, poslanec Národnej rady SR /SDKÚ-DS/
--------------------
Ja by som nehovoril o poučení, pretože nie som si vedomý, že by sme viedli negatívnu, ťažko niekedy identifikovať, kto si čo objedná, ale jedno je isté, že naši kandidáti sa snažili presadiť buď doterajšími výsledkami alebo ponukou vlastného programu ako povedzme pani Táňa Rossová v Starom Meste, ktorá sa stala prvý krát starostkou. Áno ja s tým súhlasím, že možnože ľudí to nachvíľu zaujme, možno je to aj pre médiá ľúbivé, ale deštrukcia veľmi veľa ľuďom neprináša. 

Richard DÍRER, moderátor
--------------------
Zostaňme pri Vás, pán predseda Fico vo svojej odpovedi o Banskej Bystrici spomenul, že pravici pomohlo, že sa spojila, Vy ste s myšlienkou spájania sa pravice vystúpili pred tromi týždňami na kongrese SDKÚ-DS a faktom je, že veľké nadšenie u vašich koaličných partnerov táto Vaša myšlienka zatiaľ nenašla. Potvrdili nám aj výsledky komunálnych volieb, že Váš názor je ten správny?

Mikuláš DZURINDA, poslanec Národnej rady SR /SDKÚ-DS/
--------------------
Dovolím si odpovedať v tomto prípade celkom jednoznačne, áno. Tam kde sme sa spojili sme buď získali jasnou väčšinu v zatupiteľstvách alebo sme zviedli dôstojný súboj, tam kde sme sa rozbili tam to bolo horšie. 

Richard DÍRER, moderátor
--------------------
Čiže spojenie pravice ako protiváha proti najsilnejšej politickej strane na Slovensku Smer-SD. 

Mikuláš DZURINDA, poslanec Národnej rady SR /SDKÚ-DS/
--------------------
Skôr to prvé, ja nerád mám, že proti aj keď samozrejme v tom zábere je to. 

Richard DÍRER, moderátor
--------------------
Tak hovoríme o takom trankovom súboji pravice a ľavice. 

Mikuláš DZURINDA, poslanec Národnej rady SR /SDKÚ-DS/
--------------------
Ale áno rozumiem. Tak áno, je to naozaj tak, pomaly prichádza doba, keď by sme sa nemali ošívať a veľmi pokojne o týchto otázkach diskutovať. My sme to nastolili nie ako imperatív, ale v tej podobe, že poďme sa zhovárať. Lebo cítime, že ja sám to veľmi silno cítim, že voči voličovi je to aj poctivé aj pravdivé. 

Richard DÍRER, moderátor
--------------------
,myslíte si, že Vaši koaliční partneri aj po týchto výsledkoch komunálnych volieb by mohli zmeniť názor? 

Mikuláš DZURINDA, poslanec Národnej rady SR /SDKÚ-DS/
--------------------
Ale my sa nesmieme ponáhľať, nikto by nemal mať pocit, že je tlačený, že musí sa vyjadriť hneď a zaraz, aj keď novinári majú radi skratky, ale ten trend domnievam sa je žiadúci. 

Richard DÍRER, moderátor
--------------------
Pán predseda Fico, Smer opäť ukázal, že má teda na Slovensku navrch, hovoria o tom aj výsledky komunálnych volieb, ja sa vrátim k otázke z pred dvoch týždňov, keď sme sa rozprávali po Vašom sneme Smeru-SD a tam som sa Vás pýtal, že Smer zažíva naozaj teraz úspech a víťazí vo všetkých voľbách, napriek tomu a to ste vtedy aj priznali, že na ľavej strane spektra už nie je niekto, kto by mohol byť s vami v koalícii, s kým budete spolupracovať? 

Robert FICO, predseda strany Smer-SD
--------------------
Na rozdiel od pravice, my sme zintegrovali stredoľavý priestor, pretože trvalo to veľmi dlho a viem o čom hovorí teraz pán predseda Dzurinda, že dať dohromady politické strany, ktoré majú svoje vlastné štruktúry, svoje vlastné predstavy, svoje vlastné myšlienky, že  čo ďalej. 

Mikuláš DZURINDA, poslanec Národnej rady SR /SDKÚ-DS/
--------------------
Aj tradíciu. 

Robert FICO, predseda strany Smer-SD
--------------------
Aj tradícia je veľmi komplikované, ale my sme sa do toho pustili s plnou vervou pred niekoľkými rokmi a zintegrovali sme alebo dali dohromady 7 politických strán do jedného politického subjektu, do Smer-u. Aj preto dnes Smer-SD, lebo ako jediný reprezentuje tento prúd na Slovensku má prirodzenú podporu verejnosti, lebo sociálno-demokratické myšlienky sú vždy nejakej časti verejnosti atraktívne a príťažlivé, to inak ani nemôže byť. Ja sa domnievam, že ten sôboj do budúcnosti bude naďalej prebiehať v dvoch blokoch. To znamená blok Smer-u, ktorý už zintegroval stredoľavý priestor a na druhej strane bude blok pravicových strán a opakujem to isté, ak blok pravicových strán bude mať viacej ako zintegrovaný Smer, tak bude vládnuť pravica, ak vyhrá Smer ako zintegrovaná politická strana proti bloku pravicových strán, tak bude vládnuť Smer. Je to úplne normálna politická odpoveď a my to jednoducho tak aj chápeme. Nevidím v tom žiadny problém. 

Richard DÍRER, moderátor
--------------------
A ja si neodpustím jednu otázku na záver, pretože páni ste tu naozaj po minimálne štyroch rokoch, ste sa stretli sami v diskusii, ak sa nemýlim teda.  

Robert FICO, predseda strany Smer-SD
--------------------
Ja už som tak dlho v politike, že si to nepamätám. 

Richard DÍRER, moderátor
--------------------
Ale naozaj neboli ste spolu v diskusii, ale chcem sa dostať k tej záverečnej otázke, to čo teraz hovoril pán predseda Fico o tom ako bude na Slovensku vyzerať politická scéna a keď pravica bude mať dostatok hlasov, tak bude vládnuť, ak bude mať, aj vyhrá Smer, tak bude nútená pravica s ním spolupracovať, tú ruku pán predseda Fico už ako keby vystrel a povedal, že je ochotný spolupracovať aj s pravicovými stranami. Vy ste mu povedali jasné nie, prečo? 

Mikuláš DZURINDA, poslanec Národnej rady SR /SDKÚ-DS/
--------------------
Dnes som povedal a povedal aj pán Dírer také dva, jednak keď ste urobili podobenstvo medzi Bratislavou a Bystricou, čo bolo veľmi vtipné tak trošku som si v duchu povedal, únava materiálu a teraz som Vám podarilo druhé dobré podobenstvo.

Richard DÍRER, moderátor
--------------------
No povedzte. 

Mikuláš DZURINDA, poslanec Národnej rady SR /SDKÚ-DS/
--------------------
No pretože viete, tiež itegrácia, povedzme si, že čo je cieľom, cieľom podľa môjho názoru je presadiť program. Celý môj život v politike je, že som chcel niečo zmeniť s nádejou, možno s ilúziou, že k lepšiemu, ale o tom by mala byť služba ľuďom a teraz je to tiež neuveriteľne diskutabilné a som to počúval kolegu ako tiež vážil slová, že či teda integrovaná jedna strana alebo možno naozaj trápenie sa troch-štyroch ideovo politicky príbuzných strán. Zdá sa mi, že nám zatiaľ viacej od stredu na pravo doposiaľ svedčilo to,  že sme boli viacerí, jeden odišiel, druhý sa narodil. Odišla ANO, narodilo sa nové spoločenstvo SaS. Zatiaľ sa mi dá, že aj vďaka tomu, že ten priestor možno sme ponechali trošku širší, sme dokázali prečísliť ľavicu, čiže mne sa nezdá viete, že by bolo dobré teraz o tom rozprávať nasilu, že veľká koalícia, niekde to má tradíciu, niekde to nemá tradíciu, skôr sa domnievam, že pre Slovensko, pre každú krajinu a pre našu vlasť v strede Európy, skôr bude lepšie, keď ten volič bude mať jasno. Sú tu dve mužstvá, sú tu dve zoskupenia, sú tu dve politiky, sú tu dva životopisy a tu a tam necháme naozaj, aby ten volič aj zamenil. Aby si zvážil, nemyslím, že to je na škodu veci, to neberte ako anymózne, niečo ako nepritaeľské, len sa mi skôr zdá, teraz už nemáme zrejme veľa času, aby sme si programovo rozobrali posledné parlamentné voľby v čom sa líšime. Ale zjavne sme sa líšili a teda nie je nič zlého na tom, keď ten volič má jasnú voľbu, keď nemusí voliť veľkú koalíciu, kde nakoniec nebude vedieť, že či to niekam pôjde, keď jeden bude doprava, druhý doľava, jeden šigi, druhý honta. Mne sa zdá, že skôr je to také prirodzenejšie normálnejšie a pre voliča lepšie, keď si môže vybrať medzi dvomi alternatívami. 

Richard DÍRER, moderátor
--------------------
Tak potom mi už nezostáva nič iné, len Vás sa spýtať, či sa s tým dokážete zmieriť pán predseda. 

Richard DÍRER, moderátor
--------------------
A s čím sa mám zmieriť? 

Richard DÍRER, moderátor
--------------------
Že pán predseda Dzurinda hovorí, že lepšie keď sú tie dva bloky nespojené. 

Robert FICO, predseda strany Smer-SD
--------------------
Však som Vám to už rozprával minulý týždeň. Po našom sneme. Presne toto isté som hovoril v diskusii s Vami, že slovenská politická scéna sa takto vybrala touto cestou, my to rešpektujeme a našou úlohou je byť silnejší ako je blok pravicových strán a úlohou pravicových strán je byť silnejší ako Smer. Nie t sa nedá vylúčiť, viete situácia v politike môže priniesť príbehy, ktoré nikto neočakával. Možnože teraz všetci tu sedíme a hovoríme si, že chvála pánu bohu máme posledné voľby za sebou. A teraz tri roky sa nebude nič diať, pretože ďalšie voľby budú až v roku 2013 v decembri voľby do VÚC. Ale politika môže kedykoľvek priniesť takú udalosť, že úplne rozvráti tú logiku, ktorá bola nastavená parlamentnými voľbami. Preto, my sme z tohto vôbec nervózni nenie a znovu len môžem povedať, že pokiaľ ide o krízu, národnoštátne záujmy SR už aj teraz ako opozícia ponúkame, samozrejme podpornú ruku, my nebudeme robiť z toho politiku a pokiaľ ide o iné témy, kde máme principiálne rozdelené pohľady ako má pravica, tak tam budeme tvrdošína, veľmi jasná a radikálna opozícia voči tomu, čo my považujeme za nesprávne, ale vylučovať teraz čokoľvek by som považoval za veľkú chybu.  

Mikuláš DZURINDA, poslanec Národnej rady SR /SDKÚ-DS/
--------------------
Môžem jednu vetu?

Richard DÍRER, moderátor
--------------------
Nech sa páči. 

Mikuláš DZURINDA, poslanec Národnej rady SR /SDKÚ-DS/
--------------------
Pozrite sa veď ľudia pamätajú, mám skúsenosť v prevej vláde, ktorej som bol predsedom bola ľavica. Jozef Migaš bol predseda parlamentu a 4 roky sme čosi aj urobili, stabilizovali sme finančný sektor. Možno aj vďaka tým prvým 4 rokom dnes nečelíme takým krízam ako Grécko, Portugalsko iné krajiny, len pravdou je, že v tej druhej vláde, kde to bol odstrel napravo, mne sa zdá, že sme s reformami utekali rýchlejšie, takže skúsenosti máme aj také a onaké, ale naozaj nemusíme to fatálne brať. 

Richard DÍRER, moderátor
--------------------
Uvidíme či teda tie ďalšie voľby budú až v decembri roku 2013, ja ďakujem veľmi pekne za návštevu v štúdiu Robertovi Ficovi, pekný deň ešte. 

Robert FICO, predseda strany Smer-SD
--------------------
Ďakujem pekne. 

Richard DÍRER, moderátor
--------------------
A aj Mikulášovi Dzurindovi, Vám tiež pekný deň. 

Mikuláš DZURINDA, poslanec Národnej rady SR /SDKÚ-DS/
--------------------
Ďakujem pekne, pekný deň. 

Richard DÍRER, moderátor
--------------------
No a vám ďakujem za pozornosť, prežite ešte pekný nedeľný deň aj v spoločnosti TA3, V politike tu bude opäť o týždeň s Ľubou Oravovou, dovidenia.

6.2.2011
TA3
Vystavovanie si účtov
6.2.2011    TA3    str. 02   19:55 V politike
            
Richard DÍRER, moderátor
--------------------
Najskôr sa ale budem pýtať ja pán Bugár. Ako bude vyzerať voľba nového generálneho prokurátora? Tajná alebo verejná?

Béla BUGÁR, podpredseda NR SR /Most-Híd/
--------------------
Tak teraz prebieha diskusia o zákone. Aj vzhľadom k tomu, že vo viacerých kolách nebolo možné zvoliť generálneho prokurátora je rozhodnutie zmeniť zákon tak, aby v niektorých prípadoch a nielen pri voľbe generálneho prokurátora mohla ísť aj verejná voľba, ale samozrejme, ak napriek tomu sa podať návrh 15 poslancov a Národná rada to schváli, tak môže ostať aj, aj každá voľba tajnou voľbou, ale v tomto prípade určite budem sa snažiť dosiahnuť verejnú voľbu.

Richard DÍRER, moderátor
--------------------
Koalícia sa na tom zatiaľ nevedela dohodnúť alebo nevedela to presadiť. Ako to momentálne v koalícii vyzerá? Naozaj všetky strany jednoznačne podporia zmenu rokovacieho poriadku tak, aby mohla byť voľba generálneho prokurátora verejná?

Béla BUGÁR, podpredseda NR SR /Most-Híd/
--------------------
No, zatiaľ neviem o tom, že by hociktorá strana povedala, že cúva a nechce takúto, takúto podporu dať tomuto návrhu zákona. Sú niektorí poslanci, ktorí hovoria, že predsa by to malo ostať tak ako je, ale hovorím väčšina, teda minimálne koaličné strany ako strany hovoria, že, že sú odhodlaní zmeniť rokovací poriadok v tomto smere.

Richard DÍRER, moderátor
--------------------
Pán predseda Fico, postoj Smeru je jasný, vy ste proti zmene spôsobu voľby generálneho prokurátora, teda ste za to, aby táto voľba zostala utajená. V čom je ten váš najväčší problém, že prečo by táto voľba nemohla byť verejná?

Robert FICO, podpredseda NR SR /Smer-SD/
--------------------
Vy ste v úvode, keď ste čítali tie prvé správy hovorili o tom, že strany sa nevedia dohodnúť. Chcem to upresniť, sú to strany vládnej koalície. Tie sa nevedia dohodnúť na ničom. Je to dané tým, že je to veľmi široká a komplikovaná vládna koalícia, kde sú 4 strany a dve frakcie a ukazuje sa, že každé jedno rozhodnutie prináša pre nich veľké bolesti a zdá sa, že v tomto štýle budeme svedkami vládnutia aj ďalšie obdobie. Pokiaľ ide o generálneho prokurátora, postoj vládnej koalície považujeme za nedemokratický a vychádzame z toho, že tajná voľba je výdobytkom demokracie a preto je pre nás dosť také čudné, že ľudia, ktorí sa často oháňajú vo svojich príhovoroch novembrom 89 teraz bez problémov idú zmeniť tajnú voľbu na voľbu verejnú, ale verejnosti treba povedať prečo idú zmeniť túto tajnú voľbu na verejnú voľbu. Predovšetkým nikto napríklad v júli alebo v auguste minulého roku, kedy vznikla vládna koalícia nepovedal dopredu, ideme zmeniť spôsob voľby generálneho prokurátora. Potom sa ukázalo, že sú dovnútra dohádaní ako, prepáčte pán podpredseda, poviem to ako psi, pokiaľ ide o generálneho prokurátora a prišli potom s návrhom, aby sa dostali z tejto šlamastiky, pretože niektorí poslanci mali iný názor ako žiadala pani Radičová, tak prišli s nedemokratickým návrhom, že poďme zmeniť tajnú voľbu na verejnú voľbu, čiže idú zmeniť.

Richard DÍRER, moderátor
--------------------
Teraz narážate na meno Dobroslava Trnku, ktorý bol problém a pri ktorom povedala.

Robert FICO, podpredseda NR SR /Smer-SD/
--------------------
Čiže idú, čiže idú meniť tajnú voľbu na verejnú voľbu len preto, aby vystavili poslancov vládnej koalície tlaku politických strán. Tu sa dostávame k zásadnej téme alebo otázke, ktorá bude podľa môjho názoru rezonovať v najbližších mesiacoch. Ak bude verejná voľba a zoberieme do úvahy všetky vyjadrenia, ktoré boli povedané v tomto období, napríklad predseda parlamentu pán Sulík povedal na poslaneckom grémiu, táto vládna koalícia má väčšinu len vo verejnej voľbe. Táto vládna koalícia nemá väčšinu, keď je tajná voľba. Sú to vyhlásenia, ktoré potvrdzujú, že strany chcú priamo vplývať na poslancov, aby pri verejnej voľbe hlasovali tak, ako treba. Ja sa domnievam, že takáto verejná voľba za týchto okolností a pod týmto politickým tlakom, ktorý tu je bude voľba, ktorá bude v rozpore so slobodným výkonom poslaneckého mandátu a bude ľahko napadnuteľná na Ústavnom súde Slovenskej republiky, čiže to je na tom nedemokratické pán redaktor a pán podpredseda, že meníte voľbu nie ako systémový krok, nepovedali ste to tri mesiace pred voľbou generálneho prokurátora. Robíte to len preto, lebo sa neviete dohodnúť, máte poslancov, ktorí majú na to iný názor a chcete vytvoriť politický tlak na týchto ľudí, že musia hlasovať tak verejne ako im to povedia centrály politických strán. Toto je naše hodnotenie situácie.

Richard DÍRER, moderátor
--------------------
Pán, pán Bugár, nech sa páči, môžete reagovať. Samozrejme, je to politický postoj strany Smer-sociálna demokracia. Tento postoj vám neberiem, ale hovoriť o tom, že to je nedemokratické a dokonca, že ústavný súd to môže zmeniť, ja si to nemyslím, to je jedna vec. Druhá vec, no tak pozrite sa, potom írsky parlament, dánsky a mohol by som pokračovať je nedemokratický, lebo tam fakticky tajné voľby ani neexistujú, čiže zmeníme alebo chceme to zmeniť dá sa povedať v procese? No, pozrite sa, zmenili sme, samozrejme je to trošku iná záležitosť, ale aj v prípade voľby prezidenta Slovenskej republiky. Národná rada sa nevedela dohodnúť, tak muselo dôjsť k tomu, že sme si povedali, že takto to ďalej pokračovať nemôže a ľudia volia od tej doby, to znamená je to priama voľba, od tej doby ľudia volia prezidenta.

Robert FICO, podpredseda NR SR /Smer-SD/
--------------------
Ale je to tajná voľba.

Béla BUGÁR, podpredseda NR SR /Most-Híd/
--------------------
No, moment, moment, ale čo je na tom nedemokratické, ak v niektorých veciach, keď hlasujú poslanci, hlasujú verejne aj pri citlivých zákonoch policajných a tak ďalej a keď pri niektorých záležitostiach povedzme aj personálnych môžu hlasovať verejne, tak môžu hlasovať aj v tomto prípade. Hovoríte o tom, že je to komplikovaná koalícia, nevedia sa dohodnúť, pozrite sa pán predseda, však vy ste mali trojkoalíciu.

Robert FICO, podpredseda NR SR /Smer-SD/
--------------------
/nezrozumiteľné/

Béla BUGÁR, podpredseda NR SR /Most-Híd/
--------------------
Aj v trojkoalícii, no aj v trojkoalícii, ja si pamätám, že ste museli dá sa povedať pohroziť HZDS, ak podporí Urbániho návrh ohľadne zdravotných poisťovní, tak to bude mať ďalekosiahle dôsledky na vôbec fungovanie koalície. Vyhrážali ste sa. To znamená, že.

Robert FICO, podpredseda NR SR /Smer-SD/
--------------------
Nejako ste ušli od podstaty veci.

Béla BUGÁR, podpredseda NR SR /Most-Híd/
--------------------
Nie, nie, preto hovorím, že v každej koalícii sú určité iné názory aj u vás boli. My to riešime.

Robert FICO, podpredseda NR SR /Smer-SD/
--------------------
Pán podpredseda, nedemokratické, nedemokratické je to preto, lebo to robíte ako dôsledok toho, že sa neviete dohodnúť a ja to chcem ešte raz pripomenúť. Keby ste v júli prišli s návrhom zákona a povedali by ste, už nechceme tajné voľby, hoci je to v rozpore s výdobytkami demokracie, chceme všetko verejne, tak by sme pravdepodobne povedali dobre, je to názor tejto vládnej koalície, má na to väčšinu, nech si to presadí, ale urobili ste to po tom, čo vám 4 alebo 5 alebo 6, neviem koľko tých poslancov bolo vo vládnej koalícii zahlasovali v tajnej voľbe inak ako ste očakávali ako dostali tajný pokyn.

Béla BUGÁR, podpredseda NR SR /Most-Híd/
--------------------
To nikto nevie.

Robert FICO, podpredseda NR SR /Smer-SD/
--------------------
V tom je to nedemokratické, že meníte pravidlá v priebehu samotnej voľby a ešte ak môžem dokončiť tú myšlienku, čo je na tom celé nebezpečné, nebezpečné na voľbe generálneho prokurátora je to, že ste vybrali generálneho prokurátora na koaličnej rade. Koaličná rada a vy to dobre viete pán podpredseda parlamentu nie je žiadny ústavný orgán. Je to orgán dá sa povedať /nezrozumiteľné/, ktorý vznikol ako porada predsedov politických strán, ktorí sa stretnú raz za čas, ale tento orgán nemá žiadne právo moci. Vy ste na koaličnej rade povedali veľmi jasne, že generálnym prokurátorom bude pán Čentéš, že jedným námestníkom bude pán Szabó, kandidát Mostu-Híd a druhý námestník bude pán Lauko, kandidát za Kresťanskodemokratické hnutie a tomuto cieľu, lebo to takto bude a takto to presne bude.

Béla BUGÁR, podpredseda NR SR /Most-Híd/
--------------------
Dobre, dobre.

Robert FICO, podpredseda NR SR /Smer-SD/
--------------------
A tomuto cieľu, tomuto cieľu ste podriadili všetko a zašli ste až tak ďaleko, že nemáte problém zmeniť tajnú voľbu na verejnú, aby ste prinútili poslancov Národnej rady, aby vám zvolili pána Čentéša, ktorého ste si vybrali na koaličnej rade a aby pán Čentéš potom na základe dohovorov, ktoré sú urobené urobil jedného námestníka pána Lauka, druhého námestníka pána, pána Szaba. A takto, takto rozparcelovaná generálna prokuratúra.

Richard DÍRER, moderátor
--------------------
Pán Fico, nechajme reagovať pána Bugára a posunieme, posunieme sa naozaj ďalej.

Robert FICO, podpredseda NR SR /Smer-SD/
--------------------
Takto rozparcelovaná generálna prokurátora ešte nikdy nebola.

Béla BUGÁR, podpredseda NR SR /Most-Híd/
--------------------
Pán predseda, ja neviem na akej koaličnej rade ste boli, lebo na takej som nebol, kde sme sa dohodli na rozparcelovaní povedzme práve generálnej prokuratúry. Taká koaličná rada nebola.

Robert FICO, podpredseda NR SR /Smer-SD/
--------------------
Bude pán Szabón námestníkom? A keď bude?

Béla BUGÁR, podpredseda NR SR /Most-Híd/
--------------------
To neviem, to neviem a keď bude, budeme radi, keď nebude, no tak.

Robert FICO, podpredseda NR SR /Smer-SD/
--------------------
Žartujete.

Richard DÍRER, moderátor
--------------------
Dobre, páni.

Béla BUGÁR, podpredseda NR SR /Most-Híd/
--------------------
Môžem, môžem konečne už raz aj ja dokončiť? No, viete.

Robert FICO, podpredseda NR SR /Smer-SD/
--------------------
Prepáčte.

Béla BUGÁR, podpredseda NR SR /Most-Híd/
--------------------
Problém fakt je v tom, že za takéto rozparcelovanie nebolo. Ešte s predchádzajúcim kandidátom, nie s pánom Čentéšom sme hovorili aj o určitých možnostiach. My sme mali kandidáta napríklad pána Szaba. Neprešiel, lebo u nás to aspoň tak funguje, neviem ako to fungovalo u vás, ale u nás ak sa na niečom dohodne koaličná rada, musíme vedieť či poslanci to podporia a v prípade pána Čentéša my sme do tej doby nevyšli smerom von, kým nebolo jasné, že toto poslanci, my sme to zisťovali v našom klube a každá koaličná strana či to vedia podporiť. Keď bolo povedané, že áno, tak sme povedali, že kandidátom, našim kandidátom je pán Čentéš, ale do tej doby nie a zas, no na druhej strane máte pravdu v jednom, že áno, museli sme pristúpiť k zmene, lebo 5, 6 poslanci hlasovali tak ako hlasovali, no ale viete, je to aj zodpovednosť. Táto vládna koalícia má určité ciele, no  a keď tí poslanci si myslia, že tieto ciele sa dajú aj ináč dosiahnuť, nech sa páči, nech sa rozhodnú otvorene, nech sa neschovávajú za tajné voľby. Dovidenia, s týmto my problémy nemáme.

Richard DÍRER, moderátor
--------------------
Páni.

Robert FICO, podpredseda NR SR /Smer-SD/
--------------------
Viete pán redaktor, tu je ešte jedna vec, teda pokiaľ ide o generálnu prokuratúru a tá je veľmi dôležitá. Samozrejme, že vieme o tom, že je urobená dohoda, že keď bude Čentéš, Szabó a bude to pán Lauko, ale chcem povedať niečo iné. Teraz pomenoval pán podpredseda parlamentu a predseda strany Most-Híd, že má nejaké politické ciele vládna koalícia, ktorá zadefinovala koaličná rada. Prečo nehovoríme o tom.

Béla BUGÁR, podpredseda NR SR /Most-Híd/
--------------------
Programové vyhlásenie.

Robert FICO, podpredseda NR SR /Smer-SD/
--------------------
Prečo nehovoríme o tom, že paralelne s tým ako meníte nedemokraticky tajnú voľbu na verejnú, lebo ste sa nedohodli a potrebujete dosiahnuť svoj politický cieľ sa pripravuje neuveriteľná novelizácia zákona o prokuratúre. Prečo nepovieme slovenskej verejnosti?

Richard DÍRER, moderátor
--------------------
Zajtra bude tlačová beseda.

Béla BUGÁR, podpredseda NR SR /Most-Híd/
--------------------
Áno. Však sme povedali.

Robert FICO, podpredseda NR SR /Smer-SD/
--------------------
Že sa pripravuje, že sa pripravuje taká novelizácia zákona o prokuratúre, kde prakticky dôjde k totálnym čistkám na úrovni okresných a krajských prokurátorov. Budú v podstate úplne odstavení pokiaľ ide o čakateľov na prokuratúre a títo čakatelia. Bude mať vplyv pravdepodobne ministerstvo spravodlivosti na správanie sa generálnej prokuratúry. Pýtam sa prečo keď Národná rada, tak isto ste dlho v parlamente ako ja, prečo keď Národná rada Slovenskej republiky bola schopná dohodnúť sa pri pánovi Hanzelovi, pri pánovi Trnkovi, pri pánovi Trnkovi, ak si dobre pamätám bola široká politická dohoda všetkých politických subjektov. Ako to je možné?

Béla BUGÁR, podpredseda NR SR /Most-Híd/
--------------------
Všetkých nie.

Robert FICO, podpredseda NR SR /Smer-SD/
--------------------
Dobre, bolo nejakých 113 alebo 114 poslancov ako je to možné, že teraz vy máte problém vo vládnej koalícii a kvôli tomu meníte komplet všetky pravidlá hry, ktoré sú tam. Toto je vážny problém. My sa bojíme a hovorím to veľmi vážne, že chcete na pozíciu generálneho prokurátora človeka, ktorý je zaviazaný politickými dohodami a príkazmi z koaličnej rady a že bude robiť to, čo od neho budete očakávať. Predovšetkým /nezrozumiteľné/ opozíciu.

Richard DÍRER, moderátor
--------------------
Páni, pán Bugár, nech as páči.

Béla BUGÁR, podpredseda NR SR /Most-Híd/
--------------------
Pán predseda, no to by nám ešte chýbalo, to je ako bumerang. To mi verte, že keby sme toto urobili, to je otázka času, keby by sa to obrátilo proti nám. To určite nie, ale viete, ja si myslím, že práve to, že sme to povedali pred mesiacom a pol ešte v decembri niekedy v strede decembra, že ho ideme meniť nielen rokovací poriadok, ale ideme meniť aj zákon o prokuratúre, generálnej prokuratúre a fakticky ten, ktorý ide do ďalšieho kola volieb už bude vedieť do čoho ide. Toto je korektné a za tým stojím.

Robert FICO, podpredseda NR SR /Smer-SD/
--------------------
Takáto politizácia súdnictva, to je vážna vec. Takáto politizácia súdnictva a prokuratúry to ešte /nezrozumiteľné/ a ja to nehovorím na princípe nejakých politických vyhlásení. Dobre viete pán podpredseda, čo sa ide diať v súdnictve, akým spôsobom bude môcť ministerka spravodlivosti vyčistiť koho chce v tom súdnictve. Dobre viete ako idete upraviť zákon o prokuratúre a zbavíte sa ktoréhokoľvek nepohodlného krajského alebo okresného prokurátora.

Richard DÍRER, moderátor
--------------------
Pán podpredseda.

Béla BUGÁR, podpredseda NR SR /Most-Híd/
--------------------
Ja si to nemyslím.

Robert FICO, podpredseda NR SR /Smer-SD/
--------------------
S očakávaním, že bude robiť to, čo sa očakáva, my to považujeme za /nezrozumiteľné/.

Béla BUGÁR, podpredseda NR SR /Most-Híd/
--------------------
Ja si to nemyslím.

Richard DÍRER, moderátor
--------------------
Zajtra o pol dvanástej je tlačová konferencia ministerky spravodlivosti s premiérkou, kde majú predstaviť plánované zmeny na prokuratúre. Aby sme sa posunuli ďalej, lebo naozaj na tej voľbe.

Robert FICO, podpredseda NR SR /Smer-SD/
--------------------
Ešte aj pápeža volia tajne a potom lístočky zničia, aby nikto nevedel ako ho zvolili, aby nebol šikanovaný. Vy ani generálneho prokurátora neviete zvoliť.

Béla BUGÁR, podpredseda NR SR /Most-Híd/
--------------------
Ale pán predseda, pán predseda, choďte sa pozrieť do sveta a uvidíte, že takéto, takéto možnosti všade ináč využívajú a niekto tie krajiny, ktoré sú členskými krajinami EÚ nikto nekritizuje, že je to nedemokratické, ja viem, že je to vaša politická agenda, v poriadku.

Robert FICO, podpredseda NR SR /Smer-SD/
--------------------
Ja iba preto, že ste pôvodné z /Nezrozumiteľné/. Buďte frajeri a povedzte, že ste to /nezrozumiteľné/

Richard DÍRER, moderátor
--------------------
/nezrozumiteľné/ nedohodnete sa na voľbe. Páni, nedohodnete sa na voľbe. Zaujíma ma iná vec. Pán predseda Fico, nech už bude voľba teda tajná alebo verejná, navrhne Smer Dobroslava Trnku za kandidáta na generálneho prokurátora?

Robert FICO, podpredseda NR SR /Smer-SD/
--------------------
To je ťažko v tomto okamihu povedať, pretože my sme navrhovali na mimoriadnej schôdzi, aby sa predsedovi parlamentu, ktorý podľa nás hrubo porušuje zákon, lebo nevyhlasuje ďalšie voľby, aby dal termín na predloženie návrhov na kandidátov, ale stalo sa opäť to, čo bolo absolútne neočakávané, my sme si naozaj mysleli, že vládna koalícia normálne zahlasuje za program mimoriadnej schôdze, že budeme rokovať o danom probléme a potom ten náš návrh uznesenia neprijmú, lebo majú dostatok hlasov alebo si ho upravia, ale oni sú tak už sú vystresovaní z tej voľby generálneho prokurátora, že nevedia, čo majú robiť.

Richard DÍRER, moderátor
--------------------
Spýtam sa inak.

Béla BUGÁR, podpredseda NR SR /Most-Híd/
--------------------
Vašu metódu sme zvolili.

Robert FICO, podpredseda NR SR /Smer-SD/
--------------------
Našu metódu? Žartujete. 

Béla BUGÁR, podpredseda NR SR /Most-Híd/
--------------------
Áno. Nie, to ste predchádzajúce 4 roky, stalo sa.

Robert FICO, podpredseda NR SR /Smer-SD/
--------------------
My sme zmenili verejnú voľbu alebo tajnú voľbu /nezrozumiteľné/

Richard DÍRER, moderátor
--------------------
/nezrozumiteľné/

Béla BUGÁR, podpredseda NR SR /Most-Híd/
--------------------
Stalo sa, že ste nezahlasovali, nezahlasovali za program schôdze. Joj. Pre vás to je politická agenda.

Robert FICO, podpredseda NR SR /Smer-SD/
--------------------
Ale ja hovorím teraz o podstate veci, hovorím o tajnej a verejnej. Tie voľby budú pravdepodobne niekedy až v júni, ak vôbec budú v júni. Zoberte si teraz, v júni budú asi v máji alebo v júni, dá sa predpokladať, zoberte si pod akým tlakom je pán Čentéš. Pána Čentéša vybrala koaličná rada ako svojho kandidáta, čiže jasne politicky zafarbený.

Richard DÍRER, moderátor
--------------------
Ale musia nanovo povedať, že či pána Čentéša budú nominovať alebo nie.

Béla BUGÁR, podpredseda NR SR /Most-Híd/
--------------------
Nie, môže povedať, že nejde.

Robert FICO, podpredseda NR SR /Smer-SD/
--------------------
/nezrozumiteľné/ koaličná rada mala nádhernú vetu, keď vyšli všetci si takto podávali ruky a povedali dôvera je obnovená, máme 79 hlasov a máme spoločného kandidáta pána Čentéša. Pýtam sa prečo pre Boha nejdete voliť, keď máte obnovenú dôveru, máte 79 hlasov a máte spoločného kandidáta. Čentéš je pod obrovským tlakom, pretože ak chce kandidovať, ja to dokončím.

Béla BUGÁR, podpredseda NR SR /Most-Híd/
--------------------
Aké je to dojemné.

Robert FICO, podpredseda NR SR /Smer-SD/
--------------------
No, to nie je dojemné /nezrozumiteľné/

Richard DÍRER, moderátor
--------------------
Mňa zaujíma ale pán Trnka.

Béla BUGÁR, podpredseda NR SR /Most-Híd/
--------------------
Nechce odpovedať.

Robert FICO, podpredseda NR SR /Smer-SD/
--------------------
Ale ja dokončím toho Čentéša. Ale ja odpoviem, čo by som neodpovedal. Čentéš je pod obrovským tlakom, pretože vie, že musí vymenovať Szaba, musí vymenovať Lauka a musí realizovať v praxi zákon o prokuratúre. Za týchto podmienok bude podliehať ešte viacej politickému tlaku ako ktokoľvek iný. My, keď prídu termíny na podanie návrhov na kandidátov, zvážime situáciu a uvidíme kto bude kandidovať. Pán Trnka, pán Trnka.

Richard DÍRER, moderátor
--------------------
Dobre, spýtam sa inak ešte pán Fico.

Robert FICO, podpredseda NR SR /Smer-SD/
--------------------
Ja na vašu otázku odpoviem. Pán Trnka robil dobre svoju prácu, robil ju veľmi dobre a pýtam sa ako to je možné pán redaktor, že na jeseň minulého roku bola v parlamente správa o generálnej prokuratúre a prakticky všetci predstavitelia vládnej koalície zahlasovali za túto správu, čím vlastne povedali, že pán Trnka dobre vykonával svoju prácu. Čo sa stalo medzi októbrom, novembrom 2010 a januárom 2011, že sú také obrovské rozdiely? Trnka dobre robil svoju prácu a keby bol znovu zvolený na generálneho prokurátora, tak je to určite dobrý generálny prokurátora.

Richard DÍRER, moderátor
--------------------
Na tú môže odpovedať. Pán Bugár, len jednu medziotázku  a hneď vám dám naozaj priestor. Spýtam sa inak.

Béla BUGÁR, podpredseda NR SR /Most-Híd/
--------------------
Poďme ďalej.

Richard DÍRER, moderátor
--------------------
Pán Trnka, hneď. Pán Trnky poskytol deň po svojom odchode z postu generálneho prokurátora rozhovor televízii Markíza. Myslíte si, že jeho vyjadrenia, ktoré tam prezentoval boli dôstojné kandidáta na generálneho prokurátora?

Robert FICO, podpredseda NR SR /Smer-SD/
--------------------
Ja by som to povedal inak, ale mal pravdu, čo povedal.

Richard DÍRER, moderátor
--------------------
Dobre a teraz, nech sa páči pán Bugár.

Béla BUGÁR, podpredseda NR SR /Most-Híd/
--------------------
Ja si myslím, že práve to bola dobrá vizitka, takto sa nerobí ani vtedy alebo nevystupuje sa ani vtedy, keď už všetko je stratené preňho. To je jedna vec. Druhá vec, no samozrejme, je veľa správ v parlamente aj napríklad o tom, čo urobila generálna prokuratúra, ale vy tu správu beriete na vedomie, nebrať na vedomie, môžme a čo sme s tým urobili? Do tej správy nemôžte dať, že no dobre, ale my chceme vedieť aj o veciach, ktoré, ktoré neboli vyšetrené, ktoré boli zmenené a tak ďalej. Dobre viete, že správu berie Národná rada na vedomie, keď ju neberie na vedomie aj vtedy je správou, dovidenia.

Richard DÍRER, moderátor
--------------------
Dobre, páni, uzavrime, nedohodli ste sa na téme.

Robert FICO, podpredseda NR SR /Smer-SD/
--------------------
Vyslovili ste súhlas s činnosťou generálneho prokurátora. Tohto človeka len preto, že nezapadol do vašich politických kariet.

Béla BUGÁR, podpredseda NR SR /Most-Híd/
--------------------
Ale kde? Kde? Brali sme na vedomie správu pán podpredseda, čítajte čo sme.

Robert FICO, podpredseda NR SR /Smer-SD/
--------------------
Ale vyslovili ste tým, že ste zobrali správu na vedomie súhlas s touto správou a človeka, ktorý nezapadá do vašej koncepcie pretože vaša koncepcia je jasná ovládnuť a spolitizovať prokuratúru a mať ju k dispozícii tak ako máte k dispozícii súdnictvo, zákon ako máte k dispozícii ministerstvo vnútra. V tomto je to, v tomto je to, v tomto je to nebezpečné.

Richard DÍRER, moderátor
--------------------
Uvidíme, čo zajtra odprezentuje ministerka spravodlivosti.

Béla BUGÁR, podpredseda NR SR /Most-Híd/
--------------------
Pán predseda, pán predseda, nerobíme zďaleka ani jednu desatinu v týchto veciach to, čo ste robili vy.

Robert FICO, podpredseda NR SR /Smer-SD/
--------------------
Napríklad? Napríklad?

Béla BUGÁR, podpredseda NR SR /Most-Híd/
--------------------
Ja hovorím o súdnictve, ja hovorím o súdnictve. Opýtajte sa konkrétne pána Harabina, čo všetko sa urobilo. No však áno, nech sa páči, opýtajte sa ho.

Robert FICO, podpredseda NR SR /Smer-SD/
--------------------
Ja sa spýtam. My teraz konkrétne hovoríme o tom, ja teraz konkrétne hovorím /nezrozumiteľné/

Béla BUGÁR, podpredseda NR SR /Most-Híd/
--------------------
To je politické obvinenie. Ja zas hovorím, že nejdeme /nezrozumiteľné/. Vy už hovoríte o zákone, ktorý, ktorý ani nepoznáte, ale už nás obviňujete. Prečítajte si.

Robert FICO, podpredseda NR SR /Smer-SD/
--------------------
Návrh zákona máme.

Béla BUGÁR, podpredseda NR SR /Most-Híd/
--------------------
Ale prečítajte si zákon a potom sa uvidí a budeme takto debatovať a možno, že potom poviete, no dobre, ale chceli ste tam toto a zľakli ste sa, nakoniec ste to tam nedali.

Robert FICO, podpredseda NR SR /Smer-SD/
--------------------
Čo mi dáta, čo mi dáte, keď bude Szabó námestníkom generálneho prokurátora?

Béla BUGÁR, podpredseda NR SR /Most-Híd/
--------------------
No, budem rád a budem rád.

Robert FICO, podpredseda NR SR /Smer-SD/
--------------------
A sme doma a sme doma.

Béla BUGÁR, podpredseda NR SR /Most-Híd/
--------------------
Ale či Čentéša alebo hocikto iný ho vymenuje.

Robert FICO, podpredseda NR SR /Smer-SD/
--------------------
On to musí urobiť, ale musí to urobiť, lebo inak by ste ho nezvolili za generálneho prokurátora, podlieha pokynom, podlieha pokynom.

Béla BUGÁR, podpredseda NR SR /Most-Híd/
--------------------
Vaša vláda /nezrozumiteľné/

Richard DÍRER, moderátor
--------------------
Uzatváram tému generálneho prokurátora.

Robert FICO, podpredseda NR SR /Smer-SD/
--------------------
Pán Szabó, Most-Híd námestník generálneho prokurátora, dobre?

Béla BUGÁR, podpredseda NR SR /Most-Híd/
--------------------
/nezrozumiteľné/ a keď to tak nebude uvidíte.

Robert FICO, podpredseda NR SR /Smer-SD/
--------------------
A potom si odo mňa vy niečo vypýtate, dobre, keď to tak nebude.

Richard DÍRER, moderátor
--------------------
To som sa chcel práve spýtať, že čo si potom vypýtate od predsedu Fica, keď to tak nebude? Skončíme tému generálneho prokurátora. Druhá téma, ktorá ťaží koalíciu, ale aj opozíciu je zákon o štátnom občianstve. Tam došlo k istým dohodám, ale predsa len, nepodarilo sa vám dohodnúť úplne všetko, najmä teda ako sa ľudovo hovorí šarapatu tam robia Obyčajní ľudia, ktorí, ktorých 4 hlasy by vám mohli chýbať. Napriek tomu, koalícia našla zhodu pri bezpečnostných zložkách, že títo občania nebudú môcť mať dvojaké občianstvo, zostáva, zostali otvorení v tom návrhu zákona ešte politici alebo, alebo občania. Pardon, občania vo volebných funkciách, tak som to myslel. To sa niekam posunulo v rámci koalície alebo nie?

Béla BUGÁR, podpredseda NR SR /Most-Híd/
--------------------
Politici. Toto ani otvorené nebolo. Ja neviem odkiaľ beriete, že politici alebo volenie nejakej funkcie. Nie. 

Richard DÍRER, moderátor
--------------------
Ja si to skúsim nájsť v rešerše. Môžte, nech sa páči.

Béla BUGÁR, podpredseda NR SR /Most-Híd/
--------------------
Viete, tam. Môžem? Tak ja viete, ja neviem, kto čo povedal, ale ja viem, čo, na čom sme sa dohodli aj s KDH, ale aj v rámci koalície, to znamená, že to obmedzenie, ktoré príde a je fakticky pripnuté alebo bude pripojené ku KDHáckemu návrhu zákona o štátnej službe bude sa týkať samozrejme ozbrojenej zložky, ale aj tam či niekto je vo verejnej alebo štátnej správe bude platiť, že pokiaľ má prístup k tajným a prísne tajným dokumentom aj keď je civilný zamestnanec, tak samozrejme nemôže, nemôže mať ešte aj druhé štátne občianstvo ako slovenské. V iných prípadoch áno, môže.

Richard DÍRER, moderátor
--------------------
A prečo s tým majú problém Obyčajní ľudia?

Béla BUGÁR, podpredseda NR SR /Most-Híd/
--------------------
Treba sa ich opýtať. V prvom čítaní ani slovo nepovedali. Hlasovali za. Keby aspoň teda naznačili, že majú s tým problém, lebo my sme. Práve to bol jediný zákon, o ktorom sme rokovali ešte pred prijatím programového vyhlásenia vlády na koaličných radách a dá sa povedať, že takto vznikla tá dohoda, ktorá je v Národnej rade, týmto zákonom chceme, chceme odstrániť to, aby, aby boli ľudia trestaní, však viete, že 25 ľudí alebo 25 už boli zobraté aj, bolo zobraté slovenské štátne občianstvo a z toho len myslím, že jedna osoba mala maďarské štátne občianstvo druhé.

Richard DÍRER, moderátor
--------------------
Pán predseda Fico, vy ste rovnako predložili verziu novely tohto zákona, ktorá je, ktorá je v parlamente. Prečo ste nakoniec k tomuto kroku pristúpili? Pretože je to váš zákon, ktorým ste reagovali na rozhodnutie maďarskej vlády pod vedením Viktora Orbána.

Robert FICO, podpredseda NR SR /Smer-SD/
--------------------
Keby som nebol primerane informovaný politik a by som ako televízny divák vstupoval tento vstup do problematiky, tak by som nerozumel ani pol slovu, čo ste povedali jeden ani druhý, lebo ste vstúpili priamo do technických detailov tohto závažného problému. Slovenská verejnosť musí byť neustále oboznamovaná s tým, že na druhej strane Dunaja v Budapešti máme predsedu vlády pána Orbána, ktorý presadil so svojou stranou Fidesz vo svojom parlamente v roku 2010 zákon, ktorý obišiel všetky pravidlá medzinárodného práva a dobrých susedských vzťahov medzi Slovenskou republikou a Maďarskou republikou. Pán podpredseda parlamentu bude vedieť asi lepšie ako ja, ale existuje zmluva medzi Slovenskom a Maďarskom, ktorá zakazuje dvojité štátne občianstvo, čiže neboli vytvorené žiadne medzinárodné predpoklady na takýto zákon, je to v rozpore so všetkým možným na svete a teraz nechcem vymenovávať všetky medzinárodné predpisy, ak sa niekto rozhodne z územia iného štátu si privlastniť občanov iného štátu tým, že im ponúkne druhé štátne občianstvo. My sme vtedy veľmi razantne odpovedali a povedali sme, čakáme do rána do deviatej hodiny. Ak ráno o deviatej hodine nestiahne Fidesz z parlamentu alebo vláda z parlamentu, maďarského parlamentu tento hanebný zákon, ktorým sa hrubo zasahuje do vnútorných záležitostí Slovenskej republiky, Slovenská republika bude okamžite reagovať a my sme reagovali tak.

Richard DÍRER, moderátor
--------------------
A to ste aj urobili.

Robert FICO, podpredseda NR SR /Smer-SD/
--------------------
Áno, že sme prijali zákon, na základe ktorého ak niekto získa občianstvo Maďarskej republiky na základe tohto Orbánovho Fideszovského zákona musí stratiť občianstvo Slovenskej republiky, pretože takéto získanie občianstva Maďarskej republiky je v príkrok rozpore s medzinárodným právom.

Richard DÍRER, moderátor
--------------------
Ale počuli ste to číslo, ktoré povedal pán Bugár, že ide o 25 osôb a z toho len 1 a z toho len jeden bo maďarskej národnosti.

Béla BUGÁR, podpredseda NR SR /Most-Híd/
--------------------
Urobili zlý zákon.

Robert FICO, podpredseda NR SR /Smer-SD/
--------------------
Tak ja by som tak celkom nepaušalizoval, pretože, pretože nikto v Európe nenamietal krok, ktorý sme urobili, my musíme chrániť Slovensko. To predsa nie je možné, že je tam predseda maďarskej vlády, ktorý sa rozhodol, že bude predsedom vlády 15 miliónov Maďarov v celej Európe a na celom svete a nehľadí na to, že existujú nejaké hranice, že existujú nejaké medzinárodné zmluvy. Ja som nemala pána Orbána v prezidentskej kampani na podporu. Ja sa nečudujem pani Radičovej, že je ticho, pretože on jej tam mával nejakou tabuľkou voľte Radičovú, takže chápem, že táto vláda, chápem, že táto vláda je veľmi slabá, pokiaľ ide o postoje k Maďarskej republike. My sme vedeli a povedali sme pán redaktor pri prijímaní zákona, keď sme reagovali na maďarskú vládu, že tento zákon bude rýchlo urobený a že bude mať vplyv aj na niektorých ľudí, ktorí príjmu iným spôsobom občianstvo Slovenskej republiky alebo iného štátu a povedali sme, že ten zákon treba upravovať.

Richard DÍRER, moderátor
--------------------
Áno, ak je teda to číslo pravdivé, ktoré hovorí pán Bugár, tak ide o 25 osôb, z toho bol jeden občan maďarskej národnosti.

Robert FICO, podpredseda NR SR /Smer-SD/
--------------------
25 osôb a preto teraz, a preto teraz treba prijať malú novelizáciu, ktorá povie, že tento zákon, ktorý je odpoveďou na zákon Fideszu, to je naozaj prisvojovanie si občanov Slovenskej republiky cez hranice v rozpore s medzinárodným právom.

Richard DÍRER, moderátor
--------------------
Pán Fico, nehnevajte sa, ale 25,25, 25 osôb ako naozaj 25 osôb ohrozilo, ohrozilo túto krajinu? Nech sa páči, dokončite

Robert FICO, podpredseda NR SR /Smer-SD/
--------------------
Ale ja na to odpoviem, ma musíte nechať. Môžem dokončiť, ale môžem dokončiť, ale ja to chcem dokončiť. Ja chcem povedať, že 25 osôb sa stalo ľuďmi, ktorí prišli o slovenské štátne občianstvo, lebo získali štátne občianstvo inej krajiny. Toto sa napraví, toto sa napraví, ale my nemôžeme zrušiť zákon ako taký, my chceme povedať, že bude tam podmienka trvalého bydliska, ale nemôžeme nikdy súhlasiť s riešeniami, ktoré ponúka pán Dzurinda alebo ktorý ponúkajú. Niektorí tvrdia, že náš zákon treba úplne zrušiť, to by bola najväšia chyba, ktorú môže urobiť.

Richard DÍRER, moderátor
--------------------
Ale to nechce koalícia urobiť, ak si teda som si dobre prečítal veci.

Robert FICO, podpredseda NR SR /Smer-SD/
--------------------
Druhá vec je od pána Dzurindu, ktorý hovorí, že my nebudeme uznávať, ak niekto v Maďarsku dá štátne občianstvo občanovi Slovenskej republiky maďarskej národnosti, no dobre, my nemusíme. Po prvé takýto poviem ani nepoznáme v medzinárodnom práve. Problém je, že všetky ostatné krajiny Európskej únie to uznajú a toto je zásadný problém. My musíme nechať v platnosti zákon tak ako je, dať tam podmienku trvalého bydliska či to bude 6 mesiacov alebo bude 12 mesiacov ako navrhuje pán Matovič.

Richard DÍRER, moderátor
--------------------
V tej krajine v ktorej by mal dostať dvojaké občianstvo?

Robert FICO, podpredseda NR SR /Smer-SD/
--------------------
Jasné, jednoducho to je, ale to je normálne, kto chce získať štátne občianstvo, musí splniť nejaké podmienky. Napríklad trvalé bydlisko, ale nie je možné, aby niekto, kto možno ani neprekročil na druhú stranu do Maďarska získal maďarské štátne občianstvo. Toto je celý problém.

Richard DÍRER, moderátor
--------------------
Pán Bugár.

Béla BUGÁR, podpredseda NR SR /Most-Híd/
--------------------
No, tak aj my sme dali občanom povedzme bývalej Juhoslávie, Srbska naše štátne občianstvo a vôbec sem neprišli bývať. To viete prečo, vojnový stav a tak ďalej, ohrozenie života. To vám trošku teraz pomáham, aby ste vedeli o čom hovorím, ale viete pán predseda, nechcem citovať, ale aspoň poviem toľko, že 100 krát, 100 krát zopakovaná lož sa stáva pravdou a vy neustále hovoríte o tom, že pán Orbán mával nejakým neviem mávatkom, že voľte Radičovú, to bola taká istá akcia ako vaše, keď ste sem zavolali do vašej kampane napríklad aj českého premiéra a tak ďalej a nikto vám nevytýka, že on máva nejakým mávatkom, takže aspoň, aspoň nezavádzajme. To je jedna vec. Druhá vec, existuje predseda Európska zmluva o štátnom občianstve. Treba si to vedieť prečítať, treba si to vykladať a treba si zapamätať jednu vec. My tiež hovoríme, my sme boli prví kritici, ktorí sme povedali, že Orbán počas našej volebnej kampane prijal zákon o štátnom občianstvo maďarskom, umožnil alebo ponúkal dvojaké štátne občianstvo, zasiahol do volebnej kampane na území Slovenskej republiky, čo je neprípustné, čo je neprípustné, urobil nám problém všetkým, kto z toho najviac profitoval? No samozrejme SNS. Trošku vy, ale hlavne SNS. To je jedna vec. Druhá vec, ale napriek tomu musíme odmietnuť a v tomto, v tej filozofii medzi vašou vládou a našou vládou je veľký rozdiel. My hovoríme, že treba povedať, že nie, preto napríklad sa snažíme aj o bilaterálnu zmluvu aj v tejto veci. Neviem či bude úspešná, ale napriek tomu nebudeme trestať našich občanov, nebudeme trestať. Vy sám ste povedali. Môžem? Vy sám ste povedali, že podcenili sme lojalitu Maďarov. Verte Maďarom a nepodceňujte ich lojalitu ani v tomto prípade, ale načo ich budeme trestať, možno že bude, ja neviem vám povedať koľko percent bude. Jedno, dve, tri, ja neviem vám povedať, ale vy si myslíte, že ten, ktorý si poprípade zoberie občianstvo Maďarskej republiky bude nelojálny, bude robiť proti nám? Ja si to nemyslím, takže preto hovorím, že tá filozofická rovina, ktorá nás rozdeľuje je v tom, že ak my hovoríme, že neplatí na území Slovenskej republiky, to znamená, že nemôže mávať tu nejaké diplomatickým povedzme diplomatickou ochranou, lebo je občanom Slovenskej republiky a podľa zákona, teda zákona o zmluve, vôbec Európskej zmluve o občianstve, tam je jednoznačne definovaná napríklad aj taká vec, ako, ako vojenská povinnosť a tak ďalej, takže nerobme si nejakú, ja neviem nejaký tlak zbytočný, ktorý nikdy nenastane.

Robert FICO, podpredseda NR SR /Smer-SD/
--------------------
Chcel by som zareagovať. No, nech sa páči.

Richard DÍRER, moderátor
--------------------
Môžem? Ja len chcem vstúpiť pánu Bugárovi do toho aký je potom, aký je potom problém alebo rozdiel medzi tým vašim alebo koaličným návrhom zákona a tou podmienkou, ktorú má strana Smer. Polroka ste hovorili?

Robert FICO, podpredseda NR SR /Smer-SD/
--------------------
Trvalý pobyt polroka alebo rok, to je otázka dohody. Áno.

Richard DÍRER, moderátor
--------------------
A obyčajní ľudia rok, ak sa nemýlim, taký bol návrh.

Béla BUGÁR, podpredseda NR SR /Most-Híd/
--------------------
Problém je v tom, že my to tam síce môžme dať, dá sa to obísť, do dobre viete, všetko sa dá obísť, keď niekto chce, však dokonca bola nejaká maďarská obec, ktorá už dopredu avizovala, že pre ňu to problém nie je. Ale ešte raz. Rozdiel je v tom, že takto veľmi rýchlo vieme odstrániť jeden problém a problém bude na druhej strane triedy. Občania Slovenskej republiky, tí, ktorí bývajú tu nebudú trestaní a maďarská strana bude musieť vysvetliť akým spôsobom to chce riešiť a to je dôležité. My nechceme trestať ani jedného občana, alebo z tých 25, 24 vôbec nemajú maďarské štátne občianstvo a ich trestáme.

Robert FICO, podpredseda NR SR /Smer-SD/
--------------------
Čo urobíte, keď návrh, ktorý predkladá myslím skupina poslancov a ktorý bol pripravený na ministerstve zahraničných vecí, teda že nebudete uznávať účinky, priznania štátneho občianstva. Čo keď tento zákon neprejde a zostane zákon v platnosti? Čo urobí Most-Híd?

Béla BUGÁR, podpredseda NR SR /Most-Híd/
--------------------
Áno. Akože čo urobí? V tom momente budeme trestať všetkých občanov, v tom momente samozrejme musíme s tým žiť, že to znamená, že minimálne niektorých občanov tu berieme ako nejaké riziko. Nechcem hovorí.

Richard DÍRER, moderátor
--------------------
Čo urobíte asi politicky.

Béla BUGÁR, podpredseda NR SR /Most-Híd/
--------------------
Politicky to znamená samozrejme to, že tým pádom minimálne jeden bod programového vyhlásenia nie je možné splniť. Spochybní sa program vyhlásenia vlády, ale ak ste čakali, že tu poviem, že vystúpime z koalície, tak to nepoviem, lebo ja si nemyslím, že toto, toto je cieľom hocikoho, dokonca ja si myslím, že príde ten návrh, ktorý je v podaní troch klubov a nakoľko sme sa dohodli aj s poslancami za KDH, to znamená, že očakávam, že poslanci KDH za to budú hlasovať.

Robert FICO, podpredseda NR SR /Smer-SD/
--------------------
Nie, nie, to ani neočakávame. Pcháte hlavu do piesku pán predseda. Nielen vy, ale pchá, ja chcem, k tomu zaujať politické stanovisko k tejto problematike.

Béla BUGÁR, podpredseda NR SR /Most-Híd/
--------------------
Nemyslím si.

Robert FICO, podpredseda NR SR /Smer-SD/
--------------------
Pcháte hlavu do piesku aj pred Orbánom aj pred tým ako sa správa. Trošku ma zamrzelo, keď ste povedali, že český premiér tu bol a podobne, ale český premiér sa nevyhlasuje za premiéra všetkých Čechov na svete. Český premiér pán predseda neobnovil všetky Hortyovské pamätníky, pretože bol to práve Viktor Orbán a jeho prvá vláda, kedy obnovili a postavili všetky pamätníky Hortyovského obdobia. Je to Viktor Orbán, ktorý neustále strieľal po nás a je to Viktor Orbán, ktorý neustále provokoval. A jednoducho nemôže akceptovať, ak je tu niekto, kto zasahuje do vnútorných záležitostí Slovenskej republiky takýmto brutálnym spôsobom, aby prišiel na podporu kandidáta na slovenského prezidenta. Nikto taký nebol na podporu prezidenta Gašparoviča a teraz  k tej podstate veci. My sa musíme brániť, ešte raz to chcem zopakovať. Rozhodnutie Budapešti politicky ponúknuť štátne občianstvo občanom Slovenskej republiky maďarskej národnosti bez toho, aby splnili medzinárodným právom stanovené podmienky, napríklad trvalý pobyt alebo nejaké rodinné zväzky alebo niečo iné. Je normálny ak zásahu do vnútorných záležitostí Slovenskej republiky a keď je suverénna vláda, tak sa chráni a bráni. Nikto nám nepovedal pán predseda a to určite potvrdíte ani z Európskej únie ani z iných častí sveta, že zákon, ktorý sme prijali ako reakciu na Orbánov zákon by bol nedemokratický alebo nesprávny. Každý povedal, že je to legitímna ochrana suverénnych záujmov Slovenskej republiky. My nechceme, aby nám Orbán zasiahol do vnútorných záležitostí. Vy pcháte pred tým hlavu do piesku.

Richard DÍRER, moderátor
--------------------
Ale koalícia nejde rušiť ten zákon.

Robert FICO, podpredseda NR SR /Smer-SD/
--------------------
Ale koalícia povedala, veď to je úplne smiešne, že my pupok sveta Slovenská republika sa rozhodla, že nebudeme uznávať to, že Maďarská republika dá štátne občianstvo napríklad občanovi Slovenskej republiky, ale tento občan Slovenskej republiky bude mať v ruke pas či to bude pas obyčajný alebo to bude diplomatický.

Béla BUGÁR, podpredseda NR SR /Most-Híd/
--------------------
Diplomatický nemôže byť. 

Robert FICO, podpredseda NR SR /Smer-SD/
--------------------
A tento pas. To je jedno, hovorím príklad a s týmto pasom bude chodiť po celom svete, celý svet to bude uznávať, to znamená, že získajú títo ľudia reálne štátne občianstvo Maďarskej republiky. Ďalší krok je volebné právo. Už počúvame ďalšie veci, pán predseda, veľmi dobre to viete a toto zopakujem. Keď bol Viktor Orbána jednom stretnutí u Barrosa, tak smrteľne vážne povedal Barrosovi, "ja mám takú silu v Maďarsku, že z republiky môžem urobiť monarchiu". Viktor Orbán zmenil právomoci ústavného súdu, keď ústavný súd rozhodol iným spôsobom. Jednoducho je to pre nás nepriateľ, aby takto v rozpore s medzinárodným právom zasahoval. Pre nás je riešenie a budeme robiť všetko preto v parlamente, aby to tak bolo, že buď zostane zákon v takej podobe ako je alebo ako kompromis, že sa urobí zmena, že ľudia, kde majú trvalú podmienku.

Richard DÍRER, moderátor
--------------------
Podmienku trvalého bydliska.

Robert FICO, podpredseda NR SR /Smer-SD/
--------------------
Podmienku trvalého pobytu 6 mesiacov, tak tí nebudú spadať pod tento režim, ale vopchať hlavu do piesku a tváriť sa, že je všetko v poriadku, to budem považovať za absolútny ústupok Slovenskej republiky maďarskej diplomacii a to len zodpovedá aj charakteru a kvality tejto vlády.

Richard DÍRER, moderátor
--------------------
Pán Bugár.

Béla BUGÁR, podpredseda NR SR /Most-Híd/
--------------------
Ešte raz by som zopakoval to, čo som už povedal. Medzi vašou vládou a našou vládou ten rozdiel je evidentný. My sa nenecháme vyprovokovať. Vy ste robili dokonca radu vlády pre bezpečnosť a neviem čo všetko ste zvolávali, keď tu pochodovali prepáčte nejakí egreši oblečení v uniformách historických. My sa nenecháme vyprovokovať, my ale chceme vybudovať také vzťahy vo vnútri krajiny, že nás nikto nevyprovokuje ani Orbán nikto iný. Vy stále hovoríte o tom, čo Orbán urobil, no to nech je problém Maďarov v Maďarsku. Keď absolútne teda zmení demokratický systém v Maďarsku, je to problém Maďarov v Maďarsku. Nás nebude tešiť, ak to urobí, že máme takého suseda, ale naďalej budeme suverénnou krajinou a keď vy hovoríte, že suverénna vláda sa bráni, je pravda, ak to robíme, ale zároveň to robíme tak, že bránime našich občanov Slovenskej republiky a to je dôležité. My sa nebránime a len sa bránime, ale bránime aj našich občanov Slovenskej republiky. V tomto je obrovský problém.

Robert FICO, podpredseda NR SR /Smer-SD/
--------------------
Pán predseda, pán predseda, egreš je pravdepodobne nejaké maďarské slovo, lebo ho často používate.

Béla BUGÁR, podpredseda NR SR /Most-Híd/
--------------------
Nie, viete čo je egreš? No tak potom viete.

Robert FICO, podpredseda NR SR /Smer-SD/
--------------------
Ja viem, čo je egreš, ale pravdepodobne pochádza z maďarského jazyka toto slovo, ale chcem niečo iné povedať.

Béla BUGÁR, podpredseda NR SR /Most-Híd/
--------------------
To asi nie.

Robert FICO, podpredseda NR SR /Smer-SD/
--------------------
Ako môžte takto zľahčovať situáciu, kedy polovojenské jednotky organizované cvičené na provokácie v uniformách prekročia hranice Slovenskej republiky a pochodujú po mestách suverénnej Slovenskej republiky. Vy poviete, že nejakí egreši v historických uniformách, ale tie uniformy znamenajú fašizmus, návrat k Hortymu režimu a my budeme na tom, počkajte, však ja som tú bezpečnú radu viedol, tak viem o čom tam išlo.

Béla BUGÁR, podpredseda NR SR /Most-Híd/
--------------------
Áno, áno, áno.

Robert FICO, podpredseda NR SR /Smer-SD/
--------------------
Mal som k dispozícii informácie, fotografie aj ďalšie veci.

Béla BUGÁR, podpredseda NR SR /Most-Híd/
--------------------
To sme mali aj my.

Robert FICO, podpredseda NR SR /Smer-SD/
--------------------
Vy si viete predstaviť, že by zo Slovenska nejaká podobná, našťastie takéto skupiny nemáme by prekročila hranice Maďarska aby niekde v nejakom maďarskom meste d Györi alebo v Komárome alebo niekde ja neviem v ktorom maďarskom meste pochodovali a hlásali by veci, ktoré sú v príkrok rozpore so suverénnym záujmami Maďarskej republiky.

Béla BUGÁR, podpredseda NR SR /Most-Híd/
--------------------
Do Čiech pospolitosť.

Robert FICO, podpredseda NR SR /Smer-SD/
--------------------
Určite by ich vyprášili len taký rachot, čiže nezľahčujte tieto veci. Nie je možné, aby niekto vyvážal z Maďarska na äzemie Slovenskej republiky nacionalizmus, revinionizmus, porušovanie základných pravidiel Trianonskej. My to budeme vždycky odmietať toto.

Béla BUGÁR, podpredseda NR SR /Most-Híd/
--------------------
Pán predseda, pán predseda. Mali ste toto urobiť. Hovoríte, že by ich niekto vyprášil. Vy ste chceli z toho urobiť jedno jediné. Mediálnu bombu. Tak isto ako pospolitosť, keď išli do Čiech.

Robert FICO, podpredseda NR SR /Smer-SD/
--------------------
Ale my sme zakročili, počkajte.

Béla BUGÁR, podpredseda NR SR /Most-Híd/
--------------------
No, tak Češi zakročili, vy ste mali tiež zakročiť a nie bezpečnostnú radu a strašiť občanov, že Maďari sem vyvážajú. Môžem dokončiť?

Robert FICO, podpredseda NR SR /Smer-SD/
--------------------
My sme zakročili tiež aj sme zakročili, aj sme zakročili, aj sme zakročili a zakročili sme a zakročili sme pán predseda aj vtedy, keď maďarský prezident prišiel provokovať pri odhaľovaní sochy svätého Štefana. Tak isto sme zakročili, použili sme všetky prostriedky, ktoré boli na to prístupné.

Richard DÍRER, moderátor
--------------------
Páni.

Béla BUGÁR, podpredseda NR SR /Most-Híd/
--------------------
Dosť nešťastne, nešťastne. Nešťastne. 

Robert FICO, podpredseda NR SR /Smer-SD/
--------------------
Ale v čom bolo nešťastné. Ako môže prísť maďarský prezident provokovať na súkromnú návštevu a oslavovať maďarské, maďarské symboly a maďarské štátny symboly na území Slovenskej republiky.

Béla BUGÁR, podpredseda NR SR /Most-Híd/
--------------------
Dobre viete, že to, viete čo? Váš problém je v tom, že nepoužívate rozumné argumenty. Vy používate len nacionalistické argumenty. Chcem získať voličov. Problém je v tom, že aké, aké, aká provokácia, keď niekto ide oslavovať práve 20-teho augusta povedzme oslavu toho svätého Štefana. V čom je problém? Svätý Štefan nebol kvahlom len Maďarom.

Robert FICO, podpredseda NR SR /Smer-SD/
--------------------
20-teho augusta sem prišli maďarské vojská v roku 1968 okrem iného. Ten dátum bol vybraný špeciálne to dobre viete.

Béla BUGÁR, podpredseda NR SR /Most-Híd/
--------------------
Ale, ale, ale viete čo? To je zaujímavé, že vaše historické nejaké znalosti možno že práve od 1968 fungujú. My sme ešte aj za socíku, ešte raz aj za socíku oslavovali tento deň. Ešte ani vojská Varšavskej zmluvy tu neboli a už sme to oslavovali. Ja ako, ja ako školák v prvej triede už som tam bol a to bolo pred 68-mym  rokom.

Robert FICO, podpredseda NR SR /Smer-SD/
--------------------
Návšteva. Návšteva maďarského prezidenta. Pán predseda, ja to poviem možno aj na inom, na jednom príklade, ešte jeden príklad mi dovoľte teraz povedať. Predstavte si, že by niekto urobil taký útok na sochu Štefana v Komárne, ako boli urobené útoky na sochu Cyrila a Metoda.

Béla BUGÁR, podpredseda NR SR /Most-Híd/
--------------------
Boli také útoky.

Robert FICO, podpredseda NR SR /Smer-SD/
--------------------
Nikto neobíjal kladivom písmená zo svätého Štefana ako niekto obíjal kladivom písmená zo sochy Cyrila a Metoda.

Béla BUGÁR, podpredseda NR SR /Most-Híd/
--------------------
Choďte do Šamori, choďte do Šamorína, tam to uvidíte.

Robert FICO, podpredseda NR SR /Smer-SD/
--------------------
Ale ja teraz hovorím, ja teraz hovorím, teraz hovorím o Komárne.

Béla BUGÁR, podpredseda NR SR /Most-Híd/
--------------------
Chceli ste príklad.

Robert FICO, podpredseda NR SR /Smer-SD/
--------------------
Pán predseda, viete v čom je rozdiel? Viete v čom je rozdiel? Cyril a Metod a myšlienky týchto dvoch ľudí tvoria základ slovenskej ústavy, to znamená najvyššia.

Richard DÍRER, moderátor
--------------------
Ale vieme to pozitívne, že to boli Maďari? Vieme to?

Robert FICO, podpredseda NR SR /Smer-SD/
--------------------
Prosím? Ale ja hovorí o útoku, ale ja nehovorím o Maďaroch, teraz hovorím o útoku na symbol ustálenej Ústavy a ústavnosti Slovenskej republiky. Jednoducho v Komárne sa po ťažkých a ťažkých rokovaniach, pretože mesto, keď tam bol ešte primátor tomu sa bránilo zubami nechtami sa to nakoniec podaril presadiť len preto, lebo sme našli pozemok, ktorý patril štátu. To je zaujímavé, že keď sa atakuje symbol Ústavnosti Slovenskej republiky na suverénnom území Slovenskej republiky, vtedy sú všetci ticho.

Béla BUGÁR, podpredseda NR SR /Most-Híd/
--------------------
Ale to nie je pravda. To nie je pravda.

Robert FICO, podpredseda NR SR /Smer-SD/
--------------------
Nepočujem nič od novinárov, nepočujem nič od pani Radičovej, nepočujem nič od nikoho. Keby sa niekto dotkol Štefana, tak ho rovno sú tam kordóny policajtov, ktorí to chránia. V tomto je ten principiálny rozdiel nazeraní na slovensko-maďarské /nezrozumiteľné/ čo?

Béla BUGÁR, podpredseda NR SR /Most-Híd/
--------------------
Pán Fico toto už, už musím nazvať, už to musím nazvať to sú /nezrozumiteľné/ metódy, čo vy robíte.

Robert FICO, podpredseda NR SR /Smer-SD/
--------------------
Tak nežartujte.

Béla BUGÁR, podpredseda NR SR /Most-Híd/
--------------------
Ale žartujem? Nežartujem. Práve že vy žartujete. Vkuse.

Robert FICO, podpredseda NR SR /Smer-SD/
--------------------
Bola poškodená sochy Cyrila a Metoda?

Béla BUGÁR, podpredseda NR SR /Most-Híd/
--------------------
Môžem? Môžem? Ale ja netvrdím, že ale viete čo? Raz už konečne v tejto relácii by som dokončil jednu myšlienku bez toho, že by ste do toho skákali. Dobre? Ja nehovorím o tom, že nebola, bola a je to smutné až sme sa ozvali, ozvali sme sa a ja tvrdím, že každá socha aj socha Cyrila a Metoda, ale aj hocijaká socha, keď je poškodená to isté bolo v Šamoríne, svätý. Hlavu normálne rozbili svätým alebo, alebo napríklad svätému Štefanovi v Šamoríne meč rozbili, ale sme nerobili okolo toho hurhaj. Riešili sme to a dokonca v Šamoríne aj mojou pomocou sme chytili tých, ktorí to robili. To isté treba urobiť v Komárne a tých postaviť pred súd a exemplárne ich zato potrestať. Problém je v tom. Ešte raz hovorím v tej filozofii. Vy z každej veci sa snažíte urobiť, nejaké to ohrozenie štátnosti ústavnonosti Slovenskej republiky, ja tvrdím, že oveľ viac chránime ústavu, ak zabezpečíme, aby naši občania tu boli spokojní a aby aj oni chránili, nielen chránili, aby si cítili tú naviazanosť, že áno, to sme my. Toto všetko tvoríme ako občania Slovenskej republiky náš štát. Dovidenia.

Robert FICO, podpredseda NR SR /Smer-SD/
--------------------
Pán predseda, dovoľte mi, aby som ako už štvorročný predseda vlády predsa len videl trošku v niečom taký principiálny rozdiel a ten rozdiel je v základných hodnotách a symboloch. Ak majú Maďari svätého Štefana, ja to plne rešpektujem.

Béla BUGÁR, podpredseda NR SR /Most-Híd/
--------------------
A to nemajú len Maďari.

Robert FICO, podpredseda NR SR /Smer-SD/
--------------------
Ale vy nám nevsúvajte prosím vás Štefan. Ja teraz hovorím o Slovensku, o Slovenskej suverénnej republike, tak pomaly si postavíme svätého Štefana na Bratislavský hrad. To by ste boli asi najradšej. Ešte raz zopakujem. Nerobte prosím rovnítko medzi sochou, ktorú sem niekto vyviezol z Maďarskej republiky na územie Slovenskej republiky, to znamená svätého Štefan ako to bolo v prípade Komárna a nerobte rovnítko so sochou Cyrila a Metoda, na ktorej je postavená Ústava Slovenskej republiky, prepáčte, ale ak vy poviete, že to je úplne jedno, že to je to isté, tu sa preukazuje ten váš vzťah k slovenským a štátnym veciam. Ústava Slovenskej republiky je aj vaša ústava a si prečítajte preambulu, v preambule Ústavy Slovenskej republiky sa jednoznačne hovorí o Cyrilovi a Metodovi, tam sa nehovorí o svätém Štefanovi, tak nerobte rovnítko medzi tým, že tu niekto zakričí niekto pri inštalovaní sochy svätého Štefana alebo pri Cyrilovi a Metodovi.

Richard DÍRER, moderátor
--------------------
Páni.

Béla BUGÁR, podpredseda NR SR /Most-Híd/
--------------------
Ale znovu, znovu aspoň faktom hovorte. Ja som, ja som vám aj dokonca povedal, že nejak samozrejme odcudzujem a nejak nezľahčujem, že bola poškodená dokonca viacnásobne socha Cyrila a Metoda. To, že vy mi to podsúvate je to vaše mentálne vybavenie, to ma, to ma absolútne nezaujíma. Ja tvrdím jednu vec, ak chcete, ak chcete, aby každý občan sa cítil tu doma, tak nevytvárajte zbytočné napätie. To zbytočné napätie vytvárate aj tak, že zbytočne niečo vyťahujete a na druhú vec zabúdate. Tu, ak niekto má inú kultúru, ak niekto, niekto sa cíti byť občanom Slovenskej republiky, ale je Rusínom, Rómom, Maďarom a tak ďalej a Nemcom a má inú kultúru a poprípade má aj inú sochu, to ešte neznamená, že tým pádom je oveľa menej lojálnejším človekom podľa vašich predstáv ako hocikto iný alebo ak hociktorý Slovák. Viete, v tomto je najväčší problém.

Robert FICO, podpredseda NR SR /Smer-SD/
--------------------
My sme sa 4 roky, my sme sa 4 roky, keď sme boli súčasťou vlády Slovenskej republiky správali k príslušníkom národnostných menšín vrátane maďarskej korektne. Dobre viete, aký bol problém.

Béla BUGÁR, podpredseda NR SR /Most-Híd/
--------------------
Však áno, viem. Zákon o štátnom jazyku.

Robert FICO, podpredseda NR SR /Smer-SD/
--------------------
Aký bol problém s rozhlasom. Počkajte, aký bol problém s rozhlasom, aký bol problém s rozhlasom napríklad? Zákon o štátnom jazyku bol vyhlásený aj medzinárodne za zákon, ktorý zodpovedá medzinárodným pravidlám, tak nehovorte.

Béla BUGÁR, podpredseda NR SR /Most-Híd/
--------------------
Klamete.

Robert FICO, podpredseda NR SR /Smer-SD/
--------------------
To teda neklamem. Hovorím presne ako to bolo.

Béla BUGÁR, podpredseda NR SR /Most-Híd/
--------------------
Vy ste objednali Benátsku komisiu, Benátka komisia povedala toto, toto, toto, toto zmeniť. To je argument.

Robert FICO, podpredseda NR SR /Smer-SD/
--------------------
Pán predseda viete, keď ja používam argumenty, tak vy ste povedali moje mentálne vybavenie je také aké je, že používam /nezrozumiteľné/ metódy, že som Goebells, že som mentálne /nezrozumiteľné/

Béla BUGÁR, podpredseda NR SR /Most-Híd/
--------------------
Že nás tak vnímate. To som nepovedal, že ste Goebells, ale používater goebbelsovské metódy 3, 4 krát zopakujete to, čo nie je pravda.

Robert FICO, podpredseda NR SR /Smer-SD/
--------------------
Poprosím tiež, keby ste, keby ste vážili slová.

Béla BUGÁR, podpredseda NR SR /Most-Híd/
--------------------
Ja si vážim slová.

Robert FICO, podpredseda NR SR /Smer-SD/
--------------------
Vláda Slovenskej republiky je dnes veľmi slabá v medzinárodných súbojoch. Je slabá preto, najmä pokiaľ ide o Maďarskú republiku a neustále útoky, ktoré prichádzajú od Orbána, lebo tam sedíte vy, samozrejme je tam strana Híd-Most a keď si chce udržať SDKÚ a pani Radičová moc, tak vám vo všetkom musia vychádza v ústrety. To, čo robíte so zákonom o dvojitom štátnom občianstve je pchanie hlavy do piesku a budem za to, a budete za to tvrdo pykať.

Richard DÍRER, moderátor
--------------------
Páni /nezrozumiteľné/ historického exkurzu.

Béla BUGÁR, podpredseda NR SR /Most-Híd/
--------------------
Ale to je vaše videnie, ja zas tvrdím, že to, čo robíme je to, aby každý občan aj ten, ktorý má írske, hocijaké štátne občianstvo, poprípade aj maďarské, aby sa tu cítil doma. To je najdôležitejšie v tom a ešte raz v tomto je rozdiel medzi nami. Ja neberiem vaše presvedčenie, ale neberte moje a uvidíme o 4 roky alebo možno, že o rok uvidíme kto má pravdu.

Richard DÍRER, moderátor
--------------------
Mňa zaujíma jedna vec. Vy budete rokovať s Obyčajnými ľuďmi, ktorí vyjadrili istú podporu vášmu, vášmu návrhu novely zákona?

Robert FICO, podpredseda NR SR /Smer-SD/
--------------------
Pán redaktor, slovenskí poslanci chápu nebezpečenstvo situácie, tak je pochopiteľné, že začínajú viacerí uvažovať ako sa budú správať, napríklad myslím, že predseda ústavnoprávneho výboru pán Procházka vyhlásil už aj mediálne, že je pripravený podporiť tú zmenu, ktorú navrhujeme my. Keď neprejde zmena pána Matoviča, tak budeme bojovať s našou zmenou alebo opačne, navzájom sa podporíme, neviem, ale my nemôžme tolerovať to, že v mene slabosti tejto vlády a pani Radičovej podporíme niečo, čo nie je nič.

Richard DÍRER, moderátor
--------------------
Pán Bugár.

Béla BUGÁR, podpredseda NR SR /Most-Híd/
--------------------
Toto je práve sila tejto vlády, že dokáže vnímať všetkých občanov ako vlastných. Toto je dôležité.

Robert FICO, podpredseda NR SR /Smer-SD/
--------------------
Však ste tú silu ukázali za 7 mesiacov, naozaj.

Béla BUGÁR, podpredseda NR SR /Most-Híd/
--------------------
Ale prosím vás, ale prosím vás. Toto je práve tá sila nielen verbálne a z každého robiť bububu netreba. Zákon o štátnom jazyku jednoznačne hovorí o tom, že ako si vy predstavujete spolunažívanie menšín s väčšinovým národom. Nehnevajte sa.

Richard DÍRER, moderátor
--------------------
Páni.

Robert FICO, podpredseda NR SR /Smer-SD/
--------------------
Pán predseda, keď hovorím o tejto vláde, žiadna vláda tak neoklamala ľudí ako ste oklamali všetci dohromady. A privatizácia, dane a privatizácia.

Béla BUGÁR, podpredseda NR SR /Most-Híd/
--------------------
Ale prosím vás. Hlavne vy, hlavne vy, ako ste hovorili, že ja si to rozdám s poisťovňami zdravotnými, potom ste zutiekli, potom ste zutiekli, no tak potom kto klamal, kto klamal? Ale prosím vás, mám vás citovať?

Richard DÍRER, moderátor
--------------------
/nezrozumiteľné/

Robert FICO, podpredseda NR SR /Smer-SD/
--------------------
To čo má s týmto spoločné, čo má spoločné /nezrozumiteľné/ arbitrážne konanie prebieha veľmi jasne.

Béla BUGÁR, podpredseda NR SR /Most-Híd/
--------------------
"Ak chcú súkromné poisťovne /nezrozumiteľné/ štátom, som pripravený sa na takomto súboji zúčastniť." Potom, keď vás vyzval predseda Národnej rady, tak ste sa schovali za rohom radšej.

Richard DÍRER, moderátor
--------------------
A tam som sa presne potreboval.

Robert FICO, podpredseda NR SR /Smer-SD/
--------------------
Áno. Pán predseda, ja by som chcel teda, aby sme si trošku korektne niektoré veci vysvetlili. My sme neboli tí, ktorí dali zdravotným poisťovniam zisk, to ste boli vy.

Béla BUGÁR, podpredseda NR SR /Most-Híd/
--------------------
Za určitých podmienok. Za určitých podmienok.

Robert FICO, podpredseda NR SR /Smer-SD/
--------------------
Aký podmienok. Vy ste dali ako pravicová vláda, keď ste v  nej sedeli právo súkromným zdravotným poisťovniam odtrhnúť si z verejných peňazí toľko, koľko v podstate chcú. Ročne sa vyberie do systému okolo sto miliárd korún, sto miliárd korún a vy ste povedali, že nechajte si z toho 20 %, to je úplne perfektné, to je váš zisk.

Béla BUGÁR, podpredseda NR SR /Most-Híd/
--------------------
Ale akých 20 %. 4 %, o čom hovoríte?

Robert FICO, podpredseda NR SR /Smer-SD/
--------------------
Nechajte ma dohovoriť, ja teraz dokončím tú vec. My principiálne tvrdíme, principiálne tvrdíme, že je v rozpore s verejným záujmom, ak súkromné zdravotné poisťovne ste mali odtrhávať časť peňazí, ktoré ľudia musia zo zákona povinne posielať do zdravotných poisťovní a povedali sme súkromným poisťovniam, nechcete ísť v súlade s verejným záujmom? Tak zmeníme zákon a zmenili sme ten zákon a ten zákon sa jednoducho aj zmenil. Teraz samozrejme prebieha arbitrážne konanie. My sme pripravení a čakáme ako arbitrážne konanie dopadne. Nič iné sa zatiaľ nestalo. O čom inom rozprávate, o čom inom rozprávate?

Béla BUGÁR, podpredseda NR SR /Most-Híd/
--------------------
Pán predseda, zákon sa zmenil, vy ste to zmenili, dokonca ste to povedali, že to je vaša, naša vlajková loď a čo a stalo?

Robert FICO, podpredseda NR SR /Smer-SD/
--------------------
Áno. Povedal som poisťovni, že keď sa chcú s nami ťahať za prsty, tak im ten zákon zmeníme aj sme ho zmenili.

Béla BUGÁR, podpredseda NR SR /Most-Híd/
--------------------
No, keď chcete, ja vám poviem, čo ste povedali "tento zákon má predovšetkým pre stranu Smer obrovský programový strategický význam, ten obrovský programový strategický význam vyzerá teraz tak, že ústavný súd povedal, že to je protiústavný zákon, to je jedna vec. Vy ste hovorili o tom, že 20 %, 4 %.

Robert FICO, podpredseda NR SR /Smer-SD/
--------------------
3,5 % je správny fond, pozor, to si mýlite ale, to je správny fond a zisk je niečo iné.

Béla BUGÁR, podpredseda NR SR /Most-Híd/
--------------------
Pán predseda, dobre viete, že práve tieto zdravotné, súkromné zdravotné poisťovne nevytvárajú také mínusy ako jedna jediná, ktorá, ktorá síce je najväčšia dobre viete a viete aj prečo, takže nesnažte sa nahovoriť tu, že vy ste vytvorili niečo dobré. To je potom radšej ste ani nechceli brániť na ústavnom súde.

Robert FICO, podpredseda NR SR /Smer-SD/
--------------------
Ale však ústavný súd vynášal rozhodnutia, čo to tu stále rozprávate dookola za nezmysli?

Béla BUGÁR, podpredseda NR SR /Most-Híd/
--------------------
Ale pán predseda, pán predseda, dokonca predseda Národnej rady vás chcel poveriť, aby ste sa bránili, aby ste bránili Slovenskú republiku pred súdom ste nechceli, tak o čom hovoríte? Ste presvedčený alebo nie ste presvedčený?

Robert FICO, podpredseda NR SR /Smer-SD/
--------------------
Pán predseda ešte raz, ešte raz. Ústavný súd Slovenskej republiky, Ústavný súd Slovenskej republiky na pojednávaní, o ktorom sa. Môžem dokončiť. Ústavný súd Slovenskej republiky na pojednávaní o ktorom hovoríte iba vyhlasoval rozhodnutie, tam už nešlo o žiadnu obhajobu, išlo o vyhlásenie rozhodnutia, necekajte, ja hovorím tak ako to je, lebo viem o čo ide. Ešte raz. Problém je v rom. Vy ste tí, ktorí pomáhate súkromným zdravotným poisťovniam a chcete, aby mali zisky. My sme zase na druhej strane tí, ktorí tvrdíme, že nechceme, aby zdravotné poisťovne súkromné mali zisky z verejných peňazí. Trváme na tom, že majú mať 3,5% správny fond, ktorý použijú na svoje vnútorné veci a všetko ostatné sa musí vrátiť do zdravotníctva a v tomto je medzi nami principiálny rozdiel.

Richard DÍRER, moderátor
--------------------
Ale ústavný súd, ústavný súd teraz povedal, že vaše dva zákony týkajúce sa, týkajúce sa zdravotných poisťovní a vyvlastňovania, môžem, môžem sa spýtať? Že ústavný súd povedal, že tie dva zákony týkajúce sa zákazu zisku vytvárania zisku zdravotných poisťovní a vyvlastňovania, že neboli v súlade s ústavou. To na tom sa zhodneme, áno?

Robert FICO, podpredseda NR SR /Smer-SD/
--------------------
Pán redaktor, ale tak zase sa nehádajme. Ja teraz dám iný príklad, ak dovolíte, ja dám iný príklad. Nech sa páči. Áno. Samozrejme, my rešpektujeme nález ústavného súdu.

Richard DÍRER, moderátor
--------------------
Predpokladám, zhodneme sa aj na tom, že parlamente bude musieť pozmeniť tie zákony? Bude musieť pozmeniť.

Béla BUGÁR, podpredseda NR SR /Most-Híd/
--------------------
Bude musieť, bude musieť pozmeniť.

Robert FICO, podpredseda NR SR /Smer-SD/
--------------------
Buď do 6 mesiacov, keď to neurobí, tak tie ustanovenia stratia účinnosť alebo to zmení.

Richard DÍRER, moderátor
--------------------
Mňa teraz, mňa teraz zaujíma, že ako sa zachová Smer pri zmenách týchto dvoch zákonov?

Robert FICO, podpredseda NR SR /Smer-SD/
--------------------
My predložíme. Ústavný súd povedal súčasne, že cieľ je legitímny, pretože aj rozhodnutie Európskeho súdneho dvora vo viacerých prípadoch potvrdilo, že ten, kto spravuje verejné zdroje a to sa týka aj zdravotného poistenia nepodniká, čiže nemôže z toho vytvára žiadny zisk. My stále dookola opakujeme nedajme súkromným zdravotným poisťovniam možnosť, aby si odrezávali toľko peňazí koľko chcú. Viete, toto je tiež také typické pre toto obdobie, pretože tu je taká nejaká ja tomu hovorím, e Ficofóbia alebo Smerfóbia v tejto vláde, lebo nič iné nerobia, iba útočia na Smer a na moju osobu. Ja dám iný príklad.

Béla BUGÁR, podpredseda NR SR /Most-Híd/
--------------------
O čom teraz hovoríte?

Robert FICO, podpredseda NR SR /Smer-SD/
--------------------
Ja dám iný príklad, ak dovolíte. 24-tého septembra v roku 2003 bola pravicová vláda a pán Bugár sedel ako podpredseda parlamentu v parlamente. Hlasovalo sa o zákone o sociálnom poistení a tento zákon o sociálnom poistení bol tak isto programovou prioritou vtedajšej pravicovej vlády.

Béla BUGÁR, podpredseda NR SR /Most-Híd/
--------------------
A bol protiústavný.

Robert FICO, podpredseda NR SR /Smer-SD/
--------------------
No len zobral, protiústavné, to je  nič, on zobral invalidným dôchodcom dôchodky, to je celý problém. Vy ste počkajte, vydržte.

Béla BUGÁR, podpredseda NR SR /Most-Híd/
--------------------
A čo sme urobili? Zmenili sme to? Zmenili sme, ešte sa dohodla na tom, nie že, dohodli sme sa na tom aj s vami, ja som viedol vtedy rokovania, ja som zastupoval predsedu Národnej rady a spolu sme sa dohodli, čo zmeníme, o čom hovoríte?

Robert FICO, podpredseda NR SR /Smer-SD/
--------------------
Počkajte, počkajte, počkajte. Dobre, nechajte ma, nechajte ma dokončiť ešte raz. Viete, to je, to je na tom, hovorím o tom, hovorím o tom, že vy prijmete zákon v parlamente a zahlasujete zaň. Ja tu mám výpis hlasovania. Hlasovali ste za nielen pri schvaľovaní toho zákona o sociálnom poistení, male hlasovali ste aj vtedy, keď prezident ten zákon vrátil naspäť. Týmto zákonom ste zobrali invalidom, obrovskému množstvu invalidom na Slovensku invalidné dôchodky. Vláda, ktorej ja som bol predsedom musela vyplatiť 2,1 miliardy slovenských korún týmto invalidom, čiže my invalidom dáme peniaze, my nechceme dávať súkromným zdravotným poisťovniam, aby si brali ten zisk, to je náš program. Program pravicovej vlády je dať zisk súkromným zdravotným poisťovniam a zobrať invalidom invalidné dôchodky, veď to sú jasné fakty, ale v čom je?

Richard DÍRER, moderátor
--------------------
Pán Fico, ale tam je rozhodnutie ústavného súdu. /nezrozumiteľné/

Béla BUGÁR, podpredseda NR SR /Most-Híd/
--------------------
Viete v čom je rozdiel? Viete v čom je rozdiel pán Fico znovu medzi vašou vládou alebo vašim videním vládnutia a našim videním vládnutia?

Robert FICO, podpredseda NR SR /Smer-SD/
--------------------
No, že idete privatizovať, idete dávať súkromným poisťovniam. Idete privatizovať.

Béla BUGÁR, podpredseda NR SR /Most-Híd/
--------------------
Môžem? Viete čo? Vy ste hovorili teraz 3 minúty, tak minútu buďte ticho, chcem za minútu povedať, možno že za 30 sekúnd. Rozdiel je znovu v tom to videnie, že my sme sa aj priznali, áno, urobili sme chybu a vašou pomocou, to bola vtedy dohoda vládnej koalície v roku 2006 ešte pred predčasnými voľbami dohoda vládnej koalície, ktorá bola menšinová a dohoda opozície už bola ministerkou pani Radičová zmenili sme tento zákon, dobre si to pamätáte, zmenili sme tak ako ste nám to dovolili, takže nehovorte, že my aspoň sme sa priznali, že áno sme urobili chybu, ale vy teraz hovoríte všetko v poriadku.

Robert FICO, podpredseda NR SR /Smer-SD/
--------------------
To nie je pravda, ja rešpektujem nález ústavného súdu.

Béla BUGÁR, podpredseda NR SR /Most-Híd/
--------------------
Áno, ale ste urobili chybu, tak to povedzte, bola to chyba.

Robert FICO, podpredseda NR SR /Smer-SD/
--------------------
Sme pripravení urobiť zmenu v parlamente, ale takú zmenu, ktorá ako povedal ústavný súd.

Béla BUGÁR, podpredseda NR SR /Most-Híd/
--------------------
Ale povedzte, že to bola chyba.

Robert FICO, podpredseda NR SR /Smer-SD/
--------------------
Ale ešte raz ma nechajte teraz vy dohovoriť. Ešte raz, ak ústavný súd povedal.

Béla BUGÁR, podpredseda NR SR /Most-Híd/
--------------------
To nemá význam.

Robert FICO, podpredseda NR SR /Smer-SD/
--------------------
Ja vás poprosím ani nie som Goebell aj som mentálne neni retardovaný ani /nezrozumiteľné/

Béla BUGÁR, podpredseda NR SR /Most-Híd/
--------------------
Nikto to ani netvrdí. Nikto to ani netvrdil

Robert FICO, podpredseda NR SR /Smer-SD/
--------------------
Takže prosím vás trošku keby ste vážili slová. Ja len chcem povedať ešte raz. Ústavný súd povedal, že tento zákon má protiústavné prvky. Rovnako povedal, že ciele legitimuje, že nie je možné, aby ten, kto spravuje verejné zdroje z toho vytváral zisk. My sa budeme usilovať o takú zmenu v parlamente, takú zmenu, aby nebolo možné si súkromným zdravotným poisťovniam ponechávať zisk a ak poviem konkrétne príklady pán predseda, tak ich zoberte vážne. My sme nezobrali invalidom peniaze, vy ste ich zobrali, my sme neprivatizovali.

Béla BUGÁR, podpredseda NR SR /Most-Híd/
--------------------
A spolu sme to vrátili.

Robert FICO, podpredseda NR SR /Smer-SD/
--------------------
My sme z peňazí za vlády, keď som bol predsedom vlády.

Béla BUGÁR, podpredseda NR SR /Most-Híd/
--------------------
Ale prosím vás.

Richard DÍRER, moderátor
--------------------
Dobre, páni.

Robert FICO, podpredseda NR SR /Smer-SD/
--------------------
Vy idete privatizovať, my sme neprivatizovali, vy ste dali zisk zdravotným poisťovniam, my sme dali, takže v tomto je ten principiálny rozdiel medzi pravicou a ľavicou. Ja tvrdím, že ciele /nezrozumiteľné/.

Richard DÍRER, moderátor
--------------------
Nech sa páči a potom musíme končiť.

Béla BUGÁR, podpredseda NR SR /Most-Híd/
--------------------
Dobre, poviem ďalší rozdiel, dobre, viete aký je ďalší rozdiel? My sme nerozkrádali nástenkovými tendrami, keď chcete a môžem takto pokračovať, viete, nerozhadzovali sme emisie tak, že ešte doteraz smrdia a môžem takto pokračovať, takže viete, ja nemám rád, keď vyhadzujeme jeden druhému veci, ktoré, ktoré sme možno že ani nezapríčinili, problém je ešte raz, ja stále hovorím o tom, že vy opakujete nepravdivú informáciu, aby ľudia si to vnímali ako pravdivú. To som nazval tou metódou a to dodnes tvrdím a zároveň som povedal aký je rozdiel medzi nami. Rozdiel nie je v privatizácii. Rozdiel je v tom, že nenechávame rozkrádať tak ako ste to urobili vy.

Richard DÍRER, moderátor
--------------------
Dobre, páni, posledné otázky. Pán Bugár, posledná, posledné otázky.

Robert FICO, podpredseda NR SR /Smer-SD/
--------------------
Pán predseda viete, vo svetle ukradnutia pitnej vody v Bratislave sa musím zasmiať nad vašimi tvrdeniami, ale ja sa musím najmä zasmiať nad tým, že všetci ste pred voľbami tvrdili do očí verejnosti aj mne, nebudeme nič privatizovať, tak teraz prosím slovenských občanov, nech sa pozrú, čo všetko idete privatizovať. Teplárne, o Cargu uvažujete, o letisku uvažujete. Všetko čo má nejakú hodnotu.

Béla BUGÁR, podpredseda NR SR /Most-Híd/
--------------------
No, keby sme predali Cargo vtedy, keby ste to nezastavili, tak dnes nie je niekoľko miliárd minús.

Robert FICO, podpredseda NR SR /Smer-SD/
--------------------
Jasné. Privatizácia, privatizácia, privatizácia je len a len zvyšovaním nie, nič iné.

Richard DÍRER, moderátor
--------------------
Pán Bugár, posledné, naozaj posledné dve otázky. Váš koaličný partner predseda SaS a predseda parlamentu Richard Sulík koketuje s návrhom podať návrh na odvolanie pána Fica z postu podpredsedu parlamentu. KDH je zdržanlivé, vy ste tiež neboli touto myšlienkou nadšení. Bude alebo nebude sa odvolávať pán Fico z postu podpredsedu parlamentu?

Béla BUGÁR, podpredseda NR SR /Most-Híd/
--------------------
Ale to nie je pravda. Podľa mňa, podľa mňa nebude. Síce to hovorím skôr ako zajtra na túto tému prvýkrát vôbec si sadneme. Ja si myslím, že to bola chyba pustiť takúto informáciu von. Najprv bolo treba sa poradiť a ten výsledok by bol taký predpokladám, že ani by sa o tom nezačalo hovoriť aj naprie tomu to hovorím, že aj za také podobné povedzme veci bol pán Gašparovič ako predseda Národnej rady odvolávaný, nebol odvolaný, ale pokus bol, vy ste to tiež podpísali, ale napriek tomu si nemyslím, že tento návrh by mal na to úspech a podľa mňa nebude.

Richard DÍRER, moderátor
--------------------
Pán Fico, ak by predsa len, pripusťme teoretickú, teoretickú možnosť, že by sa koalícia dohodla na vašom odvolaní z postu podpredsedu parlamentu, ak by sa to udialo, aká by, aké by boli odvetné kroky Smeru?

Robert FICO, podpredseda NR SR /Smer-SD/
--------------------
Ja by som bol nerád, keby sa to teraz vnímalo ako prejav demokracie našich politických oponentov, pretože oni si urobia čo chcú tak či tak, ale oni dobre vedia, že to nemôžu urobiť, lebo by mali maslo na hlave, ja som teraz vyviedol 2,1 miliardy kvôli protiústavnému zákonu invalidoch ako príklad uvádzam. Ja sa touto témou nezaoberám a vôbec ma nezaujíma, pretože to, čo sa deje momentálne pokiaľ ide o opozíciu nevídané. Taká kriminalizácia, urážanie opozície akej sme teraz svedkami v parlamente a celkovo tu ešte nikdy nebola a pokiaľ ide o Sulíka, zopakujem čom som. Povedal. Tohto pána, ktorý nemá ani štipku charakteru a ktorý chodí na drogové testy nebudem komentovať.

Béla BUGÁR, podpredseda NR SR /Most-Híd/
--------------------
Viete, problém je v tom, že znovu kriminalizácia opozície, urážanie, viete, v parlamente vy ste začali minimálne smerom na pána predsedu Národnej rady. Vy ste ho nazvali hochštaplerom. Nikto iný a bohužiaľ, ja musím povedať, ja som vyše 20 rokov poslancom a musím povedať, že v parlamente tie urážky nepatria, to, že sú, je trvá výmena názoru, že pán predsedaj je presvedčený o opaku ako ja, no a čo? To je  v poriadku, to je politické stanovisko, ale urážať sa, to ja si myslím, že to je znak slabosti.

Richard DÍRER, moderátor
--------------------
Páni, uvidíme ako to dopadne zajtra na koaličnej rade.

Robert FICO, podpredseda NR SR /Smer-SD/
--------------------
Že to hovorí predstaviteľ vládnej koalície, ktorá do nás hučí od rána do večera.

Béla BUGÁR, podpredseda NR SR /Most-Híd/
--------------------
Ale prosím vás, o čom znovu, znovu?

Robert FICO, podpredseda NR SR /Smer-SD/
--------------------
Že to hovoríte práve vy pán predseda aj ma to mrzí.

Richard DÍRER, moderátor
--------------------
Uvidíme ako to dopadne na koaličnej rade a budúci týždeň v parlamente. Ja v tejto chvíli ďakujem veľmi pekne za návštevu v štúdiu Robertovi Ficovi, pekný večer.

Robert FICO, podpredseda NR SR /Smer-SD/
--------------------
Ďakujem.

Richard DÍRER, moderátor
--------------------
A rovnako aj Bélovi Bugárovi, pekný večer aj vám.

Béla BUGÁR, podpredseda NR SR /Most-Híd/
--------------------
Ďakujem, dovidenia.

Richard DÍRER, moderátor
--------------------
A vám ďakujem za pozornosť, prežite ešte pekný nedeľný večer. V politike tu bude opäť o týždeň, dovidenia.

4.6.2011
TA3
Verejná voľba dráždi: Robert Fico
4.6.2011    TA3    str. 02   12:30 V politike
            
Alžbeta VLKOVÁ, moderátorka
--------------------
Napätie medzi Richardom Sulíkom a Robertom Ficom sa dá krájať. Aj takto to medzi nimi iskrilo.

/ Reportáž /

redaktorka
--------------------
Ostrá výmena názorov medzi oboma politikmi bola aj pre 16-miliónovú faktúru vyplatenú za právne služby v arbitráži so zdravotnými poisťovňami za zákaz zisku.

Richard SULÍK, predseda strany /SaS/ /6. 2. 2011/
--------------------
Možno že to vyplatí pán s  hlasom podobným pánovi Ficovi, lebo ako vieme, ten pán má dosť peňazí na to, čiže no uvidíme, ako sa to vyvinie.

Robert FICO, predseda strany /Smer-SD/
--------------------
Ja človeka, ktorý nemá charakter a chodí na drogové testy nebudem komentovať.

redaktorka
--------------------
A zaútočili na seba aj vtedy, keď si poslanci SaS pri voľbe generálneho prokurátora fotili hlasovacie lístky. Poslanci Smeru sa preto obrátili na Ústavný súd. No neuspeli.

Richard SULÍK, predseda strany /SaS/ /8. 2. 2011/
--------------------
Pán Fico je mizerný právnik, v Štrasburku, kde Slovenskou republiku zastupoval 6 rokov, nevyhral ani raz. Tak takéhoto diletanta právnického mne vôbec neprekvapuje, že podá na Ústavný súd  návrh, ktorý je smetený zo stola.

Robert FICO, predseda strany /Smer-SD/ /8. 2. 2011/
--------------------
Ja si tam už nikdy nesadnem. Ani tam nesedím, dobre to viete. Lebo to je výsmech slovenského parlamentarizmu.

/ Konec reportáže /

Alžbeta VLKOVÁ, moderátorka
--------------------
Pán Fico, dnes ste sa teda nestretli zoči voči s Richardom Sulíkom ani s ním nediskutovali. Prečo, bojíte sa?

Robert FICO, predseda strany Smer-SD
--------------------
Pokiaľ ide o diskusie v televíznych reláciách, ja prijímam všetky pozvania, ktoré dostávam a nakoniec ak si dobre pamätám, tak som diskutoval aj s pánom Sulíkom minimálne dvakrát alebo trikrát v rozhlase alebo v nejakých iných televíziach. Áno, poviem to tak, že keď by človek dostal pozvanie na diskusiu s predsedom parlamentu, tak by to mala byť taká nejaká pocta pre toho, kto je pozvaný na takúto diskusiu, ale úprimne povedané, pán Sulík je úplne mimo politickej reality a diskusia s ním by nemala žiadnu pridanú hodnotu. A ja nechcem chodiť do diskusií, kde ma niekto stále zatvára, vyťahuje všelijaké nezmysli, z tohto dôvodu ja nevidím žiadny momentálne dôvod, aby som uvažoval o diskusii s týmto človekom.

Alžbeta VLKOVÁ, moderátorka
--------------------
A nebolo by to fér vôči vašim voličom, aby počuli vaše argumenty, prečo s ním nesedíte a nedýchate spoločný vzduch napríklad v štúdiu?

Robert FICO, predseda strany Smer-SD
--------------------
Toto je asi váš problém, toto môj problém nie je, ja si myslím, že každý politik má právo svoj názor vysloviť. Ja si funkciu predsedu parlamentu vážim, ale funkcia nemôže za to, kto ju nosí. Poznáte názor strany Smer-sociálna demokracia na to, v akom stave je parlament, ako je tento parlament riadený a za toto nesie niekto konkrétnu zodpovednosť a ak dovolíte, stále sa považujem za slobodného človeka, ja sa budem rozhodovať, že s kým pôjdem alebo nepôjdem, ja nie som tovar na trhu, že si ma niekto ako uhorku vyberie z nejakej debničky a potom bude so mnou diskutovať. Takže je to moja pozícia. Opakujem, SaS a pán Sulík ako predseda SaS sú mimo politickej reality a takáto diskusia by nemala žiadnu pridanú hodnotu pre nikoho.

Alžbeta VLKOVÁ, moderátorka
--------------------
Ani do budúcnosti?

Robert FICO, predseda strany Smer-SD
--------------------
Ja o tom vôbec neuvažujem, pretože s pánom Sulíkom nie je o čom hovoriť.

Alžbeta VLKOVÁ, moderátorka
--------------------
Predsa len je váš nadriadený v Národnej rade.

Robert FICO, predseda strany Smer-SD
--------------------
Nie je môj nadriadený.

Alžbeta VLKOVÁ, moderátorka
--------------------
Tak ste jeho podpredsedom a nerokujete alebo nevidíte diskusiu.

Robert FICO, predseda strany Smer-SD
--------------------
Všetci poslanci Národnej rady sú si rovnocenní vrátanie predsedu parlamentu a na postavenie predsedu parlamentu platí to známe primus inter pares, to znamená, že je prvý medzi rovnými. A nemá žiadne privilegované postavenie, len z toho titulu, že riadi schôdze Národnej rady.

Alžbeta VLKOVÁ, moderátorka
--------------------
Ale vy ich neriadite, prečo?

Robert FICO, predseda strany Smer-SD
--------------------
To sa spýtajte pána Sulíka a nie mňa, pretože ma nedávajú do rozvrhu, pravdepodobne sa obávajú, že keby mi dali do rúk riadenie Národnej rady a vedia, že mám 20-ročné skúsenosti s fungovaním parlamentu, že by som im asi niečo vyviedol. Ja si plním protokolárne povinnosti, prijímam návštevy, pracujem ako podpredseda parlamentu a pokiaľ si myslia, že to je správne, že nemám riadiť schôdze Národnej rady, tak ja sa im nútiť ani vnucovať nebudem.

Alžbeta VLKOVÁ, moderátorka
--------------------
A ešte k tomuto hovorí práve Richard Sulík to, že nič nerobíte a len si užívate papalášské výhody, ako auto so šoférom, sekretárky a plat.

Robert FICO, predseda strany Smer-SD
--------------------
Presne o tomto by bola celá diskusia s pánom Sulíkom a chcel by som pripomenúť aj pánovi predsedovi parlamentu, že postavenie ústavných činiteľov upravuje konkrétny zákon a konkrétny zákon hovorí, aké náležitosti sú spojené s výkonom funkcie také alebo onakej. Preto by som poprosil kohokoľvek, aby nespochybňoval to, čo garantuje zákon. Som podpredsedom Národnej rady Slovenskej republiky riadne zvolený a z titulu tejto funkcie patria takémuto funkcionárovi určité náležitosti.

Alžbeta VLKOVÁ, moderátorka
--------------------
A vy by ste to nazvali papalášskymi výhodami?

Robert FICO, predseda strany Smer-SD
--------------------
Ja tento výraz nebudem používať, pretože ak by sme išli cestou SaS, tak je to absolútna devastácia štátu a absolútna devastácia základných pravidieľ politického systému. Ja takéto veci riešiť nebudem a toto je napríklad jeden z dôvodov, prečo nemá absolútne žiadny zmysel komunikovať s pánom Sulíkom.

Alžbeta VLKOVÁ, moderátorka
--------------------
Čiže nesadnete si očividne vedľa seba, ale v parlamente dominuje stále už niekoľko mesiacov generálna, tajná voľba generálneho prokurátora. Najnovšie je prekážkou aj pre terajšie vedenie prokuratúry aj pre opozíciu verejná voľba, ktorú odobrila koalícia. Obrátite sa tak ako pán Tichý na Ústavný súd?

Robert FICO, predseda strany Smer-SD
--------------------
Je to predovšetkým Generálna prokuratúra, ktorá je aktívne legitimovaná a Generálna prokuratúra alebo generálny prokurátor využil právomoc podľa ústavy a požiadal Ústavný súd, aby posúdil, či zmena tajnej voľby na verejnú voľbu je zmena, ktorá je v súlade s Ústavou Slovenskej republiky. Ja teraz nechcem hodnotiť toto podanie, ktoré je podané, pretože poznám jeho obsah iba tak zletma. Ale pravda je taká, že súčasne požiadal pán doktor Tichý aj o vydanie takzvaného predbežného opatrenia v podobe zastavenia účinnosti zákona. Ak by Ústavný súd vyhovel tejto požiadavke pána doktora Tichého, zákon, ktorým sa zaviedla verejná voľba, by prestal byť účinný, čo znamená, že by musela pokračovať tajná voľba. 

Alžbeta VLKOVÁ, moderátorka
--------------------
Čiže vy si počkáte na to, až sa vyjadrí nejakým spôsobom Ústavný súd k podaniu pána Tichého a potom možno /súzvuk hlasov/.

Robert FICO, predseda strany Smer-SD
--------------------
Správne by bolo naozaj, bolo by správne, pani redaktorka, keby sme vôbec počkali s voľbou generálneho prokurátora, pretože...

Alžbeta VLKOVÁ, moderátorka
--------------------
A dokedy treba čakať?

Robert FICO, predseda strany Smer-SD
--------------------
No do rozhodnutia Ústavného súdu. Hovorím o tom. Neviem, kedy rozhodne.

Alžbeta VLKOVÁ, moderátorka
--------------------
Je dobre dávať ten priestor na predkladanie žiadosti?

Robert FICO, predseda strany Smer-SD
--------------------
Aby ste ma rozumeli.

Alžbeta VLKOVÁ, moderátorka
--------------------
Ja vám rozumiem, že vy chcete počkať na to, až rozhodne Ústavný súd až následne voliť generálneho prokurátora.

Robert FICO, predseda strany Smer-SD
--------------------
Nie je dobre voliť generálneho prokurátora v tieni podania konkrétneho návrhu na Ústavný súd, pretože predstavme si takú absurdnú situáciu, že by došlo k tomu, že by Národná rada zvolila verejne generálneho prokurátora, teda toho, koho si vybrala vládna koalícia, pretože o tom je ta verejná voľba a potom by zrazu prišlo rozhodnutie Ústavného súdu, ktorý by povedal napríklad, že zmena tajnej voľby na verejnú je protiústavná. By to úplne znamenalo chaos v systéme riadenia Generálnej prokuratúry. Preto možno bolo vhodnejšie počkať na rozhodnutie Ústavného súdu, ale predseda parlamentu rozhodol, podávajú sa nejaké návrhy a budú sa veľmi ponáhľať, pretože...

Alžbeta VLKOVÁ, moderátorka
--------------------
A z vašej strany bude nejaký návrh?

Robert FICO, predseda strany Smer-SD
--------------------
Pokiaľ ide o verejnú voľbu, áno, pokiaľ ide o verejnú voľbu, toto ťažko posúdiť, pretože náš názor na verejnú voľbu poznáte. Verejná voľba...

Alžbeta VLKOVÁ, moderátorka
--------------------
A dáte svojho kandidáta?

Robert FICO, predseda strany Smer-SD
--------------------
No, ja opakujem, že verejná voľba je len preto, pokiaľ ide o generálneho prokurátora, lebo potrebuje vládna koalícia vydierať svojich vlastných poslancov a nevedia zvoliť generálneho prokurátora, hoci majú 79 hlasov v tajnej voľbe. Čiže my sa nechceme zúčastňovať takýchto hier. Nech sa ukáže, že prečo vlastne tu verejnú voľbu robia. Naviac je tu veľmi podľa mňa kvalifikované podanie na Ústavný súd Slovenskej republiky. Čiže my čakáme, pretože aj individuálny poslanci môžu podávať návrhy, ale ja nepredpokladám, že by poslanecký klub strany Smer-sociálna demokracia ako celok navrhol niekoho do voľby verejnej. Nevyľučujem, že padne nejaký individuálny návrh, ale v tomto prípade nemôžem hovoriť za individuálnych poslancov.

Alžbeta VLKOVÁ, moderátorka
--------------------
Napríklad pán Mamojka stále hovorí o tom, že Trnka je preňho dobrý kandidát. Myslíte alebo respektíve necháte mu priestor na to, aby podal napríklad jeho do tohto boja lebo dal jeho návrh na jeho meno?

Robert FICO, predseda strany Smer-SD
--------------------
My nekontrolujeme lístky pri hlasovaní našim poslancom. Ani nevodíme ich pod pazuchami, keď sa robí tajná voľba.

Alžbeta VLKOVÁ, moderátorka
--------------------
A ako s pánom Mamojkom?

Robert FICO, predseda strany Smer-SD
--------------------
My ich nenútime, aby si fotografovali vlastné lístky a pokiaľ individuálny poslanec povie, že chce podať nejaký návrh, nikto mu v tom brániť určite nebude. Ale základná otázka je, či má pán doktor Trnka záujem zúčastniť sa verejnej voľby, o ktorej všetci dobre vieme, že je len preto, aby vydierali poslancov vládnej koalície voliť jedného jediného kandidáta, ktorý je vybraný, pán doktor Čentéš. A tam je to celé, viete, veľmi zaujímavé, že bola tajná voľba a pán doktor Čentéš vyhlásil, že sa tejto tajnej voľby nezúčastní, lebo že je ohrozený, že sa necíti príjemne v prostredí nejakej korupcie alebo niečoho iného. Ako náhle tajná voľba dopadla tak ako dopadla, zrazu sa objavil ten istý doktor Čentéš a hovorí, že ide do voľby verejnej. To nie je príliš dôveryhodné, myslím si, že urobil pán doktor Čentéš hrubú politickú chybu.

Alžbeta VLKOVÁ, moderátorka
--------------------
Podľa koalície nie a ich spoločným kandidátom, tak to aspoň teraz tvrdia, ale napríklad ako povedal aj prezident, že nebolo by všetko najlepšie to, aby nekandidoval ani Trnka, ani Čentéš a jednoducho by sa našiel kandidát naprieč celým politickým spektrom aj vo verejnej voľbe?

Robert FICO, predseda strany Smer-SD
--------------------
My sme opakovane robili vyhlásenia vo vzťahu k vládnej koalícii, že poďme hľadať tretieho kandidáta spoločného, ktorý by mohol byť zvolený.

Alžbeta VLKOVÁ, moderátorka
--------------------
Aj vo verejnej voľbe?

Robert FICO, predseda strany Smer-SD
--------------------
Nie. Ja teraz hovorím zatiaľ o spoločnom kandidátovi. Boli sme odmietnutí. Poznáte tu ich odpoveď, že nie, oni majú svojho vlastného kandidáta. My považujeme verejnú voľbu za veľmi nesprávnu, a to z toho dôvodu, že generálny prokurátor, ktorý bude zvolený verejne, bude presne vedieť, ktorá časť politického spektra ho volila a ktorá ho odmietla. A to môže veľmi významne vplývať na jeho pôsobenie vo funkcii. My preto uprednostňujeme stále tajnú voľbu. Nič sa preto nemení na našom postoji. Ak bude niekedy Smer súčasťou novej vládnej koalície, v súlade s ústavným postupom zmeníme opäť verejnú voľbu na tajnú voľbu, generálny prokurátor bude zvolený v normálnej tajnej voľbe, tak ako to bolo doteraz, pretože Národná rada sa vždy vedela dohodnúť, vždy vedela zvoliť generálneho prokurátora, až kým neprišiel tento zlepeniec, ktorý nie je schopný absolútne nič.

Alžbeta VLKOVÁ, moderátorka
--------------------
A predsa tu vás zastavím, lebo verejná voľba, áno, zákon sa menil ešte počas Dzurindovej vlády, ale verejná voľba napriek tomu napríklad v roku 1994 pán Hudek tak verejne pánom predsedom Národnej rady bol Gašparovič, keďže ústava nehovorila o spôsobe voľby a nik nenavrhol tajné hlasovanie, predseda navrhol verejnú voľbu, to bolo prvýkrát a druhýkrát pri pánovi Valovi od roku 1995 do roku 1999 zo stenografického prepisu vyplýva, že bol volený verejne. Keďže pán Gašparovič povedal, hlasujeme o návrhu na generálneho prokurátora, kto je za návrh a prezentovali sa. Čiže nebolo to vždy, že tajná voľba.

Robert FICO, predseda strany Smer-SD
--------------------
Počkajte, vystupujem ja alebo hovorme o tom, ako to je v zákone. Nebolo to upravené v zákone, tak vtedajšia väčšina sa rozhodla, že bude voliť tak ako volila. Ja som súčasťou tej väčšiny nebol. Ale potom prišla jasná právna úprava, ktorá hovorí, že generálny prokurátor sa volí tajne.

Alžbeta VLKOVÁ, moderátorka
--------------------
Vy hovoríte o tom období od Dzurindovej vlády. To predtým už pre vás nie je dôležité.

Robert FICO, predseda strany Smer-SD
--------------------
My hovoríme o tajnosti voľby, ktorá bola dosiahnutá pri pánovi doktorovi Hanzelovi, pri pánovi doktorovi Trnkovi, dokonca aj špeciálny prokurátor pán Kováčik bol zvolený tajne. Nechceme meniť pravidlá v priebehu hry. Veď návrh na zmenu tajnej voľby na verejnú voľbu neprišiel 3 mesiace pred voľbou. On došiel až vtedy, keď zistili, že opakovane nie sú schopní zvoliť vlastného generálneho prokurátora. To je prvá veľká výhrada. A druhá výhrada je, že generálny prokurátor, ktorý je pomerne silný, hoci teraz po prijatí zákona o prokuratúre bude slabý a bude podriadený ministerstvu spravodlivosti, by nemal vedieť, ktorá časť politického spektra ho volila, pretože to ho potom môže ovplyvňovať, keď bude prijímať konkrétne rozhodnutia. Je to problém demokracie. Je to veľký problém demokracie a mňa prekvapuje, pretože vo vládnej koalícii sú strany, ktoré prešli všetkým možným. Hovorím teraz z hľadiska času. A prekvapuje ma, že tieto politické strany sa dokážu zúčastňovať, že tam je SaS, to ma neprekvapuje vôbec, ale že sú tam strany, ktoré boli od roku 1989 súčasťou slovenského politického spektra a že v roku 2011 sú schopné robiť takéto nedemokratické postupy, tak to ma naozaj do určité miery prekvapuje.

Alžbeta VLKOVÁ, moderátorka
--------------------
Vy hovoríte, že oni chcú verejnú voľbu preto, lebo sa nevedia dohodnúť na kandidátovi v tajnej voľbe.

Robert FICO, predseda strany Smer-SD
--------------------
To nehovorím ja, to oni hovoria otvorene.

Alžbeta VLKOVÁ, moderátorka
--------------------
A koalícia naopak hovorí o tom, že sa obávate toho, ak bude verejná voľba, a zmeny na prokuratúre, lebo tie kauzy, ktoré sú zametené podľa nich pod koberec ako financovanie strany, len, a že toto je pre vás problém.

Robert FICO, predseda strany Smer-SD
--------------------
Môžme hovoriť potom, ale o predaji SPP, môžme hovoriť o vláčikoch, toto nie je cesta, toto je cesta do pekla. Nechajme pracovať orgány činné v trestnom konaní. Nechajme pracovať policajtov, nechajme pracovať prokurátorov a nechajme pracovať súdy. Nikdy nebola taká politizácia súdnictva a prokuratúry ako teraz. Včera bol v parlamente schválený zákon o prokuratúre, a samotní poslanci vládnej koalície otvorene hovoria, že tento zákon je cestou k politizácii prokuratúry, to isté mnohí hovoria aj v súvislosti so sudcami. A keď hovoríme o tom, že ...

Alžbeta VLKOVÁ, moderátorka
--------------------
Tam to povedal pán /súzvuk hlasov/ z KDH verejne.

Robert FICO, predseda strany Smer-SD
--------------------
To hovorili viac, už som to počul od pána Gála som čítal.

Alžbeta VLKOVÁ, moderátorka
--------------------
Ale všetci zahlasovali.

Robert FICO, predseda strany Smer-SD
--------------------
Ale majú nejaké pokyny, sú tlačení, tak zahlasovali. Ale potom vyjadrujú svoje názory a tvrdia, že ide o politizáciu aj prokuratúry aj súdov. A pokiaľ ide o ten hlavný dôvod zmeny z tajnej na verejnú voľbu, ak si ja dobre pamätám, tak to bolo asi pred 2 týždňami, bol som v jednej diskusnej relácii, myslím si, že s pánom podpredsedou parlamentu Hrušovským a ten to povedal veľmi jasne. Áno, hlavný dôvod zmeny voľby generálneho prokurátora z tajnej na verejnú je to, že nie sme schopní zvoliť generálneho prokurátora. A ak to hovorí takýto vysoký predstaviteľ vládnej koalície, tak zabudnime na tie všelijaké divadeľné predstavenia, ktoré okolo toho hrajú ďalší, toto je hlavný dôvod, pre ktorý oni potrebujú vlastného generálneho prokurátora, potrebujú tam mať človeka, ktorý bude poslúchať ministerku spravodlivosti, potrebujú politicky ovládnuť nielen rezort.

Alžbeta VLKOVÁ, moderátorka
--------------------
On to odmieta, že by mal ju počúvať alebo malo by mať ministerstvo spravodlivosti väčšiu...

Robert FICO, predseda strany Smer-SD
--------------------
Počuli ste niekedy, pani redaktorka, majú spoločného kandidáta na post generálneho prokurátora, ktorý sa nazýva pán doktor Čentéš. Osobne proti nemu nič nemám. Podľa všetkého je to fajn človek. Ale je veľmi submisívny, je podriadený a bude robiť to, čo od neho budú chcieť.

Alžbeta VLKOVÁ, moderátorka
--------------------
Ale ešte ani nezačal a ako už viete, že bude robiť čo oni chcú?

Robert FICO, predseda strany Smer-SD
--------------------
Musíte aj vy mňa nechať dokončiť.

Alžbeta VLKOVÁ, moderátorka
--------------------
Já vás nechávam dokončiť.

Robert FICO, predseda strany Smer-SD
--------------------
Moju myšlienku. Ja chcem povedať, že kandiduje tu niekto, kto sa postavil do polohy vládneho kandidáta za generálneho prokurátora. A trvá to už veľmi dlho. A veľmi dlho bola aj diskusia o zákone o prokuratúre, ktorý významným spôsobom mení postavenie prokuratúry. Výber prokurátorov, disciplinárne konanie a ďalšie a ďalšie veci. Počuli ste jedno jediné slovo, jedno jediné vyjadrenie od kandidáta vládnej koalície pána doktora Čentéša na adresu tohto zákona? Nepovedal ani slovo. Ani nepovie.

Alžbeta VLKOVÁ, moderátorka
--------------------
Sa nevyjadril, možno do budúceho piatka niečo povie. To sa ešte uvidí.

Robert FICO, predseda strany Smer-SD
--------------------
Obávam sa, že sa vyhýba, pretože on dobre vie, že ak si chce zachovať tvár pred prokurátorským stavom, niekoľko sto prokurátorov a ďalších ľudí, ktorí tam pracujú, musí tento zákon principiálne odmietnuť, tak ako to urobil pán doktor Trnka alebo pán doktor Tichý. Na druhej strane vie, že keď ten zákon principiálne odmietne, tak nemôže byť kandidátom vládnej koalície, pretože oni potrebujú kandidáta, ktorý bude poslúchať. A ktorý bude tento zákon realizovať. Z tohto dôvodu máme veľké, veľké výhrady, že sa takto správa, pretože je jasné, že už teraz ukazuje veľkú mieru podriadenosti vládnej koalícii, keď ako prokurátor a významný prokurátor, Generálnej prokuratúry, keď to celá prokuratúra hovorí, nepovedal ani jedno kritické slovo na adresu zákona, ktorý v podstate likviduje nezávislosť prokuratúry ako takej.

Alžbeta VLKOVÁ, moderátorka
--------------------
Keďže tu pána Čentéša nemáme, určite sa k tomu vyjadrí.

Robert FICO, predseda strany Smer-SD
--------------------
Treba ho vyzývať.

Alžbeta VLKOVÁ, moderátorka
--------------------
Tak to určite sa on k tomu vyjadrí, keď to on bude považovať za správne. Ale...

Robert FICO, predseda strany Smer-SD
--------------------
O tom sa bavíme, my sme ho napríklad pozývali na poslanecký klub pred tajnou voľbou, keď bola teraz posledná tajná voľba a neprišiel.

Alžbeta VLKOVÁ, moderátorka
--------------------
A tam sa stalo to, že on neprišiel a na druhý deň už prestal byť kandidátom v tajnej voľbe. Pre vás je veľmi kľúčový Dobroslav Trnka a v tajnej voľbe ho zrejme opäť navrhnete, ak by Ústavný súd pozastavil verejnú. Ale nediskvalifikoval sa podľa vás, keď napríklad jeho vyjadrenia typu, citujem: "pretršenie alebo pregrcávanie sa poslacov", alebo teraz najnovšie jeho skracovanie si cesty do práce cez Dunajskú hrádzu? To vám neprekáža, že sa stalo?

Robert FICO, predseda strany Smer-SD
--------------------
Pravdepodobne sme urobili aj my chybu politici, keď sme pripustili, aby téma prokuratúry, voľby generálneho prokurátora prekryla podstatne dôležitejšie veci, ktoré sa na Slovensku dejú. A my sme museli reagovať na nedemokratické tendencie, ktoré tu boli, predovšetkým ta kontrola hlasovania, veď to Ústavný súd skonštatoval.

Alžbeta VLKOVÁ, moderátorka
--------------------
Pán predseda, ale...

Robert FICO, predseda strany Smer-SD
--------------------
Dokončím tu myšlienku. A ja idem na vašu otázku odpovedať. Domnievam sa, že pre mňa vôbec nie je v tomto okamihu najpodstatnejšia vec ani pre Smer nie je najpodstatnejšia vec voľba generálneho prokurátora. Jednoducho je to téma dňa, prišlo to, lebo meníme generálneho prokurátora a my sme silná politická strana, ktorá sa tejto hry musí zúčastňovať, pretože navrhujeme vlastných kandidátov. Z tohto dôvodu ma mrzí, že slovenská verejnosť je predovšetkým vďaka neschopnosti vládnej koalície niečo urobiť je zaťažovaná tak dlhodobo touto témou. Pre mňa najpodstatnejšia téma, pani redaktorka, zdražovanie. Zdražovanie. Nechajme už,  nech vyberú poslanci nejakého generálneho prokurátora. Ak nevyberú, znovu dávam ponuku. Poďme rokovať s vládnou koalíciou, nájdeme tretieho človeka, ktorý by mohol prejsť, bavme sa potom, veď možno, že Ústavný súd povie, že zmena tajnej voľby na verejnú je v poriadku, tak budeme voliť verejne.

Alžbeta VLKOVÁ, moderátorka
--------------------
A chceli by ste mať tedy kandidáta vo verejnej voľbe, ak Ústavný súd povie, že bude sa voliť verejne, spoločne, naprieč celým politickým spektrom?

Robert FICO, predseda strany Smer-SD
--------------------
Určite áno, ak by Ústavný súd povedal, že verejná voľba je v poriadku, že všetko prebehlo v súlade so zákonom, tak budeme voliť generálneho prokurátora verejne. Ja by som potom navrhoval, poďme hľadať kandidáta, ktorý má šancu získať podporu všetkých politických strán, alebo viacerých politických strán.

Alžbeta VLKOVÁ, moderátorka
--------------------
A bol by to pán Trnka alebo Čentéš alebo...

Robert FICO, predseda strany Smer-SD
--------------------
Nie, hovorím o tretej osobe teraz. Už  hovorím o tretej osobe. Áno, pravdepodobne sa nedohodneme ani na jednom, ani na druhom. Títo kandidáti sú ešte vhodní do tajnej voľby. Tajná voľba by mala byť ukončená seriózne, poriadne, lebo ani ta posledná nebola v poriadku. Kandidáti sa jej zúčastnia a keď nebude vôľa zvoliť týchto ľudí v tajnej voľbe a nebodaj by Ústavný súd povedal, že poďme na verejnú voľbu, tak budeme hľadať tretieho kandidáta. Rovnako si myslím, že v budúcnosti, keď najbližších kolách nebude zvolený ani pán Trnka, ani pán Čentéš, tam aj tam treba  hľadať nového kandidáta, tretieho, ktorý konečne upokojí hladinu, pretože niekedy mám pocit, že to tej vládnej koalícii vyhovuje, radšej idú do téme nedemokracie, radšej budú kontrolovať poslancov, vydierať ich, tlačiť, ako by mali vysvetľovať v televízii témy, ktoré sú brutálne zdražovanie, plynu, /nezrozumiteľné/ aj ďalších vecí.

Alžbeta VLKOVÁ, moderátorka
--------------------
K tomuto sa ešte dostaneme. Pán predseda, začnem takou najnovšou informáciou, čo sa týka viem, že prieskumy verejnej mienky, vy im veľmi nefandíte, ale napriek tomu, vám teraz vychádzajú čísla, že by ste mali 80 mandátov, keby sa konali voľby ten mesiac a to by znamenalo, že by Smer mohol vládnuť sám. Vy by ste si takýto scenár vedeli predstaviť, že by ste sami vládli?

Robert FICO, predseda strany Smer-SD
--------------------
O číslach a štatistikách sa hovorí pekná veta, že sú ako ženské plavky, lebo zakrývajú to, čo by sme všetci chceli vidieť. Aj z toho dôvodu ja som nikdy nekomentoval prieskumy verejnej mienky alebo ja nikdy nejásám, keď nejaká štatistika je vidí tak alebo nejako inak. Najpresnejší prieskum verejnej mienky sú výsledky parlamentných volieb a na tie sa treba sústrediť. Ja môžem v tomto okamihu len potvrdiť, že Smer-sociálna demokracia ako strana, ktorá vyhrala výrazne voľby v roku 2010, bude veľmi dobre pripravená na ďalšie voľby. A je jedno, či to budú voľby skôr ako v roku 2014 alebo to bude v 2014, sme pripravení na obi dva varianty nášho správania. Budeme pripravení ako silná, konsolidovaná strana s jasným programom, vediac, čo chceme, tak ako sme to robili v roku 2006. My sme v roku 2006 nastúpili do vlády. A my sme presne vedeli, čo chceme robiť a aj sme to robili od prvého dňa. Táto vláda doteraz nevie, čo chce. Pretože ja zatiaľ som nevidel jedno významné sociálno-ekonomické rozhodnutie, ktoré by bolo na prospech štátu a ľudí a také jednoducho rozhodnutie som nevidel, to je stále hapkanie, jeden deň počúvam, že garancie v druhom pilieri zostanú, na druhý deň už to neplatí. Zase sa stretnú, neplatí ani ďalšia vec. Takže ja nebudem naozaj teda hodnotiť postavenie Smeru na politickej scéne. Fakt je ten, že je to silná strana, sme vnútorne veľmi konsolidovaní, je to partia ľudí, ktorá vyvoláva rešpekt, pretože keď aj niekedy máme porady na pôde Národnej rady Slovenskej republiky, je to veľká skupina 62 poslancov, že jediné čo chcem potvrdiť je, že budeme veľmi dobre pripravení.

Alžbeta VLKOVÁ, moderátorka
--------------------
Budete veľmi dobre pripravení, ale chceli by ste mať, vy ste aj v minulosti povedali, že najradšej by ste boli, keby vládli dve strany.

Robert FICO, predseda strany Smer-SD
--------------------
Áno, znižovanie počtu strán vo vládnej koalícii je trend, ktorý Slovensko určite potrebuje.

Alžbeta VLKOVÁ, moderátorka
--------------------
Takže trváte na tom, že aj keby ste mali alebo výsledky volieb by ukázali, že máte dostatok mandátov na to, aby ste vládli sám, chceli by ste aj dvojku k sebe?

Robert FICO, predseda strany Smer-SD
--------------------
Myslím si, že sa nepodarí žiadnej politickej strane na Slovensku uhrať výsledok, ktorý by znamenal nadpolovičnú väčšinu kresiel a Slovensko je odkázané dlhodobo na koalície. 

Alžbeta VLKOVÁ, moderátorka
--------------------
Dve strany.

Robert FICO, predseda strany Smer-SD
--------------------
No, my sme urobili významný krok dopredu v roku 2006, keď vládna koalícia bola postavená iba z troch politických subjektov a vy ste určite sledovali, život politický na Slovensku v týchto rokoch, nebyli to žiadne turbulencie, nič, ta vláda fungovala.

Alžbeta VLKOVÁ, moderátorka
--------------------
Tam sa hovorilo o tom, že vás držia pokope peniaze a rôzne kšefty a že ste si to takto vyrokovali. To vtedy hovorila vtedajšia opozícia.

Robert FICO, predseda strany Smer-SD
--------------------
Tak, skúste povedať vlastný názor na niečo, čo hovorí opozícia alebo čo píšu noviny. Vláda fungovala preto, vláda fungovala preto, bola tam veľká stabilita, pretože Smer mal dominantné postavenie a dokázal komunikovať s menšími partnermi, v tomto prípade so Slovenskou národnou stranou a HZDS.

Alžbeta VLKOVÁ, moderátorka
--------------------
A nie je to priestor práve na takú...

Robert FICO, predseda strany Smer-SD
--------------------
A takéto vyjadrenia typu, ktorý ste pred chviľkou povedali, tak môžem použiť na všetky Dzurindové vlády aj na tuto vládu, pretože takisto, keď pozerám na ne, ako sa chystajú a čo sa aké veci dejú, tak môžem povedať, že privatizácia teplární, privatizácia strategických majetkov, a to nie je pre nich lepidlo? Ten trend, ktorý sme my zaviedli v roku 2006, teda menej politických subjektov a väčšia stabilita vo vláde, sa rozbil, pretože dnes máme 4 politické strany a 2 frakcie, ani už nikto nevie, kto je kto v tom parlamente, pretože to je tak rozbitá koalícia, to je tak nesúrodé, oni nie sú schopní sa prakticky na ničom dohodnúť. Privítal by som osobne ja pre to, keby sme mohli dokázať v roku 2014 alebo záleží na tom, kedy budú parlamentné voľby, opäť znížiť počet politických subjektov, ktoré budú súčasťou vládnej koalície a my sa určite budeme uchádzať o členstvo v takejto koalícii.

Alžbeta VLKOVÁ, moderátorka
--------------------
Členstvo v koalícii a konkrétne pri vašej osobe sa spomína, že máte tri možnosti, ktoré sa spomínali, predseda strany, premiér alebo prezident. Čiže ako to bude po parlamentných voľbách, ak by boli v roku 2014? Budete premiérom, ak by ste vyhrali?

Robert FICO, predseda strany Smer-SD
--------------------
Berieme tuto reláciu ako osobný profil Roberta Fica? Asi nie.

Alžbeta VLKOVÁ, moderátorka
--------------------
A tak môžme sa aj tak spýtať. Čo by ste chceli? Chceli by ste byť premiérom alebo prezidentom? Ta možnosť tu vždy je.

Robert FICO, predseda strany Smer-SD
--------------------
Na tuto otázku sa ma pýtajú viacerí novinári a veľmi často.

Alžbeta VLKOVÁ, moderátorka
--------------------
Ale už ste nepriamo potvrdili nedávno, že by ste prezidentovanie si možno skúsili.

Robert FICO, predseda strany Smer-SD
--------------------
Vy si vždy prečítate z tých novín a čo potrebujete, ja som to povedal úplne inak a moja odpoveď bude rovnaká ako pre všetkých ostatných. Som 20 rokov v politike. Je to veľmi veľa na môj vek, ja mám 46 rokov. 20 rokov pôsobím na politickej scéne a prešiel som rôznymi pozíciami vrátanie tej najvyššej a najvýznamnejšej z hľadiska fungovania štátu, a to je predsedu vlády. Mám jasný cieľ pripraviť Smer na dobrý výsledok vo voľbách najbližších, ale mám aj druhý osobný cieľ, a trochu žiť. Treba aj žiť. Nemôžete si zavesiť v roku 2011 alebo zaklincovať kladivom o stenu kalendár, na ktorom je napísaný rok 2014 a každé ráno vstávať nervózna, a hovoriť si, bože, ako to pomaly letí, už nech rýchlo prijdú tie voľby v roku 2014, nech sa už konečne niečo deje. Nie, treba normálne existovať a treba žiť. Ja sa teším z toho, že môžem ísť zajtra ráno s mojim psom si zasa zabehať, teším sa na normálne veci, popritom tvrdo robíme a budeme tvrdo pracovať, ale či mi veríte alebo neveríte, ja sa naozaj nezaoberám otázkou, čo bude v roku 2014. A čo keď v roku 2014, keď sa pýtate na prezidentské voľby, ktoré budú možno 3 mesiace pred parlamentnými voľbami, čo keď bude mať Smer takú pozíciu na politickej scéne, že naozaj môže byť súčasťou novej vlády a že bude môcť tu vládu aj zostavovať? Nuž, buďme úprimní a povedzme si, že pozícia predsedu vlády a pozícia prezidenta Slovenskej republiky je neporovnateľná. Najsilnejší muž alebo najsilnejšia žena, v prípade ženy to neplatí, lebo ona neriadi vládu, ona iba riadi diskusiu vo vláde, najsilnejší človek je predseda vlády z hľadiska kompetencií a právomocí. Ale musí mať silné postavenie. Musí mať za sebou silnú stranu. Musí mať stabilnú vládu. V opačnom prípade iba dávate slovo na rokovanie vlády, že teraz budeš hovoriť ty a teraz budeš hovoriť ty.

Alžbeta VLKOVÁ, moderátorka
--------------------
A vy by ste toto chceli alebo skôr to prezidentovanie?

Robert FICO, predseda strany Smer-SD
--------------------
No, ja teraz hovorím o tom, že čo je z hľadiska výkonu a právomocí najvýznamnejšie.

Alžbeta VLKOVÁ, moderátorka
--------------------
Tak viacej práce by ste mali ako premiér.

Robert FICO, predseda strany Smer-SD
--------------------
Nepochybne áno, a ja si myslím, že ...

Alžbeta VLKOVÁ, moderátorka
--------------------
A keďže chcete oddychovať?

Robert FICO, predseda strany Smer-SD
--------------------
Ale ja nechcem oddychovať, ja chcem žiť normálne chcem žiť ako každý normálny človek.

Alžbeta VLKOVÁ, moderátorka
--------------------
Žiť znamená trochu si oddýchnuť od tej politiky.

Robert FICO, predseda strany Smer-SD
--------------------
Žiť znamená aj to, že nie ako keď som bol predsedom vlády, že som začínal ráno o vôsmej a končil som ráno o druhej. To nie je život. Život sa dá aj tak robiť, že 12 hodín robíte a nerobíte tak veľa, ako som robil predtým a popri tom veľa urobíte aj pracovne, ale máte možnosť aj trošku venovať sa sám sebe. Veľa športujem, behám. Podarilo sa mi schudnúť 14 kíl. Ja som v podstate teraz šťastný človek. Takže netrápte ma, čo bude v roku 2014.

Alžbeta VLKOVÁ, moderátorka
--------------------
A musím povedať, nemáte už ani také kruhy pod očami.

Robert FICO, predseda strany Smer-SD
--------------------
To veľmi rád od vás počujem.

Alžbeta VLKOVÁ, moderátorka
--------------------
Pán predseda, ešte možno taká teraz najnovšia vec, ktorá bola na hodine otázok, v parlamente sa to riešilo, hovorilo sa o privilégiu, a to už len krátko vás poprosím, že či vy ste v minulosti povedali, že beriete na seba plnú zodpovednosť za túto vec. Teraz sa ukázalo, aj súd to potvrdil, že je to problém, vyplatenie tejto dotácie zo strany vášho vtedajšieho ministerstva práce a ministerky Tomanovej. Ako tu zodpovednosť na seba zoberiete?

Robert FICO, predseda strany Smer-SD
--------------------
Čo sa kúpilo za tie peniaze, pani redaktorka?

Alžbeta VLKOVÁ, moderátorka
--------------------
Polohovateľné postele.

Robert FICO, predseda strany Smer-SD
--------------------
40, tuším 6 alebo 4 polohovateľných postelí pre absolútne imobilných ľutí.

Alžbeta VLKOVÁ, moderátorka
--------------------
Ale ide o to, akým spôsobom bola daná ta dotácia.

Robert FICO, predseda strany Smer-SD
--------------------
Právo má svoju stránku alebo je rozdieľ medzi spravodlivosťou a zákonnosťou. Ja hovorím to ako právnik. Nie všetko, čo je zákonné, je spravodlivé a nie všetko, čo je spravodlivé, je zákonné. Preto ak nás niekto chce naháňať a robiť nám zle kvôli tomu, že sa urobili niekde formálne chyby pri nákupe 44 polohovateľných postelí pre absolútne imobilných pacientov tak som pripravený... viete čo, som pripravený o tejto veci hovoriť. Pokiaľ viem, tak aj samotný súd konštatoval, že tam nebol žiadny úmysel z hľadiska obohatenia sa. To tam bolo presne konštatované. Takže ak niekto chce z tohto robiť kauzu, nech sa páči.

Alžbeta VLKOVÁ, moderátorka
--------------------
A ste pripravený o tom hovoriť akým spôsobom? Že by ste tie peniaze nejakým spôsobom dali alebo vrátili?

Robert FICO, predseda strany Smer-SD
--------------------
Pani redaktorka, čo ja s tým mám spoločné? Čo ja som rozhodoval o nákupe 44 postelí polohovateľných?

Alžbeta VLKOVÁ, moderátorka
--------------------
Ale zobrali ste plnú zodpovednosť na seba.

Robert FICO, predseda strany Smer-SD
--------------------
Ale veď o tom rozhodujú konkrétny ľudia. Ja som len povedal, že nie všetko, čo je zákonné, spravodlivé a čo je spravodlivé, je zákonné. Ak sa urobili formálne pochybenia vôči formálnym pochybeniam bola vyvedená konkrétna zodpovednosť vôči konkrétnej osobe, ale prosím, nerobte kauzu z nákupu 44 postelí pre ľudí, ktorí naozaj majú úplne iné problémy, ako máte vy alebo ako mám ja, pretože on má naozaj problém s tým, že či sa oňho niekto postará, či ho niekto poutiera, či ho niekto nakŕmi. Nerobte z týchto tém politické témy a toto je typické predovšetkým pre pravicovú koalíciu. Toto sú témy, keď začneme my vyťahovať veci, kam sa dostaneme. Slovensko musí isť ďalej, pani redaktorka. Musí ísť ďalej, lebo stojí na mieste. Absolútne stojí na mieste. Nič sa tu nedeje. Nič sa nestavia. Neprichádzajú žiadny významnejší investori. Obrovské zdražovanie. Tomuto sa venujme v politike. Zabudneme už na generálneho prokurátora. Zabudnime na všelijaké však šarvátky budú stále v politike, ale poďme hovoriť o tom, čo je pre Slovensko dôležité. Ako ho posunúť ďalej dopredu z hľadiska ekonomiky a sociálneho života.

Alžbeta VLKOVÁ, moderátorka
--------------------
Ďakujem za diskusiu Robertovi Ficovi, želám vám ešte pekný deň.

Robert FICO, predseda strany Smer-SD
--------------------
Ďakujem pekne, všetko dobre.

Alžbeta VLKOVÁ, moderátorka
--------------------
Vám ďakujem za pozornosť, reprízu relácie V politike si môžete pozrieť  v nedeľu o 11. a 21. hodine. Na budúci týždeň vás privíta kolegyňa Ľuba Oravová. Dovidenia.

2.7.2011
TA3
Koaličné turbulencie, zdražovanie dráždi
2.7.2011    TA3    str. 01   12:30 V politike
            
Alžbeta VLKOVÁ, moderátorka
--------------------
V koalícii vládne napätie. Hrá sa o väčšinu v parlamente a jednotu vládnej štvorky. Ako túto situáciu využije opozícia? Aj o tom sa dnes budem zhovárať v relácii V politike s mojimi hosťami. Pozvanie prijali podpredsedovia parlamentu Pavol Hrušovský z KDH.

Pavol HRUŠOVSKÝ, podpredseda NR SR /KDH/
--------------------
Príjemný dobrý deň.

Alžbeta VLKOVÁ, moderátorka
--------------------
A Robert Fico za Smer.

Robert FICO, predseda strany Smer-SD
--------------------
Dobrý deň prajem.

Alžbeta VLKOVÁ, moderátorka
--------------------
Pre pracovnú zaneprázdnenosť oboch pánov sme dnešnú reláciu predhrali. Témy poznáme, poďme diskutovať. Pán Hrušovský, najnovšie teraz, keďže predhrávame tuto reláciu, dnes vás čaká ťažké rokovanie koaličnej rady večer. Bude sa riešiť spor medzi vami a SaS. Týka sa to toho, že sa nezvýšili pokuty za porušenie stavebného zákona a je pre vás SaS spoľahlivým koaličným partnerom?

Pavol HRUŠOVSKÝ, podpredseda NR SR /KDH/
--------------------
Tých problémov v koalícii pribúda. To nie je len tento jeden, ktorý vznikol včera bezprostredne po hlasovaní strany SaS, ale koalícia akoby strácala väčšinu preto, lebo minimálne 4 poslanci zo strany SaS pomaly si zakladajú novú politickú stranu. Nemáme prakticky istotu, či hlasovania vo vláde a v parlamente sú kompatibilné s programovým vyhlásením vlády a či vlastne vládna väčšina je schopná presadzovať v parlamente to, čo vláda vo vláde schváli a od parlamentu žiada, aby aj cestou zákonov dokázal presadiť, tak áno, je začiatok akejsi krízy predo dvermi tejto koalície, treba si sadnúť za rokovací si stôl, je treba si tie postoje, ktoré si vytýkame navzájom jeden druhému vysvetliť a povedať, ako ďalej, preto, lebo nie je nič horšie ako nemať istotu väčšiny, nemať dôveru v program vlády a nemať vzájomnú podporu jeden druhého.

Alžbeta VLKOVÁ, moderátorka
--------------------
Čiže sa nemôžete spoľahnúť v tejto chvíli na svojho koaličného partnera SaS?

Pavol HRUŠOVSKÝ, podpredseda NR SR /KDH/
--------------------
Po tom včerajšom jeho postoji, musím povedať, v tejto chvíli nie, aj preto som navrhol odložiť hlasovanie o všetkých zákonoch, o ktorých sme rokovali včera a rokujeme aj dnes preto, lebo ta obava je veľká.

Alžbeta VLKOVÁ, moderátorka
--------------------
Práve v tejto súvislosti situáciu využil svojim spôsobom Igor Matovič, ktorého ste spomínali, z Obyčajných ľudí a povedal to, že ak si neurobíte poriadok so SaS-kou, tak je za predčasné voľby a nebude sa ďalej cítiť koaličným poslancom a váš podpredseda Abrhan dnes povedal, že sa tak dohodol so Smerom, pán Fico, dohodol sa s vami Igor Matovič na predčasných parlamentných voľbách? Pýtam sa teraz pána Fica, že či nejaká dohoda, rokovania s Obyčajnými ľudmi boli?

Robert FICO, predseda strany Smer-SD
--------------------
Prepáčte, ak dovolíte, ja by som sa vyhol menu pán Matovič a aj pán Sulík, v tejto relácii, pokiaľ je to možné. A poďme k podstate veci a nie k týmto táraninám pána Matoviča.

Alžbeta VLKOVÁ, moderátorka
--------------------
Čiže je to táranina a vôbec žiadna diskusia o tom nebola?

Robert FICO, predseda strany Smer-SD
--------------------
Prosím, ja vás ešte raz poprosím, ma niekedy mrzí, že sa vôbec ľuďmi typu pána Matoviča zaoberáme. Poďme k podstate veci. Vládna koalícia musela vedieť v júni 2010, keď vznikala, že to bude veľmi komplikované obsadenie, pretože sú to 4 politické strany, ktoré majú 2 frakcie, každá z tých frakcií sa snaží nájsť svoje politické miesto a museli vedieť, že bude to trvať veľmi krátko a prídu konflikty podobného typu. Ta vnútrokoaličná kríza je permanentná od samého začiatku a ja by som ani nie celkom súhlasil so slovami pána podpredsedu parlamentu, že toto je ten začiatok krízy, pretože to napätie evidentné bolo od samotného začiatku fungovania tejto vlády.

Alžbeta VLKOVÁ, moderátorka
--------------------
A tak vám to v konečnom dôsledku vyhovuje?

Robert FICO, predseda strany Smer-SD
--------------------
Ale to je, no, pani redaktorka, ja si myslím, že Smer nie je strana, ktorá vznikla včera, my sme mali plnú zodpovednosť za vládnutie, ale plnú, pretože sme boli silná politická strana a mali sme dve menšie strany vo vláde, takže vieme, o čom je riadiť Slovensko a najhoršie je, keď kvôli tomu, že sa háda samotná vládna koalícia, nefunguje systém a Slovensko kvôli tomu trpí. Ja by som to ilustroval na poslednom príklade. Včera došlo k nejakej nezhode medzi SaS a kresťanskými demokratmi. Ja to hodnotiť nebudem, to je ich problém, nech si ho vyriešia sami. Pravda je ale taká, že už druhý deň je zablokovaný parlament, druhý deň nie sme schopní hlasovať o ničom a celkovo sa zdá, že dnešná koaličná rada, keďže táto relácia je predohrávaná, bude zasa len o tom, čo je vo vnútri vládnej koalície. Najväčšia katastrofa pre krajinu je vtedy, ak sa vládna koalícia zaoberá sama sebou a konfliktami, ktoré v nej vznikajú. Ak 90 % energie venujú sami sebe a len 10 % venujú vládnutí, to by malo byť úplne naopak. Vládna koalícia musí obmedziť vnútorné konflikty a všetko úsilie a energiu na konflikty maximálne na 10 %. Ten zostatok musí venovať vládnutiu, reálnym témam. Toto nám jednoducho chýba. Čiže škodoradosť dajme teraz na bok. My sme od samého začiatku hovorili, a to slovo sa uchytilo, že tento zlepenec nemôže dlhodobo fungovať. Sú to strany, ktoré sú diametrálne odlišné, pokiaľ ide o programy. Je tu konzervatívne kresťanskodemokratické hnutie so svojimi hodnotami, ktoré treba rešpektovať a zrazu tu máme liberálnu politickú stranu, s takými extremnými názormi, ktoré sú jednoducho nezlučiteľné a toto potom prináša aj taký obraz, ako ho prináša.

Alžbeta VLKOVÁ, moderátorka
--------------------
Ale oni spolu chcú fungovať a preto aj rokujú na koaličných radách.

Robert FICO, predseda strany Smer-SD
--------------------
Ale my zase na druhej strane je povinnosťou opozície veci popisovať. My si myslíme, že je to dôsledok rozhodnutia týchto strán v roku 2010 vstúpiť do jednej vládnej koalície a tuto zodpovednosť musia niesť. My ich len vyzývame, aby vládli, aby sa nehádali a aby viacej energie, ako svojim vlastným hádkam venovali tomuto štátu. Nič iného od nich nechceme.

Pavol HRUŠOVSKÝ, podpredseda NR SR /KDH/
--------------------
Pán predseda, já osobne si myslím, že aj napriek istým sporom nedorozumeniam a nie vždy jednotným názorom na vážne rozhodnutia, ktoré táto vládna koalícia prijímať musí, dokážeme vládnuť. To že jej chýba nejaká väčšia odvaha alebo povedzme aj jednota, to treba priznať, ale uvedomujeme si svoju zodpovednosť a cítili sme ju aj vtedy, kedy sme do tejto vládnej koalície vstupovali a vedeli sme, že tú tam strany, s ktorými nie vo všetkom nájdeme zhodu a že personálne, ale aj programovo nie sme vo všetkom kompatibilní tak, aby bez problémov táto vládna koalícia mohla fungovať. Ty si mal rovnako vo svojej vládnej koalícii rôzne strany, nechcem ich teraz pomenovávať, či ľavicové pravicové, ale tiež to bola vládna koalícia, ktorá vyvolávala niekedy obavy z toho, čo a ako budete Slovensku vládnuť, tiež to bola koalícia, ktorá sa častokrát  hádala, tiež to bola koalícia, kvôli ktorej niekoľkokrát parlament bol zablokovaný a nerokovali ste a nemôžem súhlasiť s tým, že už dva dni parlament nič nerobí. Parlament rokuje aj dnes, včera sme hlasovali. Ja som po včerajšom hlasovaní, kedy nás strana SaS prekvapila svojim postojom, a nedodržala dohodu, skôr porušila koaličnú zmluvu, povedal, že dnes hlasovať nebudeme, ale ideme problém riešiť. Takže my sme ponúkli na začiatku tohoto volebného obdobia program, ktorý chceme napľňať, program, ktorý považujeme za lepší ako program predchádzajúcej vlády a ideme ďalej. Ak sa nepodarí nájsť zhodu, pokračovať nemôžeme. Takže o tom to je politika.

Alžbeta VLKOVÁ, moderátorka
--------------------
Povedali by ste teda, že by ste nepokračovali, to znamená, lebo už ste aj povedali teraz, že strácate väčšinu, že sú tam nezhody. Čo by sa muselo stať, aby ešte viac, aby vám úplne pretiekol pohár trpezlivosti a vy by ste sa rozhodli z koalície odísť?

Pavol HRUŠOVSKÝ, podpredseda NR SR /KDH/
--------------------
No, pozrite sa, KDH z koalície odísť nechce. KDH sa chce správať ako zodpovedná politická koaličná strana, my sa skôr budeme pýtať, či chcú zostať v koalícii tí, ktorí dohodu nedokážu dodržiavať. My sme neporušili zmluvu. 

Alžbeta VLKOVÁ, moderátorka
--------------------
Aj môže ísť o to, že v konečnom dôsledku SaS chce možno vyvolať predčasné voľby, poprípade rekonštrukciu vlády, že takýmto spôsobom provokuje?

Pavol HRUŠOVSKÝ, podpredseda NR SR /KDH/
--------------------
No, ja neviem, či provokuje, alebo neprovokuje. Ukazuje sa aj na niektorých ich postojoch neskúsenosť, taký amatérsky prístup pri niektorých problémoch, ktoré oni nedokážu riešiť politicky zodpovedne, ako sa na predstaviteľov štátu a parlamentu patrí, ako ústavní činitelia. Uvidíme, čas ukáže, či sa dokážeme spamätať, či si dokáže každý urobiť vo svojej vlastnej politickej strane poriadok. Ale jedno je pravda, že pánovi poslancovi Sulíkovi odchádzajú 4 poslanci. A pán poslanec Matovič nemá čo vytýkať iným preto, lebo on bol prvý, ktorý za stranu, za ktorú kandidoval, odišiel z nej a dneska sa hlási k úplne inému programu.

Alžbeta VLKOVÁ, moderátorka
--------------------
Faktom je, že sú jazýčkom na vahách. Pán Fico, vy ste takisto v minulom volebnom období porušili koaličnú zmluvu podobne ako to urobila SaS, keď ste odobrali SNS ministerstvo, napriek tomu ste vydržali dovládnuť v riadnom termíne, čiže ...

Robert FICO, predseda strany Smer-SD
--------------------
Je také veľmi milé, že keď sa bavíme o súčasnej vládnej koalícii, ktorá tu je rok, a potrebujeme nejakú barličku, tak vždycky siahneme do nejakej minulosti a ja považujem za úplne...

Alžbeta VLKOVÁ, moderátorka
--------------------
To nie je barlička, to je len konfrontácia faktov, ktoré tu sú.

Robert FICO, predseda strany Smer-SD
--------------------
Skúsim dokončiť súvislú vetu. Chcel by som povedať, že môžme ten spor viesť, ale je úplne zbytočný, pretože slovenská verejnosť vie najlepšie, čo bolo a čo je teraz a porovnávať stabilitu mojej vlády s touto vládou je nemožné, pretože my sme nezaťažovali verejnosť žiadnymi konfliktami a ta vláda naozaj fungovala ako hodinky. Robili sme chyby. Každý robí chyby. Opakujem, to je pohľad terajších strán vôči nám, my máme zase iný pohľad na minulosť a dôležité je, čo si o tomto všetkom myslia ľudia, ale pokiaľ ide o stabilitu, pokiaľ ide o starostlivosť o štát, pokiaľ ide o ľudí, vždy budem trvať na tom, že vláda, ktorej som bol predsedom, bola určite lepšia ako je táto. Nebezpečné na súčasnom vývoji je to, že máme od volieb iba rok. A už sme asi päťkrát hovorili o vládnej kríze, už asi päťkrát odchádzali niektorí poslanci z vládnej koalície, stále zasadá koaličná rada len kvôli konfliktom. Nie že by si sadli a povedali, čo budeme robiť so zdražovaním? Čo budeme robiť s tým, že je tu pokles reálnych miezd? Nie, toto nie je téma. Téma je vždy konflikt, ktorý vzniká vo vládnej koalícii. Možno z toho vzniká jeden záver, pán podpredseda a ponaučenie pre nás do budúcnosti, v podstate v roku 2006 vznikla vláda, ktorá mala iba 3 politické subjekty. Ja som už vtedy  hovoril, že pre stabilitu Slovenska a slovenského politického systému je najvýhodnejšie, keď sa znižuje počet politických subjektov, ktoré tvoria vládu. Nemyslím si, že niekto bude schopný uhrať taký výsledok, aby zostavil vládu sám. Slovensko je odsúdené na koalície. Ale nesmie sa opakovať stav, ktorý bol v roku 2010, že niekto len v mene boja proti Smeru, len aby silný Smer nebol súčasťou vlády, bol schopný vstúpiť do takej koalície, ktorá ako vidíte absolútne nefunguje. A ešte smutnejšie je to, keď niekto porovnáva programy a výsledky konkrétnych vládl. My sme boli 4 roky vo vláde, ale my už po roku môžeme konštatovať jeden základný fakt. Po roku môžeme konštatovať jeden základný fakt. A ten spočíva v tom, prvýkrát po niekoľkých rokoch začali na Slovensku klesať reálne mzdy a prudko sa nám zvyšuje zadlžovanie. Pýtam sa, ako je možné, že v čase, kedy nastáva oživenie Slovenskej ekonomiky, máme tu takú vládu, akú tu máme, pravicovú, ktorá mala jednoducho robiť všetko pre hospodársky rast, nám klesá hospodársky rast, stúpa inflácia, zdražovanie, klesajú nám reálne mzdy a máme vážny problém so zadlžovaním. Preto, a to by som bol veľmi opatrný v porovnávaní výsledkov. Ja hovorím o konkrétnych číslách. Pozor, ja hovorím o úplne konkrétnych číslách, pán podpredseda. 

Alžbeta VLKOVÁ, moderátorka
--------------------
Budeme sa konkrétnejšie zdražovaniu venovať.

Robert FICO, predseda strany Smer-SD
--------------------
Ja len hovorím to, čo momentálne je. Klesajú reálne mzdy, alebo neklesajú? Bolo oživení a prečo?

Pavol HRUŠOVSKÝ, podpredseda NR SR /KDH/
--------------------
Klesajú, my si uvedomujeme tu zložitosť situácie a aj sa s ňou permanentne zaoberáme. Ale zase ty sa chceš brániť tej minulosti, nevracajme sa k nej, ale kritizuješ túto vládu, ale už len personálne zloženie tvojej bývalej vlády vyvolávalo obavy. Problém tvojho vládnutia bol vieš v čom? Že ty si si nedokázal vytvoriť koaličný potenciál s inými politickými stranami, len s tými, ako bol Mečiar a Slota. Toto bol problém.

Alžbeta VLKOVÁ, moderátorka
--------------------
Vy ste tesne pred utvorením koalície /nezrozumiteľné/ s pánom Mečiarom že by ste išli.

Pavol HRUŠOVSKÝ, podpredseda NR SR /KDH/
--------------------
My sme povedali, že sme pripravení rokovať. My sme žiadny kontrakt neuzatvárali. To som oznámil aj vtedy pánovi predsedovi Ficovi a ...

Alžbeta VLKOVÁ, moderátorka
--------------------
A ten potenciál tam potom bol, keď ste chceli rokovať so Smerom.

Pavol HRUŠOVSKÝ, podpredseda NR SR /KDH/
--------------------
Ale ja hovorím potom neskôr, aká bola politika, ktorá zabránila vytvoriť inú alternatívu vládnej koalície ako ta, ktorá dnes na Slovensku vládne. Veď nechcete povedať, že vláda s Mečiarom a so Slotom bola pre Slovensko riešením?

Robert FICO, predseda strany Smer-SD
--------------------
Kresťanskí demokrati boli vždy veľmi flexibilným názorom aj budú do budúcnosti.

Pavol HRUŠOVSKÝ, podpredseda NR SR /KDH/
--------------------
Neboli, vždy máme od začiatku...

Alžbeta VLKOVÁ, moderátorka
--------------------
Budete do budúcnosti flexibilní, pán Hrušovský?

Pavol HRUŠOVSKÝ, podpredseda NR SR /KDH/
--------------------
Od začiatku, pán predseda, od začiatku KDH je principiálne. Žiadne flexibilné. KDH je principiálne, ale vieme rokovať. 

Robert FICO, predseda strany Smer-SD
--------------------
Máte vo vláde ľudí, ktorí podporujú partnerstvo homosexuálov a ďalšie veci.

Pavol HRUŠOVSKÝ, podpredseda NR SR /KDH/
--------------------
Ale nikdy ho nepresadia.

Robert FICO, predseda strany Smer-SD
--------------------
Ale máte ich tam. Tak /nezrozumiteľné/ o tom, ako má vyzerať vláda. Poďme na výsledky vašej vlády.

Pavol HRUŠOVSKÝ, podpredseda NR SR /KDH/
--------------------
Ty si mal vo vláde ministrov, ktorí mali podozrenie na prepojenie s organizovaným zločinom a drogovými dílermi. Jeden z nich dostal 20 rokov väzenia. Druhý dokonca predseda strany, za ktorého režimu, viem čo hovorím, je podozrenie, že sa tu páchal štátny terorizmus. Bol unesený prezidentov syn. Ale veď sme už niečo v politike odskákali. Takže nehľadajme teraz výhovorky. Nehľadajme ospravedlnenia a Slovensko je v zložitej situácii a nielen Slovensko, ale celá Európa, na niektoré politiky by som si želal, aby sme mali zhodu. Aby sme neviedli takýto opozično-koaličný brutálny zápas, ktorý nevedie k hľadaniu riešenia a pán predseda vrátanie zvyšovania cien, vrátanie istých obáv zo zvyšovania cien energií, ale to je proste stav, kde Slovensko nemá absolútne riešenia na to, aby to mohlo ovplyvniť, ale pritom hľadáme spôsoby, ako zmierniť tieto dopady, zvlášť na tie skupiny, ktoré sú sociálne najviac ohrozené a príjmovo najnižšie.

Robert FICO, predseda strany Smer-SD
--------------------
Tak pán podpredseda, ak dovolíš, dám ti jeden konkrétny príklad, ako veľmi to robíte v mene ľudí. Ako príklad uvediem, že ste previedli právomoc na podávanie návrhov na zvyšovanie cien plynu, dokončím tu myšlienku, takisto sme hovorili o týchto veciach, tak ste preniesli tuto právomoc zo zhromaždenia akcionárov, kde má štát väčšinu, na predstavenstvo SPP, kde majú väčšinu privatizéri a potom prichádzajú také šialené návrhy na zvyšovanie plynu, aké dochádzajú. Najpodstatnejšie na tom porovnávaní dvoch vlád je to, že keď my sme boli v reálnej svetovej hospodárskej kríze, a to bola reálna svetová hospodárska kríza, najhľbšia od 30.rokov minulého storočia, dúfam, že aspoň na tomto sa zhodneme, že taká kríza naozaj v Európe a vo svete bola, tak všetko zlé, čo bolo spojené s krízou, sa spájalo s mojou vládou. A teraz, keď už kríza v podstate nie je, je veľké oživenie, nastáva veľké oživenie, čokoľvek sa stane v spoločnosti, tak za všetko zodpovedá nejaká kríza, nejaká ťažká situácia, ktorá sa momentálne nachádza v Európe a niekde vo svete. Pán podpredseda, ty si teraz otvoril jednu tému, o ktorej sme v parlamente mohli už hovoriť v utorok, na začiatku schôdze Národnej rady sme povedali, existujú 3 vážne témy, ale povedzme 2 vážne témy, ktorými sa musí zaoberať Národná rada Slovenskej republiky ako kontrolný orgán vlády.

Alžbeta VLKOVÁ, moderátorka
--------------------
Už ste podali podnet?

Robert FICO, predseda strany Smer-SD
--------------------
Ja teraz nehovorím o ničom, ja teraz ešte nehovorím o mimoriadnej schôdzi. Hovorím o tom, že sme žiadali vládnu koalíciu, poďme sa zaoberať tým, čo má naozaj pre ľudí význam. Veľa sa medializovala téma generálneho prokurátora. Ale ta nie je taká dôležitá, hoci z hľadiska demokracie je dôležitá, ale pre životnú úroveň, ako je napríklad zdražovanie. Chceli sme od vládnej koalície jednu jedinú vec, ak teda dobre vieme, že toto je téma číslo jedna, prudký nárast inflácie a zdražovanie, tie číslá budeme dúfam ešte dnes hovoriť, poďme si sadnúť v parlamente a skúsme povedať vláde Slovenskej republiky, čo od nej očakávame, aké nástroje by mala prijať. Druhá téma, zdravotníctvo. Tak snáď mi nechce niekto povedať, že zdravotníctvo je v takom stave, že netreba o ňom v parlamente hovoriť. Obi dve tieto témy boli zhodené zo stola v štýle, zvykajte si, je po voľbách. Dobre. My sme to rešpektovali. Máte väčšinu v Národnej rade Slovenskej republiky, a my sme rešpektovali vaše rozhodnutie nezaradiť tieto body. Ale potom nehovor, pán podpredseda, o tom, že ti je ľúto, že vraj nevieme hovoriť spoločne o veciach ako je zdražovanie. Poďme povedať, v akom stave je zdražovanie, v akom stave je inflácia, aké nástroje používate vy, aké nástroje sme používali my. A poďme porovnávať konkrétne výsledky. Za nás, pán podpredseda Národnej rady, rástli reálne mzdy. A nemôžeš poprieť, lebo je to oficiálny výsledok, ktorý potvrdil Štatistický úrad, že za prvý štvrťrok roku 2011 začali reálne klesať na Slovensku reálne mzdy. Je to konkrétny výsledok vášho pôsobenia, ale predovšetkým toho, že ste zastavili veľké verejné investície a hospodársky rast nejde ďalej a je tu problém s daňami a so zamestnanosťou.

Pavol HRUŠOVSKÝ, podpredseda NR SR /KDH/
--------------------
Ale v čom sme zastavili veľké verejné investície? Vieš, ty máš dokonalú schopnosť ako manipulovať s názorom preto, lebo pred chvíľou si povedal, že kríza, tebe akoby bola padla vhod vtedy kríza, lebo všetky zlé dopady krízy, alebo rozhodnutia, ktoré ste museli urobiť, si zvalil na krízu. Ako za všetko mohla kríza. Za všetko mohla kríza, nie vaše zlé vládnutie, aké veľké investície sme zastavili? Áno, zastavili sme predražené diaľnice. A ty vieš, o čom hovorím.

Robert FICO, predseda strany Smer-SD
--------------------
A nestaviate nič.

Pavol HRUŠOVSKÝ, podpredseda NR SR /KDH/
--------------------
Staviame. A budeme stavať. A dostaviame. Ale za podmienok nie takých, ako si ich nastavil ty za tvojej vlády, ale za korektnejších a pre Slovensko lacnejších. Aj toto je jedno z riešení, ako my dokážeme uskutočňovať politiku tejto vlády a zodpovednejšie. Pán predseda, zdravotníctvo je vážny problém a dlhodobý problém.

Robert FICO, predseda strany Smer-SD
--------------------
Poďme o ňom hovoriť.

Pavol HRUŠOVSKÝ, podpredseda NR SR /KDH/
--------------------
My o ňom hovoríme. Včera veď si bol v parlamente, 3 hodiny, 4 trvala rozprava, ktorá ešte neskončila a bude pokračovať o zdravotníctve. 

Alžbeta VLKOVÁ, moderátorka
--------------------
Tam sa bude riešiť aj zákonník práce a podobne, ale vráťme sa ešte, pán Hrušovský, k téme, ktorú sme /nezrozumiteľné/.

Pavol HRUŠOVSKÝ, podpredseda NR SR /KDH/
--------------------
Máme zákon o lieku, máme zákon o zdravotných poisťovniach a tak ďalej. Na každej jednej schôdze a rovnako aj tie body programu, ktoré si navrhol do mimoriadnej schôdze Národnej rady, o všetkých týchto bodoch môžeme diskutovať takmer pri každom jednom zákone, ktorý prerokovávame, lebo ten s týmito problémami súvisí. Nič nám v tom nebráni. Ale toto, vieš čo je to? To je to, čo si nechtiac na tlačovke povedal. "My ak chceme sme aj populisti." No toto mi zaváňa trošku populizmom. Pritom nezľahčujem problémy.

Alžbeta VLKOVÁ, moderátorka
--------------------
Myslíte mimoriadnu schôdzu.

Pavol HRUŠOVSKÝ, podpredseda NR SR /KDH/
--------------------
Ja nezľahčujem problémy, ktoré v oblasti cenovej regulácie, ktoré v oblasti zvyšovania zvlášť cien potravín sa dejú, ale inflácia je 3,5 %.

Alžbeta VLKOVÁ, moderátorka
--------------------
V podstate ak Smer bude chcieť o tom rokovať, lebo už párkrát sa pokúsili mať mimoriadnu schôdzu, tak nebolo im to umožnené, čiže v tomto prípade ste ochotní hovoriť o tom uznesení, ktoré chce Smer prijať, aby ste nejakým spôsobom vy, vláda oznámila, ako chce bojovať proti zdražovaniu?

Pavol HRUŠOVSKÝ, podpredseda NR SR /KDH/
--------------------
Ale je to hodinu čerstvá vec, ktorú mám v ruke. Já naozaj musím si prečítať dôvody, ktoré vedú navrhovateľov na zvolanie tejto schôdze, keď som si pozrel, čo navrhovatelia žiadajú, myslím, že vláda sa všetkými týmito problémami zaoberá, permanentne a dennodenne.

Robert FICO, predseda strany Smer-SD
--------------------
Pán podpredseda, trošku si sa chytil do vlastnej pasce, pretože si povedal, že toto, čo máš pred sebou, je hodinu čerstvé. 

Pavol HRUŠOVSKÝ, podpredseda NR SR /KDH/
--------------------
Áno, ja som to dostal pred hodinou.

Robert FICO, predseda strany Smer-SD
--------------------
Ale o tomto istom sme hlasovali v utorok ráno.

Pavol HRUŠOVSKÝ, podpredseda NR SR /KDH/
--------------------
No ale nie s textom, nie s týmto textom, ktorý je tu na ďalších 6 stranách.

Robert FICO, predseda strany Smer-SD
--------------------
Ja hovorím o návrhu uznesenia. Návrh uznesenia bol tento istý predložený v utorok ráno, to znamená, klasický štandardný postup. Podala to opozícia, ani sa na to nepozriem. Zahlasujem proti. Takto sa vždy pristupuje k opozičným  návrhom. A poďme k tomu najpodstatnejšiemu, lebo aby sme boli v číslách, dobre? Aby sme si povedali, kde sa momentálne nachádzame. Na Slovensku, pán podpredseda, za vašej pravicovej vlády máme infláciu, ktorá je dvakrát vyššia ako v Českej republike. Na Slovensku za vašej pravicovej vlády máme infláciu, ktorá je vyššia ako je priemer Európskej únie. 

Alžbeta VLKOVÁ, moderátorka
--------------------
Nie je to až také dramatické. Podľa Eurostatu miera inflácie na Slovensku za mesiac apríl dosiahla hodnotu 3,9 % a priemerná v rámci "27" v tom istom mesiaci bola 3,3. Tak to nie je také dramatické.

Robert FICO, predseda strany Smer-SD
--------------------
Ja som povedal, vy žartujete, 0,6 % máme vyššiu infláciu ako je priemer krajín Európskej únie. Prosím, nehľadajte za každú cenu barličky, ktorými chcete pomôcť. Ja som predsa povedal.

Alžbeta VLKOVÁ, moderátorka
--------------------
Nechcem nikomu pomáhať, ja vás len konfrontujem s číslami.

Robert FICO, predseda strany Smer-SD
--------------------
Ja som povedal, že inflácia na Slovensku je vyššia ako je priemerná inflácia v krajinách Európskej únie. Povedal som niečo iné?

Alžbeta VLKOVÁ, moderátorka
--------------------
A tak ja som povedala o koľko.

Robert FICO, predseda strany Smer-SD
--------------------
Ale je, my máme 4 % a 3,3 % je dvakrát tak vysoká, ako je v Českej republike. Ja som nič iné nespravil, len som použil, použil som konkrétny údaj. Dokončím. Ale jednu vec si povedzme. Hovorme o raste reálnych miezd. Pán podpredseda, napriek tomu, že si právnik ako aj ja, tak dobre vieš, že rozhodujúce pre inflácii je rast reálnych miezd. U  nás bol rast reálnych miezd, čo znamená, že mzdy išli rýchlejšie hore ako išli ceny. Vy ste prvýkrát po dlhých rokoch vláda, kde idú ceny podstatne rýchlejšie ako idú mzdy a preto je tu neuveriteľne zlý výsledok pravicovej vlády, že za prvý štvrťrok musíme konštatovať pokles reálnych miezd. Potraviny vzrástli o 20 % v porovnaní s rokom a pokiaľ ide o niektoré produkty, ako je predovšetkým doprava, bývanie, tak tam ta inflácia je ešte vyššia ako je ten priemer 4 %. My nechceme nič iné, pán podpredseda Národnej rady, len aby si Národná rada sadla a povedala, ak sa zhodneme na tom, a to číslo už dnes nikto nespochybňuje, že životné náklady rodiny, bežnej štvorčlennej rodiny, v roku 2011 budú o 600 eur vyššie ako v roku 2010, čo je o jeden priemerný plat viac, sadnime si k tomu a na základe kvalifikovaného návrhu uznesenia klaďme otázky vláde Slovenskej republiky, čo robíte v tejto oblasti, aby sa také niečo nedialo. Ako je možné, pán podpredseda Národnej rady, že minister hospodárstva Miškov oznámil, že on súhlasí s tým, že aby SPP si do cien plynu pre domácnosti mohlo zarátavať akési straty z minulosti. Aké straty z minulosti? Veď predsa SPP bola stále vysoko zisková sprivatizovaná inštitúcia. O ničom inom nechcem hovoriť. Lenže presne tak, ani ste si to neprečítali, rovno ste to odmietli, dnes tvrdíte o tom uznesení, že je hodinu staré, poďme o tom rokovať. Čo urobíte? Budete za to hlasovať? Bude schôdza, alebo nebude schôdza?

Pavol HRUŠOVSKÝ, podpredseda NR SR /KDH/
--------------------
Pán predseda, znovu ako buďme korektní vôči sebe, čo sme si mali prečítať? Kedy sme si mali prečítať tento návrh uznesenia?

Robert FICO, predseda strany Smer-SD
--------------------
Bol na stole pred hlasovaním.

Pavol HRUŠOVSKÝ, podpredseda NR SR /KDH/
--------------------
Nebol návrh. Nebol návrh na stole pred hlasovaním, ty si ho navrhol, alebo niektorý z vašich poslancov na začiatku rokovania schôdze Národnej rady, naozaj takto sa vážne postoje, vážne rozhodnutia nepripravujú. Ty to dobre vieš. Ako prekvapovať sa len preto, lebo som opozičný, navrhujem niečo, čo sa mi zdá, že pre mňa môže priniesť nejaký politický úžitok? Veď už...

Robert FICO, predseda strany Smer-SD
--------------------
Pán podpredseda, tak dobre, buďme teda korektní a môžme si to naozaj skontrolovať. Tento návrh uznesenia, ktorý teraz držíš v ruke, bol rozdaný v písomnej podobe všetkým poslancom Národnej rady a všetci ste ho mali k dispozícii v okamihu, keď sa o ňom hlasovalo. Teraz kladiem konkrétnu otázku. Bude mimoriadna schôdza, schválite tento program, alebo neschválite?

Pavol HRUŠOVSKÝ, podpredseda NR SR /KDH/
--------------------
Pán predseda,  ja som jeden z predsedov koaličných poslaneckých klubov, ja ti tu odpoveď dám dneska večer po rokovaní koaličnej rady. Ja som len jeden z koaličných partnerov. Ale ...

Alžbeta VLKOVÁ, moderátorka
--------------------
A pán Hrušovský podľa vás koalícia, keď to uzavrieme takto, dostatočne bojuje proti zdražovaniu, alebo dobre to komunikuje verejnosti?

Pavol HRUŠOVSKÝ, podpredseda NR SR /KDH/
--------------------
Ale tuto zodpovednosť podľa mňa vláda prevzala na seba s plným odhodlaním a nasadením sa pokúšať riešiť každý jeden problém. Každý jeden problém, ktorý súvisí aj s tými problémami, o ktorých hovoril pán predseda strany Smer, ale mne sa zdá, že ty si zabudol, že nevládneš. Ako ty chceš diktovať podmienky tejto vláde, ako má ona robiť hospodársko ekonomickú a sociálnu politiku? Veď si mal na to 4 roky, mohol si to robiť. A ďalej, keby neboli ľudia odmietli tvoj štýl a spôsob vládnutia, tvoje kradnutie proste a metódy.

Robert FICO, predseda strany Smer-SD
--------------------
Poprosím.

Pavol HRUŠOVSKÝ, podpredseda NR SR /KDH/
--------------------
No poprosím. Len nie. Pán predseda.

Robert FICO, predseda strany Smer-SD
--------------------
Pán podpredseda, dobre. Tak takto má vyzerať, plne pod kontrolou máte políciu, plne máte pod kontrolou prokuratúru, /nezrozumiteľné/ ste všetky súdy. Ak teda tvrdíte, že niekto niekde čosi ukradol, tak ho konečne chyťte a prestaňme o tomto rozprávať. A ďalej nerozprávaj, pán podpredseda, že sme odovzdali krajinu v nejakom zlom stave. Odovzdali sme krajinu s najvyšším hospodárskym rastom v Európskej únii. Číslo, ktoré nikto nemôže spochybniť. Jún 2010, krajina s najvyšším hospodárskym rastom. A keď ty hovoríš, že sa vláda zaoberá kompetentným bojom s cenami, tak dovol niekoľko príkladov. Zvýšenie DPH, to je boj s cenami? Však pravicová vláda, pane bože, všetky pravicové vlády sa snažia v Európe a vo svete, dane znižovať. Vy ste prišli, lebo nemali ste iné riešenie...

Alžbeta VLKOVÁ, moderátorka
--------------------
Naopak zvyšujú dane, pán predseda.

Robert FICO, predseda strany Smer-SD
--------------------
Počkajte. Hovoríme o pravicových vládach, teraz hovorím o DPH. Prečo sa nezaviedla, povedzte mi, prečo sa nezaviedla daň pre banky, tá sa odmietla.

Alžbeta VLKOVÁ, moderátorka
--------------------
Ale tu chce koalícia zaviesť?

Robert FICO, predseda strany Smer-SD
--------------------
Ale veď už zavádza rok. A stále ju nezaviedla. Fakt je ten, že už rok pomaly bude platiť DPH. Ak dovolíte...

Alžbeta VLKOVÁ, moderátorka
--------------------
Už to majú aj v pláne.

Pavol HRUŠOVSKÝ, podpredseda NR SR /KDH/
--------------------
Veď si ju mohol zaviesť, keď si teraz taký bojovník za bankovú daň.

Robert FICO, predseda strany Smer-SD
--------------------
Ale my sme nezvyšovali DPH. Práve naopak.

Pavol HRUŠOVSKÝ, podpredseda NR SR /KDH/
--------------------
Ale my konsolidujeme verejné financie.

Robert FICO, predseda strany Smer-SD
--------------------
Pani redaktorka, aj vás poprosím, my sme neznížili DPH? Vy žartujete. My sme nastúpili do vlády v čase.

Alžbeta VLKOVÁ, moderátorka
--------------------
Nedokončila som, DPH na potraviny vy ste znížili na predaj z dvora na 6 %, to je fakt.

Robert FICO, predseda strany Smer-SD
--------------------
A ešte sme niečo znížili, ak si pamätáte. No na čo? Vidíte? Treba sa pripravovať.

Robert FICO, predseda strany Smer-SD
--------------------
Na zdravotnícke pomôcky na 10 %, a ešte sme na učebnice a ďalšie a ďalšie veci. Takže pozor. My sme prevzali, nehádajte sa so mnou, vy ste redaktorka, my sa tu len my dvaja budeme hádať. My sme prevzali vládu s 19% DPH, ktorú zvýšila vláda Mikoláša Dzurindu z 10 na 19 %. My sme nezvyšovali DPH, my sme nemali potrebu zavádzať bankovú daň, ale my sme znižovali DPH. Prišla pravicová vláda, nielen že nezaviedla daň pre banky, aby získala peniaze tam, kde tie peniaze sú, ale DPH zvýšila z 19 na 20 %, čo má spolu so spotrebnými daňami obrovský negatívny kumulatívny efekt na rast cien. Podruhé hovoríme o tom, že vláda kvalifikovane bojuje proti cenám. Tak povedz mi, pán podpredseda vlády, prečo minister Miškov súhlasil s tým, že ste  vyradili ministerstvo hospodárstva z takzvanej cenovej politiky, kedy ministerstvo hospodárstva za Ľuba Jahnátka aktívne vstupovalo do všetkých súbojov o ceny energií, aké tu kedy boli. Naopak. Ten regulačný rámec, o ktorom chceme hovoriť na mimoriadnej schôdzi Národnej rady, ktorý je teraz mimoriadne dôležitý v boji proti zdražovaniu, ste úplne uvolnili a nechali ste všetko len pre trh, ale to nejde. Keď tvrdíte dokonca, že je ešte aj kríza. A ja používam korektné čísla. Čísla, ktoré sú korektné, ktoré sú odvodené od štatistického úradu a od Eurostatu. Prosím, poďme o tom rokovať. Sadnime si v Národnej rade, urobme o tom diskusiu a budeme sa baviť o tom, čo spoločne sme schopni proti zdraženiu urobiť.

Pavol HRUŠOVSKÝ, podpredseda NR SR /KDH/
--------------------
Nerobme na tom politiku. Opozično-koaličnú. Ak hovoríme o zodpovednosti, preto, lebo vytľkať politický kapitál na situácii, ktorá nie je jednoduchá, a ty to dobre vieš, bol si predsedom vlády 4 roky, že niektoré procesy proste to Slovensko samé nevie ovplyvniť, vrátanie zvyšovania cien energií. 7 alebo 8 rokov nebola pohnutá cena plynu. Náklady narástli a ako to sa nedá udržať. Proste to nie je o nejakej možnosti navyšovať rozdeľovanie dividend alebo nehospodárne narábať so ziskom. Ty to dobre vieš. A preto takto jednostranne argumentovať, že my to nevieme, vy nahrávate len súkromnému sektoru, je dnes nerobím ako deliacu čiaru v politike medzi ľavicou a pravicou. Medzi socialistami a liberálmi alebo konzervatívcami. Ale zodpovednosť...

Robert FICO, predseda strany Smer-SD
--------------------
Ste to robili veľmi dôsledne.

Pavol HRUŠOVSKÝ, podpredseda NR SR /KDH/
--------------------
Ale medzi zodpovednou a nezodpovednou politikou. Málokedy som ja používal tento termín. Toto je dnes o zodpovednej alebo nezodpovednej politike. Ja zatiaľ som za tento rok presvedčený o tom, že táto vládna koalícia robí zodpovednú politiku a čas ukáže. Áno, niektoré rozhodnutia bolia, vrátanie zdravotníctva. Ale jedným dychom povieme, kríza v zdravotníctve. Ale že sme znížili cenu liekov a zlacneli zvlášť tým sociálne najviac odkázaným cenu za lieky, tak o tom už nehovoríme? Poďme hovoriť o všetkom.

Robert FICO, predseda strany Smer-SD
--------------------
Prečo keď je kríza v zdravotníctve, ...

Pavol HRUŠOVSKÝ, podpredseda NR SR /KDH/
--------------------
Poďme hovoriť aj o tom, že sa snažíme vytvárať nové pracovné príležitosti. Aj keď je problém so zamestnanosťou, všímaj si protipovodňové opatrenia. Vytvárame nové pracovné príležitosti, budujú sa protipovodňové hrádze.

Robert FICO, predseda strany Smer-SD
--------------------
Ja vám držím palce.

Pavol HRUŠOVSKÝ, podpredseda NR SR /KDH/
--------------------
Ďakujeme pekne, veď takýto by si mal byť vo všetkom.

Robert FICO, predseda strany Smer-SD
--------------------
Ja sa spýtam teda, keď je kríza v zdravotníctve, pán podpredseda Národnej rady a my sme v utorok ráno na schôdzi povedali jednu jedinú vec, prosím vás, schvalme spoločne jedno uznesenie, ktorým požiadame ministra zdravotníctva pána Uhliarika, aby do 30 dní došiel do Národnej rady so správou, a povedal ctenej Národnej rade Slovenskej republiky, čo mieni robiť táto pravicová vládna koalícia so zdravotníctvom. Odpálili ste to za 3 sekundy a nedovolili ste, aby sa postavil pán minister Uhliarik pred poslancov a povedal slovenské verejnosti a poslancom celého parlamentu, čo sa deje v zdravotníctve, aké opatrenia má pripravené a čo je zrealizovateľné a čo nie zrealizovateľné. Čo je na tom, že podľa rokovacieho poriadku, to znamená, podľa legislatívy, žiadame od ministrov, aby vystupovali pred Národnou radou a hovorili tam o konkrétnych veciach? Veď my sme opozičná strana, snáď nechceš odo mňa, pán podpredseda, snáď nechceš odo mňa, aby v čase, keď začali klesať reálne mzdy, je evidentné, že tu je pokles životnej úrovne, ak v čase, keď každá rodina o 600 eur si zaplatí viac, by som bol ticho? To já mám teraz na to pozerať a mám povedať, no ja musím byť korektný vôči tomuto pravicovému zlepencu, to by bolo nekorektné, keby som to povedal. Takto to nefunguje.

Pavol HRUŠOVSKÝ, podpredseda NR SR /KDH/
--------------------
Mohol by si mi povedať, v čom konkrétne vidíš ten pokles životnej úrovne, na čom sa prejavuje dnes? Na príjmoch?

Robert FICO, predseda strany Smer-SD
--------------------
Príjmy rastú pomalšie ako ceny. Pán podpredseda, toto je základný problém vašej vlády.

Pavol HRUŠOVSKÝ, podpredseda NR SR /KDH/
--------------------
To je spôsobené na základe objektívnych skutočností.

Robert FICO, predseda strany Smer-SD
--------------------
Všetko objektívne, čo je zlé pre vás. Ale vy ste zvyšovali spotrebné dane, zvyšovali ste dane, zastavili ste veľké projekty, toto je váš základný problém, že my sme stavali.

Pavol HRUŠOVSKÝ, podpredseda NR SR /KDH/
--------------------
Vieš, keď si takto, ako že čo ste robili vy, čo sme, predražovali ste výstavbu diaľníc. To ti môžem povedať aj ja. A musíš to priznať.

Robert FICO, predseda strany Smer-SD
--------------------
Ja som o tom absolútne nie presvedčený.

Pavol HRUŠOVSKÝ, podpredseda NR SR /KDH/
--------------------
Ty si o tom nie presvedčený?

Robert FICO, predseda strany Smer-SD
--------------------
No nie som o tom presvedčený.

Pavol HRUŠOVSKÝ, podpredseda NR SR /KDH/
--------------------
A prečo potom tí investori, ktorí boli v súťaži vybratí, a ktoré projekty už mohli byť, išli s cenou o jednu tretinu dolu hneď pri prvých konaních.

Robert FICO, predseda strany Smer-SD
--------------------
A prečo ste to neprijali?

Pavol HRUŠOVSKÝ, podpredseda NR SR /KDH/
--------------------
Lebo ešte chceme lacnejšie stavať. A my to aj postavíme. 

Alžbeta VLKOVÁ, moderátorka
--------------------
Dokedy to postavíte, pán Hrušovský?

Pavol HRUŠOVSKÝ, podpredseda NR SR /KDH/
--------------------
V termínoch tak ako sme sa zaviazali. Ja tomu verím. Ja tomu naozaj verím a urobíme to lacnejšie. Aj o tom to je prístup k zodpovednosti za štát. No. 

Robert FICO, predseda strany Smer-SD
--------------------
Pán podpredseda, je mi ľúto, že nie si schopný reagovať na konkrétne číslá, ktoré teraz používam a sú to konkrétne čísla. Čiže nebol si napríklad spôsobilý mi povedať nič na to, že rast cien je podstatne vyšší ako je rast konkrétnych miezd. Tak ti položím inú otázku.

Pavol HRUŠOVSKÝ, podpredseda NR SR /KDH/
--------------------
Ale neklaď mi otázky.

Robert FICO, predseda strany Smer-SD
--------------------
To je vážna vec. Ja som predstaviteľ opozičnej strany. Ta diskusia spočíva v tom, že prečo napríklad, a to ma veľmi zaujíma, na toto mi nikto neodpovedal, prečo mienite zadlžiť Slovensko o 3 roky o 12,5 miliardy eur, keď nie je kríza. My sme zadlžili v čase krízy Slovensko o 10,2 miliardy eur. Ako to je možné?

Pavol HRUŠOVSKÝ, podpredseda NR SR /KDH/
--------------------
Ale počkaj, veď ešte sme neskončili vládu.

Robert FICO, predseda strany Smer-SD
--------------------
Však ste to nahlásili do Európskej únie.

Pavol HRUŠOVSKÝ, podpredseda NR SR /KDH/
--------------------
Ešte máme 3 roky.

Robert FICO, predseda strany Smer-SD
--------------------
To sú oficiálne údaje.

Pavol HRUŠOVSKÝ, podpredseda NR SR /KDH/
--------------------
Výsledky vládnutia miera inflácie na Slovensku bude klesať. 

Robert FICO, predseda strany Smer-SD
--------------------
Tak nejdem o 3 roky, ale poviem rok 2011. Prečo v roku 2011 bude dlh na jednu osobu 5700 eur v porovnaní s rokom 2010, keď bol 5000 eur. Prečo o 700 eur? V roku 2011 pravicová vláda, ktorá hovorí, že šetrí, rieši dlh, je najlepšia na svete, prečo zdvíhate zadlženie tohto štátu a prečo ste nahlásili do Európskej únie v takzvanom programe stability, že dlh bude o 12,5 miliardy eur vyšší? No prečo? Pýtam sa, prečo.

Pavol HRUŠOVSKÝ, podpredseda NR SR /KDH/
--------------------
Počkaj na schvaľovanie zákona o štátnom rozpočte. Uvidíš tam, ako bude vyzerať štátny rozpočet, ako bude vyzerať aj dlh Slovenskej republiky na budúci rok.

Robert FICO, predseda strany Smer-SD
--------------------
Ale nemôžte nahlásiť z brucha nejaké číslá, potom si urobíte...

Pavol HRUŠOVSKÝ, podpredseda NR SR /KDH/
--------------------
Nedávame z brucha, to si robil ty, neobviňuj druhých.

Robert FICO, predseda strany Smer-SD
--------------------
Počkajte, pani redaktorka, počkajte. Predložili ste oficiálny dokument do Európskej únie. Pán podpredseda, prosím trochu korektnosti. Predložili ste oficiálny dokument do Európskej únie a povedali ste, že zadlženie tohto štátu bude o 12,5 miliard eur viacej. Čo je o 2 miliardy viac než ako sme my urobili v čase krízy. Urobili ste oficiálny dokument. A ty mi tu teraz hovoríš, že však počkaj, zajac, že uvidíme, čo bude v štátnom rozpočte na rok 2012 alebo 2013. To nie sú číslá z brucha? Vy ste to reálne povedali na základe tohto predsa budete zostavovať štátne rozpočty. Ja hovorím o konkrétnych číslách, kladieme neustále tieto otázky v parlamente, chceme hovoriť o zdražovaní, o inflácii. Chceme hovoriť o zadlžovaní, chceme hovoriť o zdravotníctve.

Pavol HRUŠOVSKÝ, podpredseda NR SR /KDH/
--------------------
Veď môžete, kto vám v tom bráni?

Robert FICO, predseda strany Smer-SD
--------------------
No však nám neschvaľujete program.

Pavol HRUŠOVSKÝ, podpredseda NR SR /KDH/
--------------------
Ale veď máte body programu, v ktorých k tomu môžete hovoriť.

Robert FICO, predseda strany Smer-SD
--------------------
Potom prídeme na zasadnutie poslaneckého grémia, a tam dostaneme odpoveď typu zvyknite si, je po voľbách. Dobre. Keď to je takto, tak my tiež budeme využívať naše opozičné nástroje, chceme o týchto otázkach hovoriť, lebo sú principiálne, zásadné pre ľudí na Slovensku. Nič iné nechceme.

Pavol HRUŠOVSKÝ, podpredseda NR SR /KDH/
--------------------
O odborných otázkach, odborných problémoch môžete hovoriť na výboroch. Pán minister Uhliarik vysvetľoval aj tvojim poslancom presne tie problémy, o ktorých chceš diskutovať na pléne. 

Alžbeta VLKOVÁ, moderátorka
--------------------
Tiež dám zopár faktov a čísiel. Vy ste podobne so zdražovaním bojovali pred 3 rokmi, pán Fico a bolo tam 5,4 nárast cien a pre priemernú domácnosť sa odrazil tak, že má hľbšie do vrecka o sto eur. A nechajte aj vy mňa dokončiť, že či ste sa zákonom, vy ste sa rozhodli zákonom ceny regulovať, čo v konečnom dôsledku nemalo až taký  efekt. A podľa prepočtov odborníkov teraz mesačne domácnosť štvorčlenná minula viac o 36 eur ako pred rokom. Čiže tiež aby som povedala nejaké konkrétne číslá a spomínali ste, že vám prekáža, že opozičné návrhy neprechádzajú v pléne, tak ja si pamätám aj minulé volebné obdobie, keď zase opozícia, boli ste v opačnom garde, neprechádzali ani jej ich návrhy ani snaha o niektoré iné veci.

Robert FICO, predseda strany Smer-SD
--------------------
Neprichádzali s témami o zdražovaní, prichádzali s všelijakými témami, ktoré sa týkali všetkého možného len nie zdražovania. Tie sumy, ak môžem, tie sumy. Hovoríte o tom, že 36 eur mesačne /nezrozumiteľné/. Tak to vynásobte krát 12 a postupne sa dostávate k sume 500 eur, ktorá ta rodina musí zaplatiť viacej za konkrétny rok na základe porovnania s rokom 2010.

Alžbeta VLKOVÁ, moderátorka
--------------------
Ale takisto môžem krát sto eur krát 12.

Robert FICO, predseda strany Smer-SD
--------------------
A ešte jednu prosbu, prosím, spájajte infláciu vždy s rastom miezd. Nemôžete vytrhnúť infláciu a povedať, že rastú ceny, keď súčasne nepoviete, v akom stave sú mzdy. U  nás nikdy nebol rast miezd pomalší, ako rast cien. To znamená, vždy tie reálne mzdy išli hore. Dúfam, že som dostatočne zrozumiteľný. Prvýkrát za niekoľko rokov, pani redaktorka, sa stalo, že rast cien za tejto pravicovej vlády je rýchlejší ako je rast platov, z čoho vyplýva, že po dlhých rokoch máme prvýkrát na Slovensku pravicovú vládu, pri ktorej reálne klesajú mzdy. Ide o to, čo si môžete za tie peniaze, ktoré zarobíte, kúpiť. Nemôžete vytrhnúť číslo inflácia, keď máte vyšší rast miezd, tak tam nie je žiadny problém, stále tie mzdy sú reálne vyššie a môžete viacej a viacej kúpiť. Ale keď vám klesajú mzdy a ide vám hore inflácia, v takom prípade ta životná úroveň je dole. To som si ja tieto číslá nevymyslel. Tie číslá sú zo Štatistického úradu.

Pavol HRUŠOVSKÝ, podpredseda NR SR /KDH/
--------------------
Ale ešte raz hovorím, že áno, my o týchto problémoch vieme. Ale nie poďme o nich hovoriť. Poďme ich riešiť. A my ich aj riešime. Máš riešenie? Navrhni. 

Robert FICO, predseda strany Smer-SD
--------------------
Regulačné rámce, my máme tie riešenia. Všetko ste zamietli.

Pavol HRUŠOVSKÝ, podpredseda NR SR /KDH/
--------------------
Ale vieš, máš riešenia vtedy, keď si v opozícii, ale keď si v koalícii, tak tedy len hovoríš a neriešiš.

Robert FICO, predseda strany Smer-SD
--------------------
Dobre, tak tedy dám, môžem, dve konkrétne riešenia. Nech sa páči, tak prvé riešenie, vráti ministerstvo hospodárstva tu kompetenciu, ktorú sme im dali my za našej vlády, keď ministerstvo hospodárstva bolo aktívnym hráčom pri prípravách návrhov na zvyšovanie alebo znižovanie cien plynu? Prvý konkrétny návrh, čo Miškov prvé zhodil zo stola a dal volné ruky SPP. Druhý návrh, vráťte oprávnenie na predkladanie cenových návrhov, pokiaľ ide o zvyšovanie ceny plynu na valnú hromadu alebo na valné zhromaždenie akcionárov a nie do predstavenstva ako ste to urobili. Však my máme konkrétne návrhy. My netárame do vetru. To sú konkrétne veci, ktoré boli v zákone schválené a vy ste to zmenili a uvoľnili ste ruky monopolom. Napríklad. Dve veci konkrétne ponúkame hneď teraz.

Pavol HRUŠOVSKÝ, podpredseda NR SR /KDH/
--------------------
Ty si myslíš, že ako my vedome chceme pomáhať monopolom? Že tie monopoly si manipulujú s cenou? Že ten štát nemôže rešpektovať aj istú cenovú ...

Robert FICO, predseda strany Smer-SD
--------------------
Pán podpredseda, budem veľmi konkrétny. Naozaj sa musíme si tieto veci vykomunikovať. Vo valnom zhromaždení Slovenského plynárenského priemyslu má štát 51 % akcií a zahraniční minoritní akcionári majú 49 % akcií. My sme povedali, že cenové návrhy sa musia prijímať vo valnom zhromaždení akcionárov, kde má štát väčšinu, to znamená, že sme vždy dokázali regulovať správanie sa privatizérov, lebo sme mali 51 : 49. Toto sme urobili my. Čo ste urobili vy? 

Pavol HRUŠOVSKÝ, podpredseda NR SR /KDH/
--------------------
Ja viem, čo sme urobili.

Robert FICO, predseda strany Smer-SD
--------------------
Dokončím to, aby to vedeli aj televízny diváci. Tu bolo prenesené táto pravomoc do predstavenstva SPP, kde je 7 ľudí, z toho 4 ľudí majú nemeckí a francúzski privatizéri a troch ľudí má štát. 4 : 3, lebo ste tak privatizovali, že ste odovzdali menšinovým akcionárom celý podnik a títo 4 kedykoľvek bez akýchkoľvek problémov prehlasujú týchto 3 napriek tomu, že štát má väčšinu. Tak to vráťte naspäť. Ja sa pýtam, prečo ste to urobili. Tak teraz ty mi na to odpovieš, že snáď sme to neurobili preto, že chceme pomáhať monopolom.

Pavol HRUŠOVSKÝ, podpredseda NR SR /KDH/
--------------------
No samozrejme, že nie.

Robert FICO, predseda strany Smer-SD
--------------------
No toto bolo rozhodnutie v prospech monopolov. No pomohli ste v tomto prípade privatizérom. Lebo môžu podávať také návrhy, aké chcú. To je môj pohľad na vec.

Alžbeta VLKOVÁ, moderátorka
--------------------
Ale faktom je, že bol tu minister financií Mikloš a povedal dosť zásadný argument, že SPP za vašej vlády bola ticho, ceny sa nezvyšovali v konečnom dôsledku ale podľa neho aj štatistiky to dokazujú, že sa dalo ceny znižovať a že ste k tomu kroku nepristúpili a teraz odcitujem člena predstavenstva SPP, koncom marca 2009 citujem: "ak by nám bolo umožnené v minulom roku zvýšiť ceny pre domácnosť na primeranú úroveň, v súčasnosti by sme boli schopní cenu znížiť."

Robert FICO, predseda strany Smer-SD
--------------------
Pani redaktorka, raz došlo SPP za nami s cenovým návrhom zvýšiť cenu plynu o 16 %. To si pamätám, keď sme boli ešte vo vláde. Spustili sme všetky tieto mechanizmy, ktoré sa týkali valného zhromaždenia, spustili sme všetky mechanizmy predstavenstva a ministerstva hospodárstva, ktoré mohlo vstupovať do cenové politiky, z návrhu na zvýšenie 16 % nakoniec padol konkrétny výsledok zníženie ceny plynu o 4 % pre domácnosti. My sme znižovali ceny plynu pre domácnosti, a boli mimoriadne stabilné v tomto období. A ja by som veľmi privítal, keby pán Mikloš pokiaľ ide o SPP príliš toho veľa nehovoril, pretože kvôli jeho neprofesionalite sme prišli o 7 miliard korún kvôli kurzovej strate.

Pavol HRUŠOVSKÝ, podpredseda NR SR /KDH/
--------------------
S Miklošom treba si tieto ...

Robert FICO, predseda strany Smer-SD
--------------------
Bola kurzová strata? 7 miliard? Pán podpredseda Národnej rady, bola kurzová strata 7 miliard?

Pavol HRUŠOVSKÝ, podpredseda NR SR /KDH/
--------------------
Pán predseda, na ktoré rozhodnutie myslíš? Privatizácia SPP. 

Robert FICO, predseda strany Smer-SD
--------------------
Bola kurzová strata?

Pavol HRUŠOVSKÝ, podpredseda NR SR /KDH/
--------------------
Ale mohol si to ty vyšetriť už keď sa odvolávaš na tu políciu, máte všetky orgány k dispozícii, mal si to 4 roky. Vykrikovali ste, ale nič ste nedokázali. 

Robert FICO, predseda strany Smer-SD
--------------------
Ale bola kurzová strata? 7 miliard bola kurzová strata.

Alžbeta VLKOVÁ, moderátorka
--------------------
Čiže to už si doriešite možno na mimoriadnej schôdzi, ak to koalícia dovolí, myslím že k zdražovaniu sme už povedali dosť a prejdeme k tomu, čo je teraz aktuálne v parlamente.

Pomôžeme zachrániť Grécko? Čo bude s amnestiami?
2.7.2011    TA3    str. 02   12:30 V politike
            
Alžbeta VLKOVÁ, moderátorka
--------------------
Rieši sa euroval. Tu nie je opäť koalícia jednotná, opäť je tu problém s SaS. Pán Hrušovský, chcete, aby bol v parlamente schválený mandát ministrovi financií tak, ako to bolo odobrené vládou?

Pavol HRUŠOVSKÝ, podpredseda NR SR /KDH/
--------------------
Nechcem, aby bol schválený mandát ministrovi financií, Európska únia prijíma na centrálnej úrovni spoločné rozhodnutia a myslím si, že vláda v tejto chvíli prijíma zodpovedné rozhodnutia, aby riešenie krízy v Grécku nemalo veľké dopady na Slovensko a ja dôverujem vláde preto tento stav, ktorý vyvolala strana SaS s návrhom, o ktorom teraz diskutujeme, nepovažujem za šťastný politický krok.

Alžbeta VLKOVÁ, moderátorka
--------------------
Čiže chcete, aby to bolo riadne alebo respektíve vy potrebujete získať hlasy opozície, keďže SaS vám za to nechce zahlasovať, tak Smer je prístupný k tomu?

Robert FICO, predseda strany Smer-SD
--------------------
Myslíte na čo teraz? 

Alžbeta VLKOVÁ, moderátorka
--------------------
Na mandát Miklošovi, ako si to schválili na vláde, aby pôžička Grécku bola schválená.

Pavol HRUŠOVSKÝ, podpredseda NR SR /KDH/
--------------------
Mikloš mandát nepotrebuje, Mikloš mandát má aj bez schválenia Národnej rady na to, aby mohol na centrálnej európskej úrovni rokovať za Slovenskú republiku. 

Alžbeta VLKOVÁ, moderátorka
--------------------
Samozrejme, a v podstate bude mať voľné ruky, ale tak dal, asi by lepšie bolo, keby sa...

Pavol HRUŠOVSKÝ, podpredseda NR SR /KDH/
--------------------
Nebude mať celkom voľné ruky, je viazaný stanoviskom vlády.

Alžbeta VLKOVÁ, moderátorka
--------------------
Ale už toto je signál, že tam nie je jednota a že nemusíme očakávať, že ratifikácia bude schválená u nás.

Pavol HRUŠOVSKÝ, podpredseda NR SR /KDH/
--------------------
Ak to nepodporí opozícia, tak zrejme ta zmluva schválená nebude. Čo je zlé pre Slovensko.

Robert FICO, predseda strany Smer-SD
--------------------
A vy, pán Fico, ste teda ochotní zahlasovať spolu s koalíciou v tomto prípade, keďže ide o zodpovednú európsku politiku?

Robert FICO, predseda strany Smer-SD
--------------------
Je správne, aby sme rozlišovalo konkrétnu pôžičku Grécku od eurovalu 1 aj eurovalu 2. Euroval jedna, to bol ten prvý pomocný mechanizmus, ktorý vznikol a my budeme musieť o ňom rozhodnúť prezidentskou zmluvou, kde potrebujeme 76 hlasov v Národnej rade. Potom budeme hlasovať o permanentnom finančnom záchrannom vale pre Európu, kde takisto potrebujeme 76 hlasov. Teraz rokujeme naozaj iba o gréckej pôžičke, nie že či ju dáme alebo nedáme, to je v rukách vlády, je to skôr snaha dať Ivanovi Miklošovi ako ministrovi financií nejaké pokyny alebo nejaký mandát. Grécko nevnímam tak, že my ideme pomáhať Grécku. My ideme pomáhať euru. Pretože tu nejde o Grécko. Mňa vôbec nezaujíma, aký majú problém Gréci,  nech si ho vyriešia sami. A naozaj musíme povedať, že rozhodnutia, ktoré teraz prijali v parlamente, sú veľmi tvrdé, to je ich problém. A ja takisto nie som presvedčený o tom, že by ľudia na Slovensku mali platiť nejaké špeciálne príspevky Grékom. Ale musíme pomôcť jednej krajine, ktorá má problém nie kvôli ní, ale kvôli euru ako takému. Preto my sme nemali nejaké zásadné výhrady vôči účasti Slovenskej republiky v tomto mechanizme, na ktorom sa zúčastňujú aj ostatné krajiny. Ale o tomto Smer hlasovať nebude, lebo toto už je rozhodnuté, to je vecou vlády. Vláda dá pôžičku Grécku. Táto vláda dá pôžičku Grécku, napriek tomu, že pani Radičová a Ján Mikloš hovorili niečo iné pred voľbami a po voľbách. Ale vedia, o čom to už teraz je a musia tu pôžičku poskytnúť. Pokiaľ ide o euroval, to je jedno, či to je jednotka alebo dvojka, alebo ide o vážne rozhodnutie. To by som chcel ale povedať, že máme tu vládnu koalíciu a ide o rozhodnutie, ktoré sa týka naozaj celého Slovenska, celej Európy a eura ako takého. Nemyslím si, že je možné, aby v takejto situácii sa jedna strana vymkla spod kontroly a začala na tom sama budovať svoju vlastnú politickú kariéru a tvária sa, že čo my s tým máme spoločné, čo nás je do toho. Inak to presne zodpovedá takému prístupu, predseda parlamentu došiel z emigrácie a už teraz oznamuje, že pôjde bývať do Austrálie do domčeka na pláže. Takže taký nejaký vzťah má k Slovenskej republike. Náš postoj zostáva nemenný. My chceme, aby si všetky politické strany aj z vládnej koalície, z opozície sadli za jeden okrúhly stôl a všetky politické strany by mali podpísať spoločnú deklaráciu, že všetci odsúhlasíme euroval 1 aj euroval 2. Ak to niekto bude vetovať zo strán vládnej koalície, ako sa dnes ukazuje, my sa tohto procesu nezúčastníme a bude si musieť vládna koalícia, predovšetkým premiérka, tento svoj vnútorný problém, ktorý má vo vládnej koalícii vyriešiť. My tu nie sme na to, aby sme riešili problém medzi pani Radičovou, SDKÚ alebo teraz s ostatkom vládnej koalície a SaS. Ale opakujem ešte raz. My sme za euroval 1 aj 2, zahlasujeme, ak všetky politické strany príjmu rozhodnutie v prospech Slovenska alebo ide o Slovensko ako také.

Alžbeta VLKOVÁ, moderátorka
--------------------
Ale vy už teraz viete, že Sulíkovci nezahlasujú.

Pavol HRUŠOVSKÝ, podpredseda NR SR /KDH/
--------------------
No len ten postoj Sulíka neviem pochopiť, lebo on ho komunikuje veľmi jednostranne a poukazuje len na isté vytrhnuté problémy, ktoré hrozia, aby Slovensko nepožičalo Grécku peniaze. Pozrite sa, tak ako povedal pán predseda, áno, Slovensko príde o pár miliard eur preto, lebo ak sa zaspráva  zodpovedne a solidárne, tak tomu Grécku pomôcť musíme. Ale nikto ešte nepredložil nejakú štúdiu, čo ak by sme tak neurobili, alebo ak by tak neurobili iní, a to euro môže sa otriasť. Proste aké to môže mať následky a dôsledky na celú eurozónu, aké to môže mať následky na Slovensko. A tu mi chýba v tej diskusii zo strany SaS tento postoj. Proste širších súvislostí s prípadným krachom a neriadeným bankrotom Grécka. Každý vieme, že to Grécko je na dne, ale pomôcť mu treba.

Alžbeta VLKOVÁ, moderátorka
--------------------
Pán Fico, tak keď to má byť zodpovedné,  je to teda, keď ide o euro, alebo tak veľa aj podľa vás, je teda od vás zodpovedné to, že vy hovoríte o tom, že aby si Radičová vyriešila, páni, nechajte...

Robert FICO, predseda strany Smer-SD
--------------------
Počuli ste odpoveď?

Alžbeta VLKOVÁ, moderátorka
--------------------
Áno, počula som odpoveď, pán Fico, ale idem sa spýtať vás, že či v tomto prípade, vy hovoríte, nech sa dohodnú oni a urobia si poriadok. Ale že či vy v rámci stability a s eurom aby bolo všetko v poriadku nebude...

Robert FICO, predseda strany Smer-SD
--------------------
Boli ste na Slovensku, keď sa hlasovalo o Lisabonskej zmluve?

Alžbeta VLKOVÁ, moderátorka
--------------------
Áno, bola som tam. 

Robert FICO, predseda strany Smer-SD
--------------------
A tu napríklad môj kolega ako hlasoval za Lisabonskú zmluvu?

Alžbeta VLKOVÁ, moderátorka
--------------------
Boli proti a vy ste sa spojili s SMK.

Robert FICO, predseda strany Smer-SD
--------------------
Ako hlasovalo SDKÚ?

Alžbeta VLKOVÁ, moderátorka
--------------------
A vy ste sa spojili takisto s opozíciou?

Robert FICO, predseda strany Smer-SD
--------------------
Viete, ale rozdiel je v niečom inom. Rozdiel je v tom, že my sme nemali ako vládna koalícia 90 hlasov, ktoré boli potrebné na prijatie Lisabonskej zmluvy. V tomto prípade vládna koalícia má 79 poslancov, čo úplne stačí na to, aby prijali prezidentskú zmluvu, ratifikovali ju, len majú vo vnútri, my sme nemali problém vo vládnej koalícii. My sme mali toľko kresiel, koľko sme mali, všetci poslanci vládnej koalície boli pripravení hlasovať za ratifikáciu Lisabonskej zmluvy, len sme nemali 90. Čiže bez spolupráce vládnej koalície a opozície to nebolo možné. Tu oni nepotrebujú opozíciu. Vládna koalícia má dostatok hlasov na ratifikáciu takéto prezidentskej zmluvy, my iba tvrdíme, že prečo by mal niekto, tak my máme byť všetci zodpovední, tuná má byť KDH zodpovedné, Smer má byť zodpovedný, SDKÚ má byť zodpovedné, len jeden si tam bude robiť kampaň, pretože má Slovensko hlboko, nechcem povedať kde. Takto jednoducho nemôže fungovať politický systém. Je to príliš vážne rozhodnutie, týka sa veľa peňazí, týka sa celej Európy, týka sa eura, ktoré podľa mňa bolo úspešným projektom pre Slovenskú republiku, my chceme len to, aby premiérka, možno pán prezident,možno ho o to treba požiadať, zvolal politické strany a pokúsili sme sa o dohodu, všetky politické strany sa k tomu prihlásia a všetky a celé politické spektrum bude jednoducho niesť to bremeno takejto účasti v eurovale 1 eurovale 2, ale bez toho...

Alžbeta VLKOVÁ, moderátorka
--------------------
Len v tomto prípade za to zahlasujete, ak sa naprieč politickým spektrom.

Robert FICO, predseda strany Smer-SD
--------------------
Majú na to dosť hlasov. Keby nemali dosť hlasov, keby že treba 90 hlasov, pán podpredseda, tak samozrejme to je úplne iná situácia. Ale majú dosť hlasov.

Pavol HRUŠOVSKÝ, podpredseda NR SR /KDH/
--------------------
Toto je typicky opozičný postoj, ktorému ja rozumiem. Aj rozumiem, prečo nehlasujete, prečo nechcú hlasovať. Hoci vnútorne cítia, že by asi bolo lepšie hlasovať, ale vyriešte si to sami. Ako máte väčšinu, tak áno. Tento problém je vážny, ja by som si želal, keby sme v tak vážnych rozhodnutiach, ktoré Slovenská republika musí prijímať, či už na úrovni vládnej alebo parlamentnej, našli zhodu naprieč politickými stranami. Ja som bol rád, keď Slovenská republika vstupovala do Európskej únie, pripravovali sme sa na referendum, všetky politické strany ako sa nasadili a išli. No tu mi to chýba. Priznám sa, že tu mi to chýba, preto, lebo táto pomoc sa dotkne aj každého jedného občana Slovenskej republiky a nemali by sme na tomto robiť opozično-koaličný zápas. A preto sa čudujem Richardovi Sulíkovi.

Alžbeta VLKOVÁ, moderátorka
--------------------
Že je to na ňom, ako to odkomunikuje, keďže ešte dnes nemôžeme povedať, ako skončí rokovanie koaličnej rady, možno budeme múdrejší už na budúci týždeň v stredu, kedy sa o tom bude hlasovať a naprieč celým politickým spektrom by vám možno aj pomohlo, ak by ste získali hlasy Smeru pre zrušenie Mečiarových amnestií, kde už ste získali na svoju stranu národniarov s istou podmienkou, ak sa zrušia aj Kováčove amnestie. Ste za to?

Pavol HRUŠOVSKÝ, podpredseda NR SR /KDH/
--------------------
Usilujem sa o to a prosím aj pána predsedu, a my o tom diskutujeme čiastokrat, aby zvážil postoj aj jeho poslaneckého klubu a vysporiadali sme sa s touto zlou minulosťou, ktorá zanechala čiernu škvrnu na novodobej histórii Slovenskej republiky. Ja by som sa rád vyrovnal, nie trestnoprávne, ale morálne, politicky a eticky s týmto obdobím, ale uvidíme. Ja verím tomu, že tie amnestie prejdú.

Alžbeta VLKOVÁ, moderátorka
--------------------
Čiže ale aj s tým, že budú ako teraz povedal Ján Slota tento týždeň, podmienka SNS je, aby boli zrušené aj Kováčove amnestie v prípade jeho syna.

Pavol HRUŠOVSKÝ, podpredseda NR SR /KDH/
--------------------
Ak príde takýto návrh, ja požiadam poslancov, aby tento návrh podporili. Pán prezident udelil vtedy svojmu synovi milosť a sme pripravení akceptovať aj avizujem, aj ostatných poslancov, aby sa pripojili k schváleniu a zrušeniu tejto milosti.

Alžbeta VLKOVÁ, moderátorka
--------------------
Pán Fico, vy s takýmito podmienkami súhlasite, vaša strana?

Robert FICO, predseda strany Smer-SD
--------------------
Chcem potvrdiť, že ak povedal pán podpredseda, že prebieha komunikácia a je dobré, že medzi časťou vládnej koalície a Smerom ako najsilnejšou opozičnou stranou existuje taká ta štandardná parlamentná komunikácia, ktorá patrí do politiky. Viete, jedna vec je si tvrdo vymeniť názory, ako to možno sme aj my dnes urobili niekoľkokrát v tejto relácii, druhá vec je mať schopnosť vyjsť za dvere tohto štúdia, podať si ruky, zapriať si pekný víkend a možno pri nejakej príležitosti si dať aj pohár vína. Myslím si, že je našťastie v parlamente stále skupina politikov, ktorá je schopná tejto komunikácie a takíto politici môžu prinášať aj dohody cez širšie politické spektrum ako len cez vládnu koalíciu alebo cez opozíciu. Vnímam tuto ambíciu KDH ako legitímnu, tak ako my chceme hovoriť o zdražovaní, ja vnímam, že amnestie sú dlhodobá téma kresťanskodemokratického hnutia. My sme opakovane povedali, že máme problém s právnymi dôsledkami zrušenia amnestií a tvrdíme, že amnestie sú nezrušiteľné. Ale máme rovnaký morálny a etický pohľad na Mečiarove amnestie ako má, povedzme, Kresťanskodemokratické hnutie. Aj preto ja som ponúkol určitú zmenu  návrhu zákona, išlo by opäť o ústavný zákon, ktorý by odsúdil a označil amnestie Vladimíra Mečiara za hrubé zneužitie prezidentských právomocí v tom období bez toho ale, aby sme otvárali Pandorinu skrinku, aby sa zrazu spustili nejaké procesy, ktoré by mohli skončiť veľmi smiešne napríklad tým, že by niekto povedal, že trestné činy sú premlčané. Je to vážna etická téma. My sme pripravení o tom hovoriť, ale na základe zásady, to je naša podmienka, že amnestie sú nezrušiteľné, sme pripravení podporiť návrh zákona v parlamente, ktorý odsúdi na večné veky to, ako niekto niekedy naložil s amnestiami v minulosti.

Pavol HRUŠOVSKÝ, podpredseda NR SR /KDH/
--------------------
Pán predseda otvoril ústavnoprávny problém možného zrušenia amnestií. Áno, je to niečo, čo vytvára istý precedens v slovenskom právnom a ústavnom poriadku. Ale ja osobne som presvedčený, že je to našou povinnosťou. Proste politika nemôže využívať právo, dokonca na to, aby zahladzovala podozrenia spáchania trestných činov a takého rozsahu, ako bolo zavlečenie prezidentovho syna do cudziny. My vieme o tom viacej, a preto je to len snaha ani nie tak po nejakej pomste alebo zatváraní niekoho do žalára, ale umožniť aby sa slovenská verejnosť dozvedela pravdu, ako to vlastne bolo, keď sa stretnem každý rok s matkou zavraždeného Roberta Remiáša, pozrie sa mi do očí a kladie mi stále tu istú otázku, prečo sa ja nemôžem dozvedieť, prečo môj syn musel zomrieť? O tom toto je. To je to, čo ja cítim ako hlavný dôvod, prečo sa pokúšame stále a trpezlivo sa pokúšať budeme, aby sme sa s týmto vysporiadali. To je povinnosťou politika.

Robert FICO, predseda strany Smer-SD
--------------------
My sme pripravení v diskusii na tuto tému určite hľadať nejaké spoločné riešenia.

Alžbeta VLKOVÁ, moderátorka
--------------------
Spoločné riešenia, ale povedali ste, že máte svoj návrh.

Robert FICO, predseda strany Smer-SD
--------------------
Pani redaktorka, aj slovenská  národná strana prišla s nejakým návrhom, povedala, že podporíme to, dobre, my zase podporíme to a treba o tom diskutovať. Je to ústavný zákon, kde je treba 90 hlasov, čiže musí niekto ustúpiť niekde, niekto niečo získa, niekto niečo stratí, to už je o tých kompromisoch a ak chce Kresťanskodemokratické hnutie, aby tento návrh zákona prešiel, tak musí byť, ako povedal pán podpredseda, veľmi trpezlivé vo vyjednávaniach a myslím si, že patríme medzi politikov, ktorí si dokážu aj tu ruku podať aj ten pohár vína si dať, pretože tam sa dá naozaj vyriešiť niečo.

Pavol HRUŠOVSKÝ, podpredseda NR SR /KDH/
--------------------
V tejto veci naozaj vyjednávam, ja sa tým netajím, stále o tom hovorím, rokujem aj s pánom predsedom vedomí si toho, že na ústavný zákon potrebujem aj opozíciu a to je normálne a bežné a v politike by to malo byť samozrejmé.

Alžbeta VLKOVÁ, moderátorka
--------------------
Čiže možno nájdete aj spoločnú reč nakoniec, čo sa týka amnestií alebo zrušenia amnestií. 

Pavol HRUŠOVSKÝ, podpredseda NR SR /KDH/
--------------------
Ja verím tomu, že áno.

Alžbeta VLKOVÁ, moderátorka
--------------------
Ďakujem, posledná predprázdninová relácia je na konci, ďakujem Pavlovi Hrušovskému aj Robertovi Ficovi za diskusiu.

Pavol HRUŠOVSKÝ, podpredseda NR SR /KDH/
--------------------
Ďakujem pekne a príjemný deň.

Robert FICO, predseda strany Smer-SD
--------------------
Ďakujem a pekné leto. 

Alžbeta VLKOVÁ, moderátorka
--------------------
Vám ďakujem za pozornosť, keďže ide o poslednú reláciu pred parlamentnými aj tými letnými prázdninami, tešíme sa na vás spolu s kolegyňou Ľubou Oravovou začiatkom septembra. Želám vám, aby ste si oddýchli, majte sa pekne, dovidenia.

2.10.2011
TA3
Euroval - kto z koho
2.10.2011    TA3    str. 02   11:00 V politike
            
Alžbeta VLKOVÁ, moderátorka
--------------------
Spolu so mnou už je tu aj predseda Smeru Robert Fico. Dobrý deň.

Robert FICO, predseda strany Smer-SD
--------------------
Dobrý deň prajem.

Alžbeta VLKOVÁ, moderátorka
--------------------
A rovnako tak sa budem rozprávať aj s Bélom Bugárom a Ivanom Gašparovičom, ale to až neskôr. Pán Fico, čo sa týka vášho postoju k eurovalu, jasne hovoríte síce áno, ale len v prípade, ak zahlasuje celá koalícia jednotne za. Stojíte si za týmto stanoviskom aj teraz, keď už sú naozaj tie problémy z Bruselu a dvíhajú  nám varovný prst?

Robert FICO, predseda strany Smer-SD
--------------------
Varovný prst nedvíhajú kvôli Smeru, ale varovný prst dvíhajú kvôli neschopnosti tejto vládnej koalícii zabezpečiť na prijatie eurovalu potrebných 76 hlasov napriek tomu, že vládna koalícia má 79 hlasov. Predsa len, pani redaktorka, ak mi dovolíte, veľmi krátko by sme trochu priblížili problematiku a prestali hovoriť o tučných Grékoch. Hovorím tu v úvodzovkách, pretože tento argument veľmi rada používa politická strana SaS. Pri eurovale ide o mechanizmus, ktorý nepodporuje len samotná eurozóna. Už ho dnes podporuje aj celý svet, či už ide o Spojené štáty americké, Latinskú Ameriku alebo Áziu, všetci totiž vedia, že keby euro padlo, tak to spôsobí svetovú krízu nebývalých rozmerov. Pri eurovale si musíme uvedomiť, že nejde o hotové peniaze. Ide o záruky, v tomto prípade sa majú navýšiť tieto záruky na Slovensku o nejakú sumu a tieto záruky sa budú používať v budúcnosti na zabezpečenie určitých úverov, ktoré sa budú poskytovať krajinám, ktoré majú v Európe vážne problémy. Ak teda, to je ta logická otázka, ak teda celý svet, Európska komisia, Medzinárodný menový fond, Európska centrálna banka, G20, všetci hovoria, že euroval je životne dôležitý v boji proti svetovej kríze, pýtam sa, ako je možné, že nejaká skupina avanturistov pod vedením pána Sulíka dokáže takto zmiasť celú vládnu koalíciu a nedokážu jednoducho toto rozhodnutie prijať. Z tohto dôvodu si myslím a ja chápem postoj Mikuláša Dzurindu, predsedu SDKÚ, ktorý odmietol rokovanie s opozíciou, pretože je všeobecne známe, že my sme poslali listy a požiadali sme o stretnutie. On to odmietol s poďakovaním a povedal, že toto je vnútorná vec vládnej koalície a vládna koalícia si to musí vyriešiť. Čiže 14. alebo 13.októbra, záleží od toho, kedy bude hlasovanie, bude test tejto vládnej koalície a predseda SDKÚ Mikuláš Dzurinda vie, že vládna koalícia takýmto testom musí prejsť. Buď sú schopní vládnuť a euroval zahlasujú a schvália, alebo nie sú schopní vládnuť a potom musí prísť diskusia s opozíciou, ale súčasne musí nastať aj moment, ktorý nazývame buď rekonštrukcia vlády, alebo predčasné parlamentné voľby. A náš postoj je v tomto veľmi jednoznačný.

Alžbeta VLKOVÁ, moderátorka
--------------------
K tomuto sa ešte dostaneme, ale pán Fico, vy už ste aj tak hovorili teraz o tom eurovale, že v podstate s tým súhlasíte, všetko, tak prečo je pre vás tak dôležité v tejto situácii to, čo sa deje v rámci koalície? Keď vy sám hovoríte, aké je to dobré.

Robert FICO, predseda strany Smer-SD
--------------------
Pani redaktorka, aby som bol veľmi presný, sú 2 veci, ktoré treba slovenskej verejnosti ešte dovysvetľovať. Po prvé, nikto z nás neverí úprimnosti postoja SaS. A to preto, lebo SaS na jednej strane hovorí, že schválenie eurovalu by bolo najhoršie riešenie pre Slovensko, že vraj slovenskí ľudia by boli poškodení, ale hneď druhým dychom táto politická strana hovorí, že jej vôbec nevadí, ak euroval bude schválený časťou vládnej koalície a opozície. Tak potom sú proti eurovalu, alebo z toho len vytľkajú politický kapitál? Ak som principiálne proti niečomu, a tvrdím, že to bytostne poškodí Slovenskú republiku, tak nemôžem druhým dychom súhlasiť so schválením takéhoto rozhodnutia. Preto my vidíme a vnímame, že vo vládnej koalícii je skupina politikov, ktorí sú absolútne nezodpovední a hľadia len na to, že či im klesajú alebo stúpajú percentá. Bohužiaľ to isté musím dnes povedať o pani premiérke, pretože jej postoje preukazujú, že jej nejde o nič iné, len o zachovanie vlastného kresla vo vláde, pretože ak sa snaží vyjsť v ústrety avanturistom, ak sa mu snaží ponúknuť nejaké kompromisy a čosi nájsť, nakoniec kompromisy, ktoré všetci odmietajú, počúvame, čo hovoria z Európskej komisie, veľmi vážne vyjadrenia a veľmi si ich vážim, čo povedal podpredseda Európskej komisie pán Šefčovič, ak toto všetko premiérka vie a napriek tomu hrá túto hru o dôveryhodnosť Slovenskej republiky, tak to robí len a len preto, aby si zachránila svoju vlastnú stoličku, lebo vie, že táto vládna koalícia je vo vážnom probléme. Preto náš postoj je,  má železnú logiku. Ešte raz, chceli sme rokovať, odmietli rokovať. Povedali, že si to musia vyriešiť sami doma a musia zistiť, či vládna koalícia funguje alebo nefunguje.

Alžbeta VLKOVÁ, moderátorka
--------------------
A preto tie rokovania ste mohli iniciovať iba v rámci vašej vlastnej strany so svojimi poslancami, aby mali jednotu a aby jednoducho zahlasovali za euroval.

Robert FICO, predseda strany Smer-SD
--------------------
Teraz som celkom nerozumel, ešte raz skúste.

Alžbeta VLKOVÁ, moderátorka
--------------------
Jednoducho že možno prišlo to, ten návrh na to rokovanie príliš skoro pre tu koalíciu, že vám jednoducho stačí mať jednotu v strane.

Robert FICO, predseda strany Smer-SD
--------------------
My ju máme.

Alžbeta VLKOVÁ, moderátorka
--------------------
Tak prečo je taký problém pre vás zahlasovať za euroval?

Robert FICO, predseda strany Smer-SD
--------------------
Ja to skúsim ešte raz, asi si nerozumieme.

Alžbeta VLKOVÁ, moderátorka
--------------------
Rozumieme si, lebo vy hovoríte o SaS, o premiérke, že vytľkajú politický kapitál.

Robert FICO, predseda strany Smer-SD
--------------------
Pani redaktorka, ja chcem znovu povedať ešte raz. Vládna koalícia má 79 hlasov. A odmietli rokovať s  nami, pretože nám oznámili, že toto je vnútorná vec vládnej koalície a oni si musia zistiť, či sú schopní alebo nie sú schopní vládnuť. Ak sa ukáže, že nie sú schopní vládnuť a prijímať rozhodnutie takéhoto vážneho charakteru, určite euroval prejde s našimi hlasmi, o tom nepochybujte, my sme za euroval. Ale nie je možné, aby tu bola vláda, ktorá nie je schopná vládnuť, ktorá nie je schopná prijímať rozhodnutia. Nech urobia si 14. októbra hlasovanie a ukáže sa, či vláda funguje alebo nefunguje. Ak vláda nebude fungovať, železná logika politiky hovorí, buď musí nasledovať rekonštrukcia vlády, alebo musia prísť predčasné parlamentné voľby. Smer nikdy nebude brániť eurovalu, nikdy. Ale vládna koalícia má zodpovednosť, bola to premiérka, bol to minister financií, ktorý sľúbili v júli tohto roku v Bruseli, že niečo zabezpečia a niečo urobia. Prosím, neberte opozícii toto právo a tuto železnú logiku. Mys sme opozičná strana, tvrdíme o tejto vláde, že to je vláda neschopná a zlá a urobíme všetko pre to, aby táto vláda čo najskôr skončila. A preto ak nie sú schopní vládnuť, budú musieť odísť z tejto vládnej scény a príde niekto iný. Ale o tom musia rozhodnúť voliči v ďalších voľbách.  

Alžbeta VLKOVÁ, moderátorka
--------------------
Ja asi tej vašej železnej logike dostatočne nerozumiem, lebo ak vás ocitujem, že o eurovale hovoríte ako o najvýznamnejšom politickom rozhodnutí, tak ja sa potom pýtam, prečo je pre vás viac tie politické prekáračky ako náš obraz v Bruseli?

Robert FICO, predseda strany Smer-SD
--------------------
My nemáme žiadne politické prekáračky.

Alžbeta VLKOVÁ, moderátorka
--------------------
A čo vaše dve podmienky, ktoré máte, ktoré jasne hovoria, že buď dohoda koalície, vtedy zahlasujete, alebo predčasné voľby.

Robert FICO, predseda strany Smer-SD
--------------------
My nemáme žiadne politické prekáračky. Ak si nás všímate, tak my vlastne do eurovalu nehovoríme, pretože euroval je už na televíznych obrazovkách a v novinách prakticky tretí mesiac.

Alžbeta VLKOVÁ, moderátorka
--------------------
Dali ste si dve podmienky, pán Fico.

Robert FICO, predseda strany Smer-SD
--------------------
Je tretí mesiac a nevidíme nič iné, vidíme len to, čo robí dnes vládna koalícia. 

Alžbeta VLKOVÁ, moderátorka
--------------------
Tak prečo ste si dali tie dve podmienky, pán predseda, prosím, odpovedzte mi na otázku, že prečo ste si dali dve podmienky.

Robert FICO, predseda strany Smer-SD
--------------------
Ja odpovedám. Na Slovensku je nejaká vláda. Vláda, ktorá vznikla v roku 2010, ktorá tvrdí, že je najlepšie riešenie pre Slovensko. Táto vláda a účastníci, ktorí sedia v tejto vláde, odmietli Smer v roku 2010 a povedali, že my sme schopní v tomto zlepenci vládnuť a niet lepšie riešenie. V tomto okamihu prevzala vláda celú zodpovednosť za riadenie a prijímanie rozhodnutí v tomto štáte. To je zodpovednosť vlády. Má vládna koalícia 79 poslancov, pani redaktorka? Má. Koľko je treba hlasov na schválenie eurovalu? 76. Prečo tieto otázky kladiete mne? Prečo tieto otázky neustále nekladiete premiérke, pánovi Sulíkovi, pánovi Miklošovi, pánovi Dzurindovi? Je tu zodpovednosť za vládnutie. My sme pripravení podporiť euroval, ale súčasne, ak ho podporíme my, to znamená, že na Slovensku nie je vládna koalícia. Musí byť nejaké konsekvencia. Musí jednoducho niečo prísť. To si myslíte, že my sme takí nejakí prískočkovia, že vládna koalícia má teraz problém, Sulík, ktorý zjavne dohromady hrá len hru, o nič iné mu nejde, pretože on vie, že euroval je dôležitý, ale keďže mu klesli percentá, na tomto naháňa percentá. Máme tam pani Radičovú, ktorá si chráni iba svoj vlastný zadok vo vládnej koalícii, premiérske kreslo. Tak títo ľudia nám ukazujú neschopnosť vládnuť a vy od nás chcete, aby sme my teraz prišli ako nejakí prískočkovia a povedali, tak my vám tento veľký spor, ktorý máte teraz, vyriešime. To je jedno, že pán Sulík je neuprímny, že pani Radičová je neuprímna. My vám teraz zahlasujeme, pán Sulík bude spokojný, vládna koalícia bude spokojná a potom si budú takto chytať ruky, ako povedal, ako Svätopluk s tými štyrmi prutami, čo povedal krásne pán minister Uhliarik.

Alžbeta VLKOVÁ, moderátorka
--------------------
A čo potom náš obraz v Bruseli, veď to je viac ako to, čo sa deje na domácej politickej scéne?

Robert FICO, predseda strany Smer-SD
--------------------
Ale veď nie, vy ma asi nerozumiete znovu.

Alžbeta VLKOVÁ, moderátorka
--------------------
Ja vám rozumiem, pán Fico.

Robert FICO, predseda strany Smer-SD
--------------------
62 poslancov strany Smer-sociálna demokracia zahlasuje za euroval. Ale ak nie je vláda a vládna koalícia schopná prijať takéto rozhodnutie, to znamená, že už nie je vládou a nie je vládnou koalíciou. Uvedomme si, že toto je iba začiatok. Ak nie sú schopní prijať ani zvýšenie záruk Slovenskej republiky v eurovale, to je to prvé hlasovanie, pýtam sa, čo urobia, ak príde Nemecko a povie, dámy a páni, harmonizované dane, to znamená, že celá Európska únia alebo eurozóna bude mať rovnaké dane 27 % napríklad daň z príjmu právnických osôb. Povedia ďalej, že musí byť spoločná európska vláda, povedia ďalšie a ďalšie podmienky. To mi chcete povedať, že potom, čo nie sú schopní ani len navýšiť euroval, hoci majú 79 hlasov, že budú potom schopní prijímať rozhodnutia v podobe harmonizovaných daní? Takúto vládu nepotrebujeme. Ak som označil toto rozhodnutie za jedno z najvýznamnejších rozhodnutí, tak očakávam od vlády, ktorá to sľúbila, veď som to nesľúbil ja, bola to pani Radičová, ktorá v júli išla do Štrasburku a do Bruselu a povedal, euroval podporujeme, je to naša absolútna priorita. Ak to nie sú schopní urobiť...

Alžbeta VLKOVÁ, moderátorka
--------------------
Ale vychádzala z toho, čo ste ešte predtým prijali alebo prijala vaša vláda.

Robert FICO, predseda strany Smer-SD
--------------------
Ale veď dobre, já nemám 79 poslancov. Ak nie je schopná táto vláda uniesť to bremeno, musí ísť od toho preč. To je normálna politická logika a myslím si, že keby tu sedel, ja to si vážim na podpredsedovi Národnej rady Pavlovi Hrušovskom, ktorý stále hovorí, áno, má to absolútnu logiku, čo hovoríte a čo robíte, pretože my vládneme, my máme zodpovednosť, my musíme ukázať, či máme 76 hlasov, alebo nemáme 76 hlasov. Euroval s našimi hlasmi prejde, ale to znamená, koniec tejto vlády.

Alžbeta VLKOVÁ, moderátorka
--------------------
Pre vás z toho, čo vy hovoríte, tak mi ta logika politická hovorí o tom, že vy jednoducho chcete to celé dať na hranu, aby boli predčasné voľby?

Robert FICO, predseda strany Smer-SD
--------------------
Ale nemusia byť predčasné parlamentné voľby.

Alžbeta VLKOVÁ, moderátorka
--------------------
Z toho, čo ste spomínali, že toto je jediné, že vláda nemôže ďalej pokračovať.

Robert FICO, predseda strany Smer-SD
--------------------
Ale predčasné voľby vôbec nemusia byť. Tento problém tu nemusí byť. 14.októbra nech si sadnú a nech 76 zahlasujú za euroval a nebude žiadny problém. Budeme rešpektovať, že vláda je schopná prijímať vážne rozhodnutia v tomto rozsahu. Je to veľmi jednoduché.

Alžbeta VLKOVÁ, moderátorka
--------------------
Ja mám ešte, teda budem vás konfrontovať s vaším politickým posolstvom, ktoré je aj na vašej internetovej stránke vašej strany, k programovému zameraniu Smeru a takisto ocitujem z tohto posolstva. "Smer-sociálna demokracia sa zaväzuje, že nikdy nezneužije tému národno-štátneho záujmu na úzke stranícke účely, ako nám ukázala pravicová opozícia, keď vydierala vládu pri ratifikácii Lisabonskej zmluvy a odmietla pristúpiť k celospoločenskej dohode", čiže ako mi vysvetlíte...

Robert FICO, predseda strany Smer-SD
--------------------
Ja to vysvetlím. Keby ste vnímali trochu pozornejšie číslá a realitu, tak takúto otázku mi nikdy nepostavíte. Koľko hlasov bolo treba na ratifikáciu Lisabonskej zmluvy?

Alžbeta VLKOVÁ, moderátorka
--------------------
O tom už sme sa rozprávali.

Robert FICO, predseda strany Smer-SD
--------------------
Počkajte to, nechajte ma odpovedať. Vy ste mi postavili otázku, ja odpoviem. Koľko bolo hlasov treba na ratifikáciu Lisabonskej zmluvy? 

Alžbeta VLKOVÁ, moderátorka
--------------------
Tak ja tu nie som od toho, aby som odpovedala, vy mi povedzte.

Robert FICO, predseda strany Smer-SD
--------------------
Bolo 90, čiže ústavná väčšina, 90. Vládna koalícia, ktorou som bol predsedou, nemala ústavnú väčšinu, ale všetci poslanci vládnej koalície hlasovali za ratifikáciu Lisabonskej zmluvy. Čiže bez dohod medzi opozíciou a vládnou koalíciou Lisabonská zmluva nemohla byť v žiadnom prípade ratifikovaná a vydierali nás nezmyselným tlačovým zákonom. Táto situácia nie je teraz. Na schválenie eurovalu je treba 76 hlasov a vládna koalícia má 79 hlasov, a nepotrebujú nás aj nám to povedali, keď odmietli s nami rokovanie a pán Dzurinda v priamom prenose jasne povedal, ďakujem za pozvanie, toto si my musíme vyriešiť doma. Odvtedy s nami nikto nehovoril a nerokoval. Ja to rešpektujem. Ja chápem, čo ide urobiť predseda SDKÚ. Musia zistiť, či vláda je alebo nie je schopná vládnuť. Aké zneužívanie? Čím my vydierame? My len tvrdíme, ukážte, či ste schopní vládnuť, ukážte. Ak nie ste schopní vládnuť, my vám zagarantujeme schválenie eurovalu, ale neschopnosť vládnuť znamená, že musí prísť nová vláda v podobe rekonštrukcie vlády, nech si ju urobia sami, ak majú na to silu, aj to je variant. Kľudne môžu povedať, že ideme rekonštruovať vládu, alebo pôjdeme do predčasných parlamentných volieb. To je tak čisté ako Božie oko. Neviem, čo sa na tomto nepáči.

Alžbeta VLKOVÁ, moderátorka
--------------------
Ale vy hovoríte, že nevydierate, tak povedzme to inak, máte svoje dve podmienky, ktoré sú naozaj zásadné. A to sa nedá nazvať politickým vydieraním?

Robert FICO, predseda strany Smer-SD
--------------------
Nemôžem nikoho vydierať, ak je schopný sám niečo urobiť. Je vládna koalícia schopná svojimi hlasmi schváliť euroval? Je. Ako ich môžem vydierať?

Alžbeta VLKOVÁ, moderátorka
--------------------
Ale svojim postojom popierate svoje posolstvo, ktoré máte zverejnené.

Robert FICO, predseda strany Smer-SD
--------------------
Pani redaktorka, ja by som sa ešte raz spýtal. Môžete niekoho vydierať vtedy, keď ten je v nejakej slabej situácii, nemá na to hlasy, nejde mu to a podobne. Tu je 79 hlasov v parlamente za vládnu koalíciu. Ako môžete niekoho vydierať, kto má 79 hlasov a potrebuje na schválenie eurovalu 76 hlasov? To ho nemôžete vydierať. Oni sami jednoducho sa dostanú do pozície, že nie sú schopní vládnuť, potom musí za to prísť nejaká kosekvencia. Ako si to vlastne predstavujete? Vy si to asi predstavujete tak, že 14. nebude schválený euroval, pretože budú asi hlasovať, asi to nebude spojené s dôverou a pravdepodobne SaS zahlasuje proti alebo sa zdrží hlasovania. A teraz ako že čo? Teraz si sadneme a my zahlasujeme za euroval? Sulík takto zatlieska, Radičová takto zatlieskajú, potom sa budú objímať pred televíznou kamerou, budú ukazovať, akí sú perfektní, ako celá vláda funguje a budú ďalej privatizovať, budú rozoberať tento štát, ale to my nechceme. My nesúhlasíme s touto vládou. Táto vláda je pre Slovensko zlá. A chceme ju vymeniť, ale za euroval zahlasujeme. Nech zahlasujú oni prví. Ak nie sú schopní, my zahlasujeme, ale musia byť spojené s tým konsekvencie. Je to jasný postoj. A na tomto postoji Smer nezmení nič, keby nás to malo stať aj percentá a takéto otázky kedykoľvek sme schopní odpovedať.

Alžbeta VLKOVÁ, moderátorka
--------------------
Teda neodpovedali ste mi, čo sa týka vášho posolstva, či si za ním stojíte, lebo ak áno, tak v tom prípade zahlasujte za euroval bez podmienok.

Robert FICO, predseda strany Smer-SD
--------------------
Áno, zahlasujeme za euroval, keď uvidíme, že táto vládna koalícia nie je schopná vládnuť. Áno, zahlasujeme.

Alžbeta VLKOVÁ, moderátorka
--------------------
Tak to je vaša odpoveď. Čo sa týka Lisabonskej zmluvy, dobre, uznávam, že trošku iná situácia v tom, že tam bola potrebná ústavná väčšia. Ale Pál Csáky vtedy svoj postoj vyjadril slovami: "Toto rozhodnutie nie je rozhodnutím, ktorým by sme mali v úmysle podporiť vládnu politiku na Slovensku. Je to signál smerom k občanom Slovenska." Takto elegantne by ste mohli aj vy vysvetliť vaše hlasovanie za euroval.

Robert FICO, predseda strany Smer-SD
--------------------
Prečo by som ja mal tu podporovať pravicový zlepenec, ktorý škodí tomuto štátu?

Alžbeta VLKOVÁ, moderátorka
--------------------
Pál Csáky nemal problém podporiť aj vás.

Robert FICO, predseda strany Smer-SD
--------------------
Ale tam nešlo o rozpad vládnej koalície. Celá vládna koalícia v tom čase, všetci poslanci, ktorí boli za Smer, SNS a HZDS, všetci hlasovali za ratifikáciu Lisabonskej zmluvy. Ale nebolo to dosť, lebo bolo treba ústavnú väčšinu. Teraz máte 79 poslancov vládnej koalície, 76 potrebujú. Nerozumiem, prečo sa stále točíme okolo toho istého, myslím si, že som svoje postoje pomenoval veľmi presne. Smer je sociálnodemokratická strana. A posledný vývoj na Slovensku je veľmi nepriaznivý a bude to horšie a horšie. Táto vláda seje vietor a zožeje veľkú búrku a dobre to vie. A veľmi sa jej  hodí, pani redaktorka, že tieto prekáračky, ktoré medzi sebou, lebo my sa neprekárame, my sa týchto diskusií nezúčastňujeme, to je problém do vládnej koalície. Veľmi sa im to hodí. Potichu môže pán Figeľ urobiť masívnu dohodu na 20 miliónov. To sa ... no ale takto to funguje, pretože pozeráme televíziu, nevidíme nič iné, len ako pani Radičová poletuje sem a tam, ako Sulík hovorí toto alebo hento. Neverím ani jednému, ani druhému, pretože ako som povedal, pani Radičová si chráni svoju vlastnú stoličku, je pripravená v mene svojej stoličky robiť čokoľvek, aj obetovať dôveryhodnosť Slovenskej republiky a pán Sulík to nemyslí úprimne, pretože keby to myslel úprimne, tak buď vystúpi z tej vlády, alebo je razantnejší ale nemôže povedať, schvaľte si to s opozíciou, my sa na vás za to nebudeme hnevať. To je jasný postoj neúprimnosti.

Alžbeta VLKOVÁ, moderátorka
--------------------
Stále hovoríte o teste, to by malo byť spojenie hlasovania s dôverou vláde.

Robert FICO, predseda strany Smer-SD
--------------------
Nemusí to byť spojené. My hovoríme o teste, to hlasovanie samotné 14. bude testom, či je táto vláda schopná vládnuť ďalej.

Alžbeta VLKOVÁ, moderátorka
--------------------
Rekonštrukciu ste odmietli, to znamená, že predčasné parlamentné voľby by vám vyhovovali? Ak by sa tento scenár udelal?

Robert FICO, predseda strany Smer-SD
--------------------
Na predčasné parlamentné voľby potrebujete ústavnú väčšinu v parlamente. To my nevieme zabezpečiť.

Alžbeta VLKOVÁ, moderátorka
--------------------
Tak ak by nebola vyslovená dôvera vláde, tak vy rekonštrukciu odmietate, tak mi logicky vyplýva, že predčasné parlamentné voľby.

Robert FICO, predseda strany Smer-SD
--------------------
Rekonštruovať vládu môže táto vládna koalícia sama, pretože má 79 hlasov. Ak máte 79 hlasov, môžete si robiť aj vlastnú vládu ešte raz. Takže sú 2 možnosti, rekonštrukcia vlády lebo predčasné voľby. Na rekonštrukciu vlády ústavnú väčšinu nepotrebujete, stačí vám 76 hlasov, na predčasné voľby potrebujete kvalifikovanú ústavnú väčšinu, musela by vzniknúť dohoda medzi vládnou koalíciou a opozíciou, ale predpokladám, keby vládna koalícia ukázala neschopnosť vládnuť, že k takémuto rozhodnutiu bude prinútená pristúpiť.

Alžbeta VLKOVÁ, moderátorka
--------------------
Čiže ak by boli predčasné parlamentné voľby podľa tej matematiky to vyplýva, že by zrejme ste mohli vytvoriť aj vy vládu. Čo sa týka koaličných strán, stále sa v kuloároch spomína, že práve KDH a Smer. Kresťanskí demokrati sú pre Smer dobrým partnerom do budúcnosti?

Robert FICO, predseda strany Smer-SD
--------------------
Vy ste príliš, príliš ďaleko. Ja neviem, či ma o hodinu nezrazia auto. Nehnevajte sa, to sú témy, o ktorých vôbec netreba diskutovať v tomto okamihu, pretože my chceme, aby ...

Alžbeta VLKOVÁ, moderátorka
--------------------
Ale každý politik predsa premýšľa o krok dopredu minimálne.

Robert FICO, predseda strany Smer-SD
--------------------
My chceme, aby na Slovensku bola dobrá a silná vláda. Bohužiaľ musím povedať, na Slovensku je zlá, slabá vláda s neschopnou premiérkou. To je náš pohľad a urobíme všetko pre to, aby sme ich vymenili, aby sa opäť Slovensko posúvalo cestou sociálneho štátu. To je naša legitímna opozičná rétorika, budeme s ňou pracovať, ale ja nevidím žiadny dôvod, prečo by sme tomuto zlepencu mal teraz v tomto okamihu akýmkoľkve spôsobom pomáhať. Ak nevedia vládnuť, musia ísť od toho preč. Ak vedia vládnuť, tak si 14.októbra schvália euroval sami a nás prosím neťahajte do ich šarvátok medzi pánom Sulíkom a zostatkom vládnej koalícii. Čo mne aj do nich. To je ich vnútorný problém.

Alžbeta VLKOVÁ, moderátorka
--------------------
Ako som spomínala, určite premýšľate niekoľko krokov dopredu. Je KDH pre vás, keby ste zvažovali, prijateľným partnerom do koalície do budúcnosti?

Robert FICO, predseda strany Smer-SD
--------------------
Jediné, čo by som privítal do budúcnosti a naozaj neviem, ako ľudia rozhodnú, to je príliš predčasné hovoriť, je znižovanie počtu politických strán, ktoré budú vytvárať vládne koalície. My sme ten krok urobili, pretože v rokoch 2006, 2010 boli vo vládnej koalícii iba 3 politické subjekty a verím, že tak sa bude vyvíjať politická scéna, že to môžu byť dva politické subjekty, ktoré zostavia vládu. Takže urobte si pravdepodobný zoznam politických strán, ktoré budú v parlamente a z nich si zostavujte nejaké vlády, ja to teraz robiť nebudem.

Alžbeta VLKOVÁ, moderátorka
--------------------
Čiže neodpovedali ste mi, či ta druhá strana pre Smer by bola KDH?

Robert FICO, predseda strany Smer-SD
--------------------
To sa nedá, takto sa to nedá povedať.

Alžbeta VLKOVÁ, moderátorka
--------------------
Ďakujem Robertovi Ficovi.

Robert FICO, predseda strany Smer-SD
--------------------
Ďakujem aj ja za pozvanie.

16.10.2011
TA3
Vláda padla, čo bude ďalej
16.10.2011    TA3    str. 01   11:00 V politike
            
Alžbeta VLKOVÁ, moderátorka
--------------------
Vláda padla a budú predčasné voľby. Kto sa chopí moci, aj o tom dnes budem diskutovať v prvej časti relácie s Robertom Ficom a Richardom Sulíkom. V druhej polhodine tu budú spolu so mnou Ján Figeľ, Béla Bugár a Ivan Mikloš. Som rada, že pozeráte V politike na TA3. Pán Fico, poďme rovno diskutovať, želám vám pekný deň.

Robert FICO, predseda strany Smer-SD
--------------------
Dobrý deň prajem.

Alžbeta VLKOVÁ, moderátorka
--------------------
Na úvod si pomôžem vaším citátom ešte z júla, kedy ste povedali: "myslím si, že Slovensko má zlú vládu a my urobíme všetko pre to, aby sa jej funkčné obdobie skrátilo." Po roku a troch mesiacoch nám padla vláda. Cítite sa ako víťaz?

Robert FICO, predseda strany Smer-SD
--------------------
Vláda Ivety Radičovej môže sama za to, ako dopadla, pretože od samého začiatku bolo zrejmé, že zloženie zo 4 strán a dvoch frakcií je neudržateľné. Na Slovensku sa hovorí, že 10 kuchárov aj polievku pripáli, a to je typický príklad tejto vlády, ktorá sa na ničom nevedela dohodnúť, neviedla žiadny sociálny dialóg, prijímala rozhodnutia, ktoré boli proti ľuďom a na čele tejto vlády bola žena, ktorá to nezvládala ani politicky, a ako sme videli pri poslednej tlačovej konferencii, ani osobne. Z tohto dôvodu tu bol naozaj potenciál rozpadu tejto vlády a bola to iba otázka času, keby to nebol euroval, tak je to pravdepodobne niečo iné. Je dobré, že padla vláda, pretože za rok aj dva mesiace sa len hádali. Všetku energiu, ktorú táto vláda vyvíjala, vyvíjala do vnútra, aby sa udržali. Ale vládu treba navonok smerom k ľuďom, a nie do vnútra. Preto ja som rád, že skončilo toto obdobie, rovnako veľmi vítam rozhodnutie, ktoré vzniklo na základe dohovoru štyroch relevantných strán, že nebudeme...

Alžbeta VLKOVÁ, moderátorka
--------------------
K tomu sa ešte, pán predseda, dostaneme.

Robert FICO, predseda strany Smer-SD
--------------------
Tu jednu myšlienku, že nebudeme túto traumu predľžovať a že predčasné parlamentné voľby sú jediným možným riešením.

Alžbeta VLKOVÁ, moderátorka
--------------------
Ale neodpovedali ste mi na to, že sám ste povedali ešte v júli, že urobíte aj vy všetko pre to, aby sa to obdobie skrátilo. Čiže v podstate vy ste mali svoju podmienku čo sa týka eurovalu, predčasné voľby, vyšlo vám to.

Robert FICO, predseda strany Smer-SD
--------------------
Áno, veď netreba skrývať za niečo, ambíciou každej opozičnej strany je, aby čo najrýchlejšie sa dostala opäť k vládnej moci a aby padla vláda, vôči ktorej je oponentom. Preto my považujeme pád tejto vlády určite aj za výsledok nášho pôsobenia, ale za podstatnú časť viny toho, že padla táto vláda, si zodpovedá vládna koalícia sama, vzhľadom na jej neschopnosť aj za všetky vnútorné spory, ktoré stále mali.

Alžbeta VLKOVÁ, moderátorka
--------------------
Čiže ste vlastne potvrdili, že aj vy ste pridali ruku k dielu ako opozičná strana, aby to padlo.

Robert FICO, predseda strany Smer-SD
--------------------
Myslím si, že my sme ukázali za posledných 15 mesiacov najmä neuveriteľnú stabilitu. A celkovo od roku 99 Smer-SD pôsobí ako mimoriadne stabilný subjekt,  ktorý nie je do vnútra otravovaný žiadnymi konfliktmi. To je veľmi dôležité.

Alžbeta VLKOVÁ, moderátorka
--------------------
Pán predseda, to už sme pri vašej strane, poďme ale k riešeniu situácie, ktorá sa deje teraz. Kľúčové bolo stretnutie v piatok s prezidentom. Vy ste s ním boli ako prvý ešte pred Ivetou Radičovou aj Pavlom Hrušovským. No prekvapilo vás jeho riešenie situácie, ktoré navrhol?

Robert FICO, predseda strany Smer-SD
--------------------
Opäť musím pripomenúť, že toto sú pre médiá mimoriadne atraktívne témy. Hoci nie sú už vôbec dôležité. 

Alžbeta VLKOVÁ, moderátorka
--------------------
Tak je dôležité, či tato vláda, kto dovládne a podobne.

Robert FICO, predseda strany Smer-SD
--------------------
To neznamená, že nechcem na vašu otázku odpovedať, ale budem k tomuto veľmi stručný, pretože si myslím, že treba hovoriť o vážnejších veciach ako o tom, čo sa bude diať ďalšie 4 alebo 5 mesiacov. Prezident Slovenskej republiky Ivan Gašparovič má z hľadiska ústavy pravdu. Pán prezident pomenoval všetky alternatívy, ktoré prichádzajú do úvahy. Na základe jeho vyhlásenia, že takéto alternatívy mu dáva ústava a nič iné nemôže urobiť, prišli prvé vyjadrenia politických subjektov, ktoré sú aktívnymi hráčmi. Ony musia povedať, čo sa dá a čo sa nedá. Ja môžem len za Smer-SD povedať, a to budem hovoriť aj v pondelok ráno, áno, pán prezident, to čo hovoríte, je z hľadiska Ústavy Slovenskej republiky pravda, ale neviem si predstaviť ako predseda najsilnejšej strany, že by sme teraz mali dať priechod nejakej novej vláde na 4 mesiace, ktorá bude musieť prísť po 30 dňoch do Národnej rady Slovenskej republiky, predložiť úplne nové programové vyhlásenie vlády a požiadať o hlasovanie o dôvere, na 3 mesiace. Toto politicky nezodpovedá realite. Myslím si, že najčistejšie riešenie by bolo, aby sme už nezaťažovali Slovensko témami, ako je nová vláda, rekonštrukcia vlády. Táto vláda padla, lebo bola zlá. Pán prezident by v súčinnosti s politickými stranami a ja verím, že sa tak aj stane, mohol nájsť riešenie, ktoré umožní, že vláda, ktorá už vlastne neexistuje, pretože táto vláda už neexistuje, bude dočasne poverená, aby spravovala administratívne veci.

Alžbeta VLKOVÁ, moderátorka
--------------------
Ešte stále ale existuje aj čo sa týka zákona.

Robert FICO, predseda strany Smer-SD
--------------------
Nie, nie.

Alžbeta VLKOVÁ, moderátorka
--------------------
Oficiálne nebola stále odvolaná.

Robert FICO, predseda strany Smer-SD
--------------------
Pani redaktorka, aby sme si rozumeli. Pokiaľ ide o túto vládu, táto vláda už nemá dôveru v parlamente. Teraz prichádza formálno-právny akt pána prezidenta.

Alžbeta VLKOVÁ, moderátorka
--------------------
Veď o tom hovorím.

Robert FICO, predseda strany Smer-SD
--------------------
Ale ten hmotno-právny následok vznikol v tom okamihu, keď vláda padla, pretože nezískala dôveru. A táto vláda neviem, ako si vysporiadajú vzťahy do vnútra, pretože vidím, že narastá konflikt medzi SaS a zostávajúcou časťou.

Alžbeta VLKOVÁ, moderátorka
--------------------
Vy hovoríte o tom, že vy nepodporíte, alebo respektíve vy s tým nechcete mať nič spoločné. Nechcete teda väčšinovú vládu, lebo bez vás by sa to asi nedalo, čiže do hry vstupuje menšinová vláda s podporou SaS na čele s Ivetou Radičovou. To by ste podporili?

Robert FICO, predseda strany Smer-SD
--------------------
Ale my nemáme čo podporovať. My hľadáme také riešenie, pri ktorom už nebude treba v parlamente hlasovať o dôvere vlády.

Alžbeta VLKOVÁ, moderátorka
--------------------
Aké je to riešenie?

Robert FICO, predseda strany Smer-SD
--------------------
To riešenie je, že by pán prezident po odvolaní vlády Ivety Radičovej po formálno-právnom odvolaní ju poveril výkonom tejto funkcie aj ďalej s tým samozrejme, že táto vláda by už nemala žiadny mandát, preženiem to, jedinou úlohou by bolo, aby svietili a kúrili. To je tak asi všetko. Ale na nič iné by nemali mať právo. Ale opätovne, politicky si neviem predstaviť, že by sa zostavovala nová vláda, ktorá by išla do parlamentu a žiadala by o dôveru.

Alžbeta VLKOVÁ, moderátorka
--------------------
Ak som vám správne teda porozumela, znamená to, že zostala by formálne táto vláda, na čele s Ivetou Radičovou v zastúpení všetkých 4 strán, ktoré doteraz boli v koalícii?

Robert FICO, predseda strany Smer-SD
--------------------
Ak sa na tom dohodnú, ale pravdepodobne bude žiadať zostatok vládnej koalície vyradenie ministrov za SaS, k tomuto aj dôjde, ale to je ich vnútorná vec. Pani redaktorka, Smer je opozičná strana. A my považujeme za správne a myslím si, že takto to považuje aj veľká časť slovenskej verejnosti, že trauma, ktorú spôsobila vláda Ivety Radičovej, neschopnosť, ktorá tu bola viditeľná 15 mesiacov, bude ukončená predčasnými parlamentnými voľbami. Pretože vytvárať novú vládu, ktorá pôjde do parlamentu so žiadosťou o vyslovenie dôvery je možné len vtedy, ak sú tu dané výsledky parlamentných volieb. My s týmto nechceme nič mať. My sme opozičná strana, budeme veľmi striktne oponovať to, čo ešte ide urobiť, toto torzo vlády, pretože hovoria o tom, že chcú schváliť zlý rozpočet, počúvame, že chcú zobrať mestám a obciam 250 miliónov eur, čo samozrejme berú ľuďom v tých mestách a obciach a ďalšie a ďalšie rozhodnutia. Do 10.marca sa Smer nebude zapájať do žiadnych vnútrokoaličných rozhovorov a sporov. Musia dotiahnuť do konca do 10.marca toto vládnutie, my im budeme oponovať tam, kde sa bude dať a 10.marca musia ľudia rozhodnúť, akú vládu na Slovensku chcú. Či chcú znovu pravicový zlepeniec, alebo chcú normálnu, stabilnú vládu, ktorú čakajú veľké výzvy.

Alžbeta VLKOVÁ, moderátorka
--------------------
K rozloženiu síl, k tomu sa ešte dostaneme. Pán predseda, zostaňme ešte pri Ivete Radičovej. Vy ste povedali, najprv to, že už pre vás nemá legitimitu, nič nevyrokuje, napriek tomu teda budete rešpektovať na čele prípadne, ak sa vytvorí vláda, do 10.marca, ale chcem sa vás spýtať na summit, ktorý bude na budúci týždeň 23. Vy už ste povedali, že by tam mal ísť prezident, nie Iveta Radičová, spolu s ministrom. Mal by to byť Ivan Mikloš?

Robert FICO, predseda strany Smer-SD
--------------------
Dovoľte mi ešte možno k tomu dve také informácie. Pani Iveta Radičová je pre nás úplne nedôveryhodná premiérka, pretože boli dva prípady, kedy verejne oklamala celé Slovensko. Prvýkrát to bolo, keď povedala, že vyrokovala takzvanú realokáciu zdrojov na výstavbu diaľníc s predsedom Európskej komisie Barrosom. Klamstvo. Druhýkrát verejne klamala, keď hovorila, že pri rozhovoroch s Merkelovou a s ďalšími ponúkla vejár možností a že jej vejár možností sa stretol s pochopením. Klamstvo. Bola odmietnutá od samého začiatku. Z tohto dôvodu, aj preto, že už vláda Ivety Radičovej neexistuje a že ani nebude poverená vykonávaním funkcie, by som považoval za úplne neúnosné, aby Iveta Radičová išla na summit, ktorý bude životne dôležitý pre celú Európu. Ja by som chcel aj tuto príležitosť využiť a možno aj požiadať oficiálne všetky politické strany na Slovensku, aby súhlasili s tým, že Slovensko bude na tomto summite zastupovať, je to môj názor, ja som o tom s pánom prezidentom Gašparovičom nehovoril, bude zastupovať prezident Slovenskej republiky Ivan Gašparovič, pretože on je jediná legitímna hlava v tomto okamihu. Pokiaľ ide o parlament, došlo k zmene, bol dočasne zvolený  nový predseda parlamentu iba na krátke obdobie. Predsedníčka vlády už neexistuje, je tu pán prezident. Pán prezident by mal byť hlava delegácie a nechajme na ňom, že koho si zoberie do delegácie, pokiaľ ide o rokovania, pretože budú sa prijímať na summite mimoriadne vážne veci, lebo sa Európa rozhodla, že bude prijímať kľúčové rozhodnutia.

Alžbeta VLKOVÁ, moderátorka
--------------------
Ale vy svoj názor máte, kto by s ním mal ísť na ten kľúčový summit, ako vy hovoríte.

Robert FICO, predseda strany Smer-SD
--------------------
Ale to už vec pána prezidenta.

Alžbeta VLKOVÁ, moderátorka
--------------------
Mal by tam ísť minister financií?

Robert FICO, predseda strany Smer-SD
--------------------
Napríklad minister financií v týchto otázkach vždy rokoval. To už bude vec pána prezidenta. My proti tomu nič nebudeme mať, ak si pán prezident vyberie osoby z vlády, ktoré budú odborne mu pomáhať pri riešení vážnych kľúčových rozhodnutí, ktoré sú tam. Čiže výzva ešte raz k politickým stranám, na summit by mal ísť pán prezident a ja verím, že pán prezident sa bude takisto o túto účasť uchádzať.

Alžbeta VLKOVÁ, moderátorka
--------------------
Ale to je veľmi neštandardný postup.

Robert FICO, predseda strany Smer-SD
--------------------
Nie je to neštandardný. Ja som chodil na európske rady a veľmi často tam bývali prezidenti krajín. Najmä v období...

Alžbeta VLKOVÁ, moderátorka
--------------------
Ale nie tých, ktoré fungujú v eurozóne ako my.

Robert FICO, predseda strany Smer-SD
--------------------
To nie je pravda. Zoberte si napríklad Poľsko. Poľský prezident chodil pravideľne na zasadnutia Európskej rady a Poľsko je krajina, kde je takisto parlamentná demokracia a nie je to prezidentský systém. Hovorím o období, ktoré je komplikované, pretože táto vláda už neexistuje a my nemôžeme dať mandát na takéto vážne rokovanie človeku, ktorý verejne klamal dvakrát, pokiaľ ide o verejné témy a aj európske.

Alžbeta VLKOVÁ, moderátorka
--------------------
A teraz vám tak nerozumiem, pretože hovoríte o tom, že o Ivete Radičovej ako o klamárke, na druhú stranu hovoríte o tom, že do 10.marca má byť na čele vlády.

Robert FICO, predseda strany Smer-SD
--------------------
Má byť iba ako poverená vykonávaním administratívnych funkcií bez mandátu. My nechceme pripustiť, aby teraz vznikala nejaká nová vláda, opakujem ešte raz, predstavte si, že hovoríme o úplne novej vláde, ktorá by prišla a musela by vypracovať nové programové vyhlásenie vláde, uchádzať sa o dôveru parlamentu. Na čo takéto niečo robiť dva alebo 3 mesiace pred parlamentnými voľbami? Nechajme tuto vládu, nech vykonáva administratívne funkcie, ale bez akéhokoľvek mandátu, jednoducho bude len aby ta vláda tu bola, lebo predsa aj vláda má nejaké pravomoce, ktoré je treba niekedy aplikovať. Z tohto dôvodu by som privítal, keby riešenie sa našlo u pána prezidenta. Ja by som ale k tej vláde chcel ešte niečo povedať, k tej novej, pretože zväčša len komentujeme to, čo sa udialo alebo čo momentálne je. Ak mi dovolíte...

Alžbeta VLKOVÁ, moderátorka
--------------------
Pán Fico, pôjdeme pekne postupne ešte vám chcem povedať to, aby som to  zhrnula. Znamená to formálna vláda bez nejakých kompetencií na čele s Ivetou Radičovou a zároveň na summit na budúci týždeň by mal ísť prezident prípadne s Ivanom Miklošom.

Robert FICO, predseda strany Smer-SD
--------------------
Áno. Napríklad. Je to vec pána prezidenta, koho by si do svojej delegácie vybral, ale neviem si predstaviť, že na tento summit pôjde Iveta Radičová, už nemá čo vyrokovať a nemá mandát a najmä jej neveríme po tom, čo porozprávala, po týchto dvoch stretnutiach.

Alžbeta VLKOVÁ, moderátorka
--------------------
Hovoríte teda o predčasných voľbách a myslím, že sa, alebo budete so mnou súhlasiť, že je kríza a v tomto čase je zrejme potrebné, aby zastrešovali vládu možno aj pravicové aj ľavicové strany, aby tam bolo to  zastúpenie. Súhlasite so mnou?

Robert FICO, predseda strany Smer-SD
--------------------
Nepochybne sme boli svedkami mimoriadne nestabilnej vlády a v čase krízy je to najväčšie nešťastie pre krajinu, keď nemá stabilnú vládu, ktorá sa venuje len sama sebe. Preto mi dovoľte, aby som zadefinoval možno 4 piliere, ktoré treba dať na stôl pri rokovaní o novej vláde po parlamentných voľbách 10.marca. Veľmi stručne. Prvá téma, vláda musí byť stabilná. Nesmie sa opakovať 4 strany 2 frakcie. Ideálne pre Slovensko by bolo, keby sa dohodli dve strany s najväčšími výsledkami v parlamentných voľbách a vytvorili mimoriadne stabilný subjekt.

Alžbeta VLKOVÁ, moderátorka
--------------------
A mohli by byť aj na pravom a ľavom spektre?

Robert FICO, predseda strany Smer-SD
--------------------
Vidíte niekoho naľavo okrem nás?

Alžbeta VLKOVÁ, moderátorka
--------------------
Ja sa pýtam, lebo už ste pripustili, že môžete vládnuť aj sám.

Robert FICO, predseda strany Smer-SD
--------------------
Nie, to zase klasická zlá interpretácia vyjadrení. Ja som povedal, že v tom súboji medzi Smerom-SD a pravicou, ktorá pozostáva z viacerých strán chceme mať viacej ako pravica, o tomto som hovoril. Čiže ak nie je od stredu doľava žiadna iná politická strana a hovorím o dvoch subjektoch, tak ako Smer vyhrá voľby, objektívne ich asi vyhrá, pretože my sme integrovali stredoľavý priestor, kým pravicové strany sa dávajú dohromady a majú približne ten istý výsledok. Čiže objektívne my budeme mať asi najväčšie číslo. Z hľadiska percent. Že budeme musieť potom hľadať partnera medzi tými stranami, ktoré získajú viac ako 5 % a budú sedieť v parlamente. Že pôďme ešte raz, stabilita, ja som za vládu, ktorá bude maximálne z dvoch politických subjektov, po druhé vláda, ktoré bude mať rovnaké názory. Pani redaktorka, toto je najpodstatnejšia vec na dianie v Európe, v eurozóne a v Európskej únii. My si musíme hneď na úvod povedať, čo keď prídu takéto výzvy z Európy, ako budeme na ne reagovať? Aby sa nestalo, že zrazu príde téma, ktorá bude mimoriadne citlivá pre Slovensko a pre Európu a zistíme, že jedna časť vládnej koalície bude hovoriť tak a druhá bude hovoriť onak, je tu mimoriadne zlá skúsenosť z posledných 15 mesiacov, čiže rovnaký názor na Európu, postavenie Slovenska v Európskej únii, v eurozóne, najmä že je pre nás jedine Európska únia zónou perspektívy je pre mňa životne dôležitý pre vládu. Po tretie, tretí taký pilier, o ktorý sa vláda musí opierať, je ochranárska funkcia štátu a vlády. Musíme sa dohodnúť na tom, že v čase krízy musí, už končím tu myšlienku, musí vláda sa správať ochranársky k ľuďom, pretože inak ľudia sú vystavovaní tlakom, ktorý nevedia sami odolávať. No a samozrejme štvrtá vec, ktorú budem ponúkať, ak takáto možnosť bude, aj Smer sa bude k nej hlásiť je podpora prorastovej ekonomiky. To znamená, veľké verejné investície, vrátiť sa k týmto myšlienkam, ktoré sme robili, pretože toto súčasná vláda absolútne zanedbala.

Alžbeta VLKOVÁ, moderátorka
--------------------
S tým, čo ste povedali, tak ten programový prienik alebo možno taká zhoda by mohla byť aj so stranou SDKÚ. Pripúšťate to?

Robert FICO, predseda strany Smer-SD
--------------------
Ak v parlamente, poďme trošku teda robiť nejakú...

Alžbeta VLKOVÁ, moderátorka
--------------------
Hovorím o tom, že na tej  pravej strane je najsilnejšia SDKÚ.

Robert FICO, predseda strany Smer-SD
--------------------
Ale ja vám chcem zase vysvetliť, že robíme z niečoho zbytočné tragédie a traumy pre verejnosť. S vysokou pravdepodobnosťou bude v parlamente Smer. Dobre, pripúšťate? Áno. Druhá strana, ktorá bude...

Alžbeta VLKOVÁ, moderátorka
--------------------
Neodpovedala som vám, ale asi áno.

Robert FICO, predseda strany Smer-SD
--------------------
S vysokou pravdepodobnosťou, čiže áno, bude v parlamente SDKÚ. Bude tam KDH, bude tam s vysokou pravdepodobnosťou jedna zo strán, ktorá reprezentuje národnostnú maďarskú menšinu. Čiže buď tam bude Híd alebo tam bude SMK. Nepredpokladám, že by prešli obidve. A možno tam bude ešte SaS, ja to neviem posúdiť, ako sa voliči postavia k tomu, čo sa udialo, a Slovenská národná strana. Z nikoho iného, pani redaktorka, nemôže vzniknúť vláda.

Alžbeta VLKOVÁ, moderátorka
--------------------
A poradie, ktoré ste menovali, môže niečo napovedať?

Robert FICO, predseda strany Smer-SD
--------------------
Nie, nenapovedá toto poradie, ja som možno hovoril o percentuálnom podiele politických strán, že ktorá strana.

Alžbeta VLKOVÁ, moderátorka
--------------------
Ako pre stabilitu krajiny teda naozaj logicky mi z toho vyplýva, že SDKÚ je najsilnejší, ač momentálne na tej pravej strane, vy na tej ľavej.

Robert FICO, predseda strany Smer-SD
--------------------
Možno, že predseda SaS ma iný názor, že kto je dnes najsilnejší hráč napravo, ale to je medzi nimi súboj, ktorý si musia oni rozdať vo volebnej kampani a pravdepodobne si to medzi sebou aj rozdajú.

Alžbeta VLKOVÁ, moderátorka
--------------------
Tak to uzavrieme už, že kto je vám najbližší programovo?

Robert FICO, predseda strany Smer-SD
--------------------
Vidíte, to je zaujímavé, že stále sa pokúšate politikou dostať do odpovede, ktorá nie je možná. My nevieme odpovedať 4 mesiace alebo 4,5 mesiaca pred parlamentnými voľbami, ako bude vyzerať vláda.

Alžbeta VLKOVÁ, moderátorka
--------------------
Ale kto je vám najbližší môžete odpovedať.

Robert FICO, predseda strany Smer-SD
--------------------
Ja ponúkam obsah toho vládnutia. Povedal som, obsah vládnutia musí byť o týchto 4 pilieroch. Ak sa na tomto dohodneme, tak naozaj môže vzniknúť aj stredopravá vláda. Alebo môže, myslím, ľavicovo-pravicová vláda. Môže vzniknúť, lebo od stredu doľava v parlamente nebude žiadny iný subjekt. Bude tam len Smer-SD, nikto iný.

Alžbeta VLKOVÁ, moderátorka
--------------------
A obsahovo a pilierovo a tie piliere, čo ste pomenovali, kto je vám najbližšie?

Robert FICO, predseda strany Smer-SD
--------------------
Ja si myslím, že je viacero strán, ktoré ukázali, že chcú stabilnú vládu, chcú rovnaký názor na Európsku úniu.

Alžbeta VLKOVÁ, moderátorka
--------------------
To chcú všetky.

Robert FICO, predseda strany Smer-SD
--------------------
Tam to už tak asi celkom nefunguje. Ochranárska funkcia vlády, to bude tiež veľmi zaujímavá téma, že do akej miery bude pripravená časť pravice prijímať ochranárske opatrenia, aby ľudia neznášali všetky náklady a potom je to samozrejme prorastová ekonomika. Tiež sa budem pýtať, či všetky strany sú pripravené ísť do podpory veľkých verejných investícií. Stabilita, hospodársky rast, Európska únia, ochranárstvo. To sú základné piliere.

Alžbeta VLKOVÁ, moderátorka
--------------------
Vy to viete presne pomenovať, spýtam sa teda konkrétne a naposledy, SDKÚ, KDH sú pre vás takí najprijateľnejší hráči, čo sa týka pilierov aj tej stability, ktorá by mohla z toho vzniknúť pre Slovensko?

Robert FICO, predseda strany Smer-SD
--------------------
Iné strany ešte okrem SDKÚ a KDH budú možno v parlamente ďalšie dve strany. Čiže ak bude vznikať a je tu podľa všetkého aj objednávka na veľmi stabilnú vládu zloženú z dvoch subjektov, ktoré nie sú úplne programovo blízke. Tak je vysoká pravdepodobnosť, ale o tom rozhodnú ľudia, ja nemôžem porcovať medveďa, ktorý chodí teraz ešte po lese. Ale je vysoká pravdepodobnosť, že jednou súčasťou takejto vlády by mohol byť Smer-SD a druhou súčasťou tejto vlády bude niektorá zo strán, ktorú som teraz vymenoval v určitom poradí podľa percent. Ja viac nemôžem v tomto okamihu povedať. Ale určite nemáme záujem vstupovať do zlepencov, do širokých vládnych koalícií, máme záujem na stabilnej vláde. Ja môžem opakovať dookola, nech si ľudia spomenú, ako bola stabilná vláda v rokoch 2006 až 2010. Nikoho sme neotravovali s vnútornými konfliktami.

Alžbeta VLKOVÁ, moderátorka
--------------------
O tom rozhodnú ľudia, to ste povedali. Ja vám ďakujem za to, že ste prišli, želám vám ešte pekný deň. Dovidenia. 

Robert FICO, predseda strany Smer-SD
--------------------
Ďakujem za pozvanie. Pekný deň.

18.12.2011
TA3
Problémy zažehnané?
18.12.2011    TA3    str. 01   11:00 V politike
            
Ľuba ORAVOVÁ, moderátorka
--------------------
Lekári zrušili štrajkovú pohotovost. Prezident podpísal zákon, ktorým sa zastavuje tranformácia nemocníc na akciové spoločnosti a zvyšujú sa platy lekárov. Skutočne sa pacienti môžu prestať báť,  že ich skôr či neskôr nebude mať kto ošetriť? Je kríza natrvalo zažehnaná? Čo čaká novú vládu, máme sa pripraviť na uťahovanie opaskov? A ako sa na celú situáciu pozerá cirkev? Tak toto sú témy dnešnej diskusie, poslednej v tomto roku. Vitajte. A ja vítam dnešných hostí, predsedu KDH, Ján Figeľ, pekný deň.

Ján FIGEĽ, predseda strany /KDH/
--------------------
Pekný deň všetkým.

Ľuba ORAVOVÁ, moderátorka
--------------------
A predseda Smeru-SD Robert Fico. Pekný deň.

Robert FICO, predseda strany /Smer-SD/
--------------------
Pekný deň.

Ľuba ORAVOVÁ, moderátorka
--------------------
Páni, poďme na úvod k zdravotníctvu. Pán predseda, štrajk a pohotovosť štrajková je zažehnaná. Skutočne nebude problém, pretože sa ozývajú ďalší lekári.

Ján FIGEĽ, predseda strany /KDH/
--------------------
Ja dúfam, že po tom všetkom aj čím na jednej strane Slovensko prešlo a na druhej čo je riešené postupne v systéme zdravotníctva každý zodpovedný lekár nielne zostane pri lôžku, ale v spolupráci a dialogu bude hľadať ďalšie kroky na ceste k ozdravovaniu zdravotníctva. Ide o témy, aj keď o nich ešte nehovoríme priamo, v podstate dvadsaťročné, až generačné, ktoré naozaj je treba riešiť, ale zodpovedne aj vzhľadom na možnosti štátu, ale aj vzhľadom na tu základnú dostupnosť, starostlivosti, ale službu človeku, pretože tak ako iné profesie, aj zdravotníctvo už z hľadiska sestier, ale aj lekárov, je služba človeku. A to čo sa darilo a veľmi korektne vyrokovalo so sestrami v zdravotníckymi sestričkami a bol pekný príklad aj dialógu, aj konštruktívneho prístupu s tým, že riešenie je a pomáha to všetkým. U lekárov to bolo iné, mne je ľúto, že siahli až k takým praktikám, ako bol odchod od pacientov z nenaznajky, kolektívne vrhnutie sa alebo uprednostnenie pracovnej neschopnosti, pretože tu ide aj o vzťah človeka k človeku.

Ľuba ORAVOVÁ, moderátorka
--------------------
V každom prípade ale, pán predseda, ak teda hovoríte, že vám je ľúto, akým spôsobom sa k tomu celému problému postavili lekári, vy ste teda povedali a oceňujete prístup vášho ministra zdravotníctva pána Uhliarika, je to namieste, skutočne bol ten jeho postup skutočne tak dobrý, dokázal, alebo nemohol dokázať zabrániť tomuto stavu?

Ján FIGEĽ, predseda strany /KDH/
--------------------
Asi neexistuje ani perfektný minister, ani predtým, nechcem teraz porovnávať alebo nejako kádrovať, ale Ivan Uhliarik ukázal odvahu riešiť staré problémy. Za tok a pol bolo prijatých viacero dôležitých rozhodnutí, či legislatívnych alebo rozpočtových alebo personálnych a som presvedčený, že v tomto úsilí treba pokračovať. To čo sa napríklad rozhodlo pri zmene systému platieb, teraz bude to od 13.roku, pretože zákony sú zmenené, platba za diagnózu, to čo znamenala úspora alebo optimalizácia tam, kde je výkony, šli aj peniaze, pri rušení voľných lôžok a zlučovania alebo rušení oddelení, to, že sa mu podarilo zastaviť zadlžovanie Všeobecnej zdravotnej poisťovne, teda hroziacu nútenú správu, to neboli jednoduché veci. A to je len časť toho, čo sa podarilo.

Ľuba ORAVOVÁ, moderátorka
--------------------
Iste, ale pozrime sa na ten konkrétny prístup v súvislosti práve s tou krízou, do ktorej sa dostala ta situácia.

Ján FIGEĽ, predseda strany /KDH/
--------------------
Už som spomenul príklad so sestričkami,  a príklad s lekármi. Ten istý minister, ale dve odlišné skupiny. So svojim prístupom k požiadavke navýšenia platov. 

Ľuba ORAVOVÁ, moderátorka
--------------------
Takže je to skôr o zodpovednosti tej druhej strany.

Ján FIGEĽ, predseda strany /KDH/
--------------------
Vždy sú potrebné dve strany na dohodu na seriózny vzťah. Aj do budúcnosti.

Ľuba ORAVOVÁ, moderátorka
--------------------
Pán predseda Fico, ja predpokladám, že vy spokojný s konaním ministra zdravotníctva nieste, ale doplním to otázkou, vy ste tak povediac dopomohli k tomu, aby sa ta situácia upokojila, práve vďaka hlasov strany Smer-SD samozrejme aj iným, ten zákon napokon prešiel. Moja ale otázka znie, ak sa ozývajú malé nemocnice, ktoré hovoria o tom, že dokonca môže hroziť totálny kolaps, bolo to dobré riešenie?

Robert FICO, predseda strany /Smer-SD/
--------------------
Dovoľte mi urobiť pred tým, ako sa vyjadrím priamo k tým aktuálnym veciam v zdravotníctve, jednu všeobecnú poznámku. My sme naozaj od okamihu, kedy padla vláda Ivety Radičovej, mohli zostať v polohe nečinných a prizerať sa na to, ako sa do marca 2012 bude bude vyvíjať situácia na Slovensku. Ale bola by to pravdepodobne úplná katastrofa. Povedali sme si, že pri neschopnosti vlády ďalej vládnuť je veľmi dôležité všade tam, kde to je potrebné, poskytnúť opozičné hlasy a vytvorili sme model, by som to nazval, konštruktívnej opozície, pretože v týchto ťažkých časoch, ktoré sú aj vďaka tomu, že vláda už nie je schopná vládnuť, ľudia potrebujú istoty. Oni musia vedieť a vidieť, že je tu politická scéna, sú tu nejaké politické strany, ktoré sa vedia na základnych elementárnych veciach dohodnúť a vedia potiahnuť to Slovensko dopredu. Tak sme napríklad vytvorili podmienky pre schválenie rozpočtu. Bez Smeru by rozpočet nebo, lebo bolo iba 75 hlasov a rozpočet hoci ho nevnímame ako dobrý, je vždy lepší ako žiadny rozpočet. Vytvorili sme podmienky na schválenie zákona o dlhovej brzde, je to ústavný zákon a bez dohody relevantných strán to nebolo možné. No a došlo až k situácii, kedy začali štrajkovať lekári a my sme sa takisto mohli na to pozerať a usmievať sa, no veď teda nech vláda niečo urobí, keď tvrdí, že to je najlepšia vláda na svete. Nakoniec pani premiérka a minister Uhliarik niečo podpísali, podpísali memorandum, ale neboli schopní zagarantovať spojenie tohto memoranda v parlamente. To je snáď prvýkrát v histórii Slovenska, čo predsedníčka vlády a minister Uhliarik za inú politickú stranu niečo podpíšu, niečo sľúbia a potom to opozícia musí plniť v Národnej rade Slovenskej republiky. To jednoducho nie je možné. Mne je jedna vec veľmi ľúto a musím tu povedať, že je mne ľúto, že v parlamente, kde mali poslanci vládnej koalície zahlasovať za memorandum, ako bolo podpísané premiérkou a ministrom Uhliarikom, sa predstavitelia najväčších vládnych strán, KDH, SDKÚ aj KDH, ktoré dokonca má vlastného ministra Uhliarika, aj SaS postavili proti tomuto memorandu a odmietli splniť základnú požiadavku lekárov, a to bola požiadavka zrušiť transformáciu nemocníc na akciové spoločnosti. Čiže ak by som vniesol takú atmosféru, chcem povedať, že ukázalo sa, ako je dôležité, aby relevantné silné politické strany, ktoré majú veľký počet hlasov v parlamente, v správnu chvíľu zabrali a niečo urobili. A teraz k tej konkrétnej otázke.

Ľuba ORAVOVÁ, moderátorka
--------------------
Pán predseda, takže ja ju zopakujem, aby sme si ju teda zopakovali, či to riešenie ktoré teda prešlo vďaka strane Smer-SD, Slovenskej národnej strane a v konečnom dôsledku aj Mostu-Híd, ktorý zahlasoval za tuto novelu, či je to dobré riešenie, ak nemocnice, malé nemocnice hovoria o tom kolapse dokonca aj u nich.

Robert FICO, predseda strany /Smer-SD/
--------------------
Pani redaktorka, pozor. Aby sme si niečo nepomýlili. Smer-SD nie je vládna strana a bol prijatý ten zákon v parlamente, ktorý sľúbila prijať premiérka a minister Uhliarik. Oni sľúbili, že sa navýšia platy a že sa zruší transformácia nemocníc na akciové spoločnosti. To bolo obsahom memoranda, ktoré bolo podpísané.

Ľuba ORAVOVÁ, moderátorka
--------------------
Je správne to memorandum podľa vás?

Robert FICO, predseda strany /Smer-SD/
--------------------
Mne je teraz ťažko, pokiaľ ide o zrušenie transformácie nemocníc, na sto percent sa pod to podpisujeme, pretože my neustále vnímame transformáciu nemocníc len ako prípravu na privatizáciu a mám k tomu aj konkrétne čísla, konkrétne údaje, čiže v tomto duchu sme považovali rozhodnutie lekárov za správne. Aj preto, keďže to odmietali pravicové strany, ktoré sú skôr naklonené k privatizácii nemocníc, to bol pán poslanec Raši zo Smeru, ktorý predložil pozmeňujúci návrh na zastavenie transformácie a potom sme za to museli zahlasovať. To bolo jednoducho, to je neuveriteľná situácia. Naviac hovoríte o hlasovaní. V parlamente bolo 122 ľudí, ktorí hlasovali a 62 hlasov Smeru bol za zrušenie transformácie nemocníc. Že my sme sami boli schopní vyriešiť to, čo pani premiérka a pán minister Uhliarik nasľubovali lekárom. To je niečo čo je naozaj nepochopiteľné. Mňa mrzí len to, že dali prednosť tí predstavitelia vládne koalície, ktorá už odvolané odchádzajúcej privatizácii a vôbec im nevadilo, že keby táto podmienka nebola splnená v parlamente, že by pravdepodobne bol generálny štrajk lekárov. Tak to vyzeralo. Čiže my sme povedali, teraz je treba ľuďom dať istoty, aby sa vrátili lekári, zabrali sme a som veľmi rád, že sme dokázali tu situáciu hlasmi Smeru vyriešiť.

Ľuba ORAVOVÁ, moderátorka
--------------------
V každom prípade pán predseda otázka pre vás práve v tejto súvislosti, prečo v konečnom dôsledku aj vaši poslanc,i poslanci za Kresťanskodemokratické hnutie, nepodporili vlastne pôvodné memorandum a de facto ten zákon, ktorý bol na stole, vlastne hlasovali ako proti vlastnému ministrovi?

Ján FIGEĽ, predseda strany /KDH/
--------------------
Chcem len podčiarknuť to, čo hovoril pán predseda Fico na konci, že hrozil generálny štrajk lekárov. Myslím, že aj to hovorí o istom poliltiku, o istom politickom kontexte, v ktorom sa celá táto téma vyskytovala niekoľko týždňov a má svoje súvislosti aj s minulosťou, keď ten istý líder oznamoval, že nebudú žiadať viac, lebo je kríza v roku 2009, keď tomu istému lídrovi, respektíve jeho manželke bola pridelená výrazná nenávratná dotácia, vtedy nie, teraz už pred voľbami, keď odvaha zlacnela a rozum zdražel, ideme do takých akcií, ktoré išli nad rámec, pretože vláda celé memorandum do bodky, do bodky dodržala samozrejme s tým, že legislatívne zmeny si musia osvojiť poslanci.

Ľuba ORAVOVÁ, moderátorka
--------------------
Prečo si ich neosvojili poslanci za KDH?

Ján FIGEĽ, predseda strany /KDH/
--------------------
Lebo pri transformácii sme sľúbili pozastavenie, tak ako aj prezident avizoval, tak ako to vláda prijala v stredu vo svojom uznesení dopoludnia, po druhé všetky zmeny, ktoré boli v súvislosti s memorandom potrebné do parlamentu, minister Uhliarik dostal mandát od vlády a predložil na výbore s tým, že výbor si osvojil časť z toho a zároveň tu záležitosť okolo transformácie na poslanci opozície avizovali, že predložia jednoznačne, dokonca na nej trvali a prišlo aj k hlasovaniam, kde vlastne to prešlo do celkového novelizovaného zákona. Prešlo to tam vďaka tomu, že SaS sa postavilo ako keby opačne, nielen k vládnemu programu, ale k vlastnému programu. Čo chcem povedať o transformácii, je diametrálny rozdiel oproti tomu, čo hovorí pán predseda FIco. Transformácia, to nie je privatizácia. To je poriadok a my chceme v systéme poriadok. Lebo ak tam nebude poriadok, my nenájdeme odpoveď ani o rok, o dva, o tri, na to, ako so zdrojmi zdravotníctvo má istú schopnosť zlepšovať svoje výkony, ja som presvedčený, že napríklad rozpočet na budúci rok, ktorý je podstatne vyšší než bol kedykoľvek za minulej vlády, ktorý je samozrejme vyšší ako terajší, môže byť základom pre ďalšie seriózne zmeny, na jednej strane pri úsporach a na druhej pri potrebných ozdravných krokoch. Transformácia bola jedným z nich a ja som veľmi rád, že môžem použiť príklad z vlády Roberta Fica, ktorá transformovala napríklad nemocnicu ministerstva vnútra na akciovú spoločnosť s veľmi konkrétnymi a korektnými argumentami, že je to lepšie aj pre štát, aj pre samotný subjekt, aby takýto lepší pomer alebo poriadok bol zavedený.

Ľuba ORAVOVÁ, moderátorka
--------------------
Pán predseda, ja to doplním otázkou, ak ste teda otvorili už otázku transformácií.

Robert FICO, predseda strany /Smer-SD/
--------------------
Pán predseda, ty rád používaš slovné spojenie, že pravda oslobodzuje, je to tak?

Ján FIGEĽ, predseda strany /KDH/
--------------------
Áno, je to pravda.

Robert FICO, predseda strany /Smer-SD/
--------------------
Tak v prípade príkladu, ktorý stále dookola používaš ako argument, že aj za vlády v roku 2006 až 2010, sa niečo transformovalo, tak chcem teda povedať, že to bol úplne iný prípad. Jedna nemocnica patrila ministerstvu obrany, tá bola akciovou spoločnosťou a druhá nemocnica patrila ministerstvu vnútra, to bola príspevková organizácia. Bolo treba tuto nemocnicu dať spolu, že išlo o spoločnú nemocnicu pre obranu aj pre vnútro a aby tam obidve ministerstvá mohli spoločne riadiť, tak sa prevzal model akciovej spoločnosti, ktorý bol zavedený ešte pred rokom 2006. Takže to s transformáciou nemá absolútne nič spoločné len teraz, že pravda oslobodzuje.

Ľuba ORAVOVÁ, moderátorka
--------------------
Pán predseda, doplním to otázkou, teda hovoríte, že bola to vlastne iná forma transformácie, tuším, faktom ale je, že bola transformovaná ta nemocnica na akciovú spoločnosť, v zmysle obchodného zákonníka.

Robert FICO, predseda strany /Smer-SD/
--------------------
Nerozumieme si, o čom  teraz hovoríme. Vláda Ivety Radičovej dlhodobo tvrdila, že treba všetky nemocnice na Slovensku, fakultné, všetky zmeniť na akciové spoločnosti, čo v praxi znamená, že tieto spoločnosti by sa riadili obchodným zákonníkom. A keby spoločnosti nemali peniaze, boli by predlžené, tak automaticky idú do konkurzu a viete, ako to v konkurze býva, hocikto sa k takejto nemocnici vie dostať. A prečo my tvrdíme, že to bola príprava na privatizáciu? Pretože máme na to konkrétne čísla. My nie sme spokojní s prácou pána ministra Uhliarika. Veľakrát sme povedali, že ho mala premiérka odvolať. Inak pani premiérka dotiahla tento stav do dokonalosti, pretože namiesto toho, aby odvolala ministra Uhliarika, tak žiada lekárov, aby si odvolali predstaviteľov Lekárskeho odborového zväzu. Čo už je naozaj mimo akejkoľvek reality. K tým peniazom. V auguste alebo v októbri 2010 presne to bolo, pán predseda, v októbri 2010 pán minister Uhliarik povedal, že chce znížiť zadlženosť slovenských nemocníc o 150 miliónov eur na sto miliónov eur. Realita je taká, že prvé tri mesiace roku 2011 a to sú oficiálne čísla, ktoré boli zverejnené, sa každý mesiac zvyšovalo zadlženie nemocníc o 10 miliónov eur a dnes je predpoklad zadlženia nemocníc niekde na úrovni 300 miliónov eur. Čiže nie zo 150 na 100, ale zo 150 na 300 miliónov eur. Nemocnice majú čím ďalej tým menej peňazí, pretože vláda dáva menej peňazí do zdravotníctva, máme na to konkrétny dôkaz, štát platí za svojich poistencov menej a menej, za našej vlády to bolo 4,9 %, teraz to budú iba 4 %. My sme išli k 5 %, teraz to budú iba 4 %, posledný údaj, ktorý chcem povedať, čiže ide menej peňazí do zdravotníctva, súčasne sa zdvíha zadlžovanie nemocníc, a keď v takejto situácii transformujete nemocnice na akciové spoločnosti, a pustíte ich na trh, kde platí naozaj obchodný zákonník, dostanú sa do konkurzu a k týmto nemocniciám sa rýchlo dostanú akékoľvek súkromné firmy. Toto je hlavný dôvod, prečo my sme súhlasili s hlavnou požiadavkou lekárov, že je treba zrušiť, nielen zastaviť, treba zrušiť zákon o transformácii nemocníc.

Ľuba ORAVOVÁ, moderátorka
--------------------
Pán Figeľ, takže hrozia konkurzy po prípadnej transformácii, ak by pravicová koalícia, odkedy vznikla, mala túto prioritu?

Ján FIGEĽ, predseda strany /KDH/
--------------------
Pravda naozaj oslobodzuje, ja som veľmi rád, že je pán Fico pripomína, pretože pravda je taká, že pri tej transformácii na nemocnicu svätého Michala pán ministre Kaliňák s tým, že Úrad vlády teda premiér nemal žiadnu pripomienku a takisto ani ministerstvo zdravotníctva, hovorí, veľmi korektne: vytvorí sa tlak na efektívne fungovanie hospodárenia tejto nemocnice. Transparentné hospodárenie. Akciová spoločnosť bude samofinancovať svoj ďalší rozvoj, čo eliminuje ďalšie požiadavky na štátny rozpočet. Toto sú veľmi dôležité argumenty, ktoré sú platné a ja ich podčiarkujem preto, lebo ich predložil minister vnútra bývalý Robert Kaliňák. Mohli ste to otočiť a transformovať tu časť na príspevkovú organizáciu. Nezrušili ste ani jednu akciovú spoločnosť, keď ste 4 roky boli pri moci, ktoré na Slovensku už existujú. Tam neboli žiadne výpovede, tam neboli štrajky alebo protesty, ja to skôr spomínam preto, lebo my potrebujeme v systéme poriadok. A čo sa týka odvodov, respektíve poistenia, štát môže a má nielenže hovoriť o vlastných poistencov, ale vytvárať prostredie pre to, aby celému systému sa darilo aj vďaka ekonomicky aktívnemu obyvateľstvu, teda tým, ktorí prispievajú zo svojho a z tohto pohľadu do zdravotníctva aj tohto roku išlo oveľa viac, výraznejšie viac než pred tým za 4 minulé roky a na budúci rok je tam o 200 miliónov viac, plus ešte pri definitívnom schvaľovaní rozpočtu tam z rezervy išlo ďalších 50, teda plus 250 miliónov eur. Toľko v zdravotníctve na Slovensku nikdy nebolo financií. Zároveň potrebujeme šetriť, liekov, no nie, veď to je strašenie. To je práve že strašenie, ak toto mala byť pravda, tak už by sa to bolo ukázalo.

Ľuba ORAVOVÁ, moderátorka
--------------------
Na tej nemocnici svätého Michala podľa vás.

Ján FIGEĽ, predseda strany /KDH/
--------------------
Nielen, ale aj ďalších. Veď na Slovensku akciovky máme v zdravotníctve. To je také strašenie, ktoré na druhej strane ako keby hovoril, že v štátnom to bude v poriadku, tak ten heliport, čo ste ani doteraz neodpovedali, ministerstvo financií 2 týždne po voľbách, vaše ministerstvo odsúhlasilo pod cenu predaj k životu potrebného heliportu najväčšej nemocnici na Slovensku na bratislavských Kramároch. Chcem tým povedať, že ak sú nezodpovední správcovia, aj v štátnom sektore to ide dole vodou. A iných príkladov by som mohol uviesť koľkokoľvek, pretože je to po prvé o systéme a po druhé o zodpovednosti. To strašenie tým, že konkurzy, nie. Oni všetky tie subjekty potrebujú tlak  na kvalitu a zodpovednosť, aj pri rozpočtovaní, pri obstarávaní, pri audite, pri všetkom, čo sa týka efektívneho využitia prostriedkov. Najväčšia slabina, respektíve mínus toho všetkého, čo sa udialo, ak by som zobral, že dobre, že sa o zdravotníctve veľa diskutuje, lebo dlho bolo v tieni, ale tým štrajkujúcim alebo protestujúcim lekárom, aj keď je to menšina,ale sa podarilo vytvoriť akokeby toto politické videnie, že transformácia rovná sa privatizácia. A týmto poškodili aj celé spoločnosti, a samozrejme aj lekárom ostatným aj pacientom. Transformácia má byť poriadok.

Robert FICO, predseda strany /Smer-SD/
--------------------
Ja sa chcem potom ale spýtať, lebo ja tomu celkom nerozumiem, keď takto principiálne, pán predseda, Kresťanskodemokratické hnutie je za transformáciu nemocníc na akciové spoločnosti, keď takto principiálne je za to SDKÚ, SaS, teda vytvoriť akciové spoločnosti, o ktorých my tvrdíme, že pôjdu do privatizácie, tak prečo pán minister Uhliarik podpísal s lekármi memorandum a sľúbil zrušenie transformácie nemocníc na akciové spoločnosti? To je, ja dokončím, jednoducho nesedí to. Vy si vždy hovoríte, čo chcete. Raz to povedal minister, že sa ruší transformácia nemocníc na akciové spoločnosti, podpísal to spolu s premiérkou a vy ste v parlamente zahlasovali proti tomu. Čo je pre mňa jednoducho nepochopiteľné. Ale k tým číslám.

Ľuba ORAVOVÁ, moderátorka
--------------------
Dobre. Nechajme ešte zareagovať pána...

Robert FICO, predseda strany /Smer-SD/
--------------------
Ja by som k tým číslám povedal veľmi vážne čísla.

Ľuba ORAVOVÁ, moderátorka
--------------------
Samozrejme, môžete pán Figeľ reagovať, prečo teda, ta otázka znie, prečo poslanci hlasovali inak, ako bolo dohodnuté v memorande?

Ján FIGEĽ, predseda strany /KDH/
--------------------
Nie. V memorande bolo dohodnuté, že vláda zastavuje a predloží prostredníctvom ministra a následne poslancov návrhy na takéto kroky. Včítanie zrušenia. To už bolo na poslancoch. Ale ten názor na to, či transformácia je správna a potrebná, alebo nie, máme diametrálne odlišný. A zároveň chcem povedať, že do budúcnosti bude treba hľadať spôsob, ako do toho systému ten poriadok doniesť. Ta transformácia nie je jedna jediná samoúčelná, ale to, ako sa hospodári v nemocniciach je veľmi dôležitou odpoveďou na otázky, či budú, ako budú fungovať či kolabovať malé nemocnice, teraz od prvého decembra dostali od Všeobecnej zdravotnej poisťovne dohodu o navýšení zdrojov o 7,5 %. Niet dôvodov na nejaké takéto alarmy.

Ľuba ORAVOVÁ, moderátorka
--------------------
Iste, ale sú tu aj súkromné zdravotné poisťovne, ktoré hovoria, že peniaze nebudú.

Ján FIGEĽ, predseda strany /KDH/
--------------------
Sú tu aj súkromné, áno, ale ja teraz hovorím za štát, za Všeobecnú zdravotnú poisťovňu.

Robert FICO, predseda strany /Smer-SD/
--------------------
Číslá. Nesedí to celkom, čo hovoríš, pán predseda, lebo dva veľmi významné zdroje peňazí, ktoré do zdravotníctva idú, boli za vlády Ivety Radičovej krátené. Po prvé, to boli poslanci vládnej koalície, ktorí iniciovali na Ústavnom súde konanie, na základe ktorého Ústavný súd vyslovil, že zdravotné poisťovne si môžu odrezávať peniaze z verejných peňazí, hovorím teraz o zákaze zisku, a to sú dnes desiatky miliónov eur, o ktoré zdravotníctvo prichádza vďaka zisku zdravotných poisťovní a po druhé ako som už uviedol, sám štát dáva menej peňazí do zdravotníctva. Preto dnes nemocnice idú opačným smerom, zadlžujú sa viac a viac a pokiaľ ide o to, že čo je najdokonalejšia forma, nuž pozrime sa, Letecká vojenská nemocnica je akciová spoločnosť. Keby fungovalo to, čo hovoríš,pán predseda, by bola  v perfektnom stave. Letecká vojenská nemocnica je pred kolapsom. A je to akciová spoločnosť. Na druhej strane máme príspevkové organizácie, ako napríklad v Nitre alebo vo Vyšných Hágoch a tieto nemocnice fungujú veľmi dobre. My nechceme teraz namietať, že akciová spoločnosť, príspevková organizácia. Nám je to jedno. Pokiaľ to funguje, pokiaľ ten pacient tam príde, nájde tam kvalitné služby. My sa bojíme vývoja, ktorý teraz nastal, že ako keby sa umelo zadlžovali nemocnice, potom ich hodíme do trhu, hodíme na nich obchodný zákonník a ony musia ísť do konkurzu, lebo akonáhle sú akciové spoločnosti, musia ísť do konkurzu a v konkurze ich ktokoľvek chytí. Toto je celý problém a my sa domnievame na základe tých čísiel, ktoré tu teraz aj hovorím, že toto bol zámer, pripraviť slovenské nemocnice na privatizáciu. Principiálny rozdiel privatizácií, ešte jednu vec, pán predseda, rozdiel medzi námi je aj v názore na privatizáciu. V rokoch  2006 až 2010 sa neprivatizoval žiadny zásadný štátny majetok. Keď ste vy boli vo vláde do roku 2006, tak ste sprivatizovali za 330 miliard slovenských korún majetok aj do tejto vlády ste vstupovali s tým, že treba ísť sprivatizovať teplárne aj ďalšie a ďalšie veci. Prečo by sme sa potom my mali čudovať, že v prípade nemocníc tu bol záujem o privatizáciu? Bol. 

Ľuba ORAVOVÁ, moderátorka
--------------------
Pán predseda, toto je zásadná otázka. Teraz hovoríte o tom, že transformácia nemocníc na akciové spoločnosti podľa vás bude viesť k privatizácii.

Robert FICO, predseda strany /Smer-SD/
--------------------
Za súčasného stavu.

Ľuba ORAVOVÁ, moderátorka
--------------------
Iste. Ak teda hovoríme o spomínanej nemocnici svätého Michala, ktorá bola za vašej vlády transformovaná na akciovú spoločnosť....

Robert FICO, predseda strany /Smer-SD/
--------------------
Ale už som vysvetlil, prečo, ešte raz, pani redaktorka. Prosím, ako nemiešajte, to je systém, kedy táto vláda hovorí, všetky nemocnice treba pretransformovať na akciové spoločnosti. Tu bolo ministerstvo vnútra a ministerstvo obrany a chceli si vytvoriť jednu spoločnú nemocnicu. Jedna nemocnica vojenská bola akciová spoločnosť, to bolo urobené ešte pred našou vládou, druhá nemocnica bola príspevková organizácia. Aby to mohlo fungovať, tak si zobrali právnu formu akciovú spoločnosť a dnes dve ministerstvá sú akcionármi v jednej spoločnej nemocnici. To nemá s týmto nič spoločné.

Ľuba ORAVOVÁ, moderátorka
--------------------
Dobre. Spýtam sa inak. Je táto forma podľa vás výhodná pre štát, keď práve nemnocnica podľa internetu má za uplynulý rok 2010 stratu vyše 600 tisíc eur?

Robert FICO, predseda strany /Smer-SD/
--------------------
Akciová spoločnosť? Oni hovoria, že to je najlepší spôsob.

Ľuba ORAVOVÁ, moderátorka
--------------------
Ale vy ste urobili tento spôsob.

Robert FICO, predseda strany /Smer-SD/
--------------------
No počkajte, my sme to urobili kvôli dvom ministerstvám. Ak tu niekto tvrdí, ja som teraz uviedol aj príklad vojenskej nemocnície v Košiciach. Spôsob, ako vyzerá nemocnica, akú má právnu formu, niet podstatný. Prosím, chápme sa, o čom my teraz hovoríme. Podstatné je to, výsledok hospodárenia. Výsledok hospodárenia je taký zlý teraz v nemocniciach, že ich premena na akciové spoločnosti znamená ich odkúpenie súkromnými finančnými skupinami. Veď to už konečne povedzme. Veď to sú najlukratívnejšie veci, mať pod kontrolou zdravotné poisťovne, mať pod kontrolou nemocnice, mať pod kontrolou okruh liekov, to zrazu vytvára jeden balík slovenského zdravotníctva, pán predseda, v korunách, 120 - 130 miliard korún ročne? Myslím, to je balík peňazí, ktorý je v zdravotníctve. A o toto má samozrejme niekto záujem. Takto ako sa sprivatizovali penzijné fondy, dôchodkové správcovské spoločnosti, toto isté sa deje aj teraz v oblasti zdravotníctva. Aj preto pre nás je neuveriteľne dôležité, aby po prvé sa ústavným zákonom, a to je jedno, či bude Smer opozícii alebo vo vláde, budeme sa o to uchádzať, ústavným zákonom musíme zakázať zdravotným poisťovniam vytvárať zisk z verejných peňazí, to predsa nie je možné, zo zákona musia ľudia posielať peniaze do zdravotných poisťovní ako zdravotné poistenie a zdravotné poisťovne povedia, že týchto 15 % je môj zisk. A ako to je možné? Čiže to je jedna vec. Druhá vec, musíme nájsť zdroje, pán predseda. Bez ohľadu na to, či KDH bude v opozícii alebo vo vláde, alebo my budeme v opozícii alebo vo vláde. Ako znovu sa zdvihnúť z tých 4 %, do ktorých ste išli v roku 2012, hovorím o platbách štátu za svojich poistencov, musíme ísť minimálne na 4,36 %. Mimochodom príklad. 4,36 % navrhoval pán poslanec Marcinčin za KDH a celé KDH zahlasovalo proti. To sú už veľmi zvláštne polohy.

Ľuba ORAVOVÁ, moderátorka
--------------------
Dobre. Pán predseda, môžete samozrejme reagovať, ja to len doplním otázkou, lebo sme uzavreli tému transformácia nemocníc. Ak teda vy spomínate najmä tu nemocnicu svätého Michala, ktorá teda je vo forme akciovej spoločnosti, otočím tu otázku teda spôsobom pre vás takým, ak táto nemocnica podľa tých údajov, ktoré sú dostupné na internete, vykazuje stratu, je potom transformácia na akciové spoločnosti skutočne výhodná?

Ján FIGEĽ, predseda strany /KDH/
--------------------
No, transformácia nie je koniec, skôr predpoklad a začiatok istého procesu ale nie privatizácie, ale iného gazdovania. Zodpovednejšieho, transparentnejšieho, môžem citovať Roberta Kaliňáka. Transparentné hospodárenie, tlak na efektívne fungovanie, samofinancovanie svojho ďalšieho rozvoja. To vám skôr dávam argumenty pre to, aby sme transformáciu nevideli farboslepo alebo jednosmerné, lebo je to systém, ktorý majú v Nemecku, Švajčiarsku, Francúzsku, v zabehnutých demokraciach, kde cirkvi alebo charitné organizácie spravujú celé inštitúcie, celé nemocnice a ide to na prospech pacientov a celej spoločnosti. Nechcem z toho robiť nejakú zásadnú, opakujem, čiernobielu tému, je to krok k tomu, aby na Slovensku to bolo zdravšie. Nemôžeme to robiť protiústavne, veď sme demokracia a to, že sa tu robili protiústavné opatrenia už či pri výstavbe diaľníc alebo pri správe agendy zdravotníctva nie je prijateľné. No to sa ani nemá, nechcem teraz o tom veľa hovoriť. 350 miliónov sme dávali teraz na oddlženie nemocníc, čo len hovorím preto, že nám záleží na tom, aby tam neboli dlhy a dokonca ešte rastúce. A to treba zastaviť tento trend. Lebo stále sa vrátime k tomu istému bodu. Možno posledné, čo som ešte chcel o tejto téme povedať je, že na budúci rok 3,8 miliardy eur, to je áno, cez 110, ku 120 miliardám slovenských korún. Obrovský balík. Táto spoločnosť žije vlastne v deficite, podobný je celkový štátny deficit na budúci rok, necelé 4 miliardy, toľko vlastne nás stojí len segment zdravotníctva. Ak tam vieme urobiť poctivé a podstatné ozdravné kroky, tak to pomôže celej ekonomike.

Ľuba ORAVOVÁ, moderátorka
--------------------
A bude možné zvyšovať aj odvody za poistencov.

Ján FIGEĽ, predseda strany /KDH/
--------------------
Napríklad. Áno, napríklad sa podarilo zmeniť liekovú politiku a to referencovanie, že na Slovensku majú byť úrovňou druhé najlacnejšie lieky v EÚ znamená na budúci rok predpokladanú úsporu asi 100 miliónov eur. Úsporu. Takisto centrálne verejné obstarávanie odhad na budúci rok, ak sa zavedie v jari alebo v prvom polroku, mohol by znamenať ešte 30 miliónov úspor.

Ľuba ORAVOVÁ, moderátorka
--------------------
A tým pádom by bolo aj na zvýšenie platov v tej tretej etape?

Ján FIGEĽ, predseda strany /KDH/
--------------------
O tretej etape bude hovoriť budúca vláda, budúca zostava. Ani Smer nechcel zvyšovať to ďalšie na 2013.rok. Ja si myslím, že demokracia je aj o tom, že každý, no, chvíľku ťahá pilku? Mandát tohto obdobia končí 10.marca.

Robert FICO, predseda strany /Smer-SD/
--------------------
Smer nemôže zvyšovať platy v opozícii.

Ján FIGEĽ, predseda strany /KDH/
--------------------
No veď ja si myslím, že od 11.októbra ta diskusia, kto je koalícia a kto je opozícia je do istej miery irelevantná, pretože tak ako ste zahlasovali vtedy proti vláde, respektíve padla na tom, samozrejme oceňujem konštruktívne hlasovanie pri hľadaní nástrojov pri celoštátny záujem alebo niektoré sektorové, štátny rozpočet podobne, ale 11.októbra skončila koaličná zmluva. My sme v novej etape. Vláda je poverená, môže niečo, nemôže všetko.

Robert FICO, predseda strany /Smer-SD/
--------------------
Keď potrebujete si zvoliť funkcionára, tak vtedy väčšinu vždycky nájdete. Ale pán predseda...

Ján FIGEĽ, predseda strany /KDH/
--------------------
To bola dohoda na osobe, ktorá si zaslúžila tu dôveru. To nebolo niečo extra.

Robert FICO, predseda strany /Smer-SD/
--------------------
Jedno číslo, ktoré je veľmi zaujímavé. Ja sa k nemu musím vrátiť, pretože akokeby si Kresťanskodemokratické hnutie neuvedomovalo, čo sa vlastne stalo. V októbri, a teraz to dobre počúvajme všetci traja, ako sme tu, to je ľahká matematika. V októbri 2010 povedal pán minister Uhliarik, že zadlženosť nemocníc, ktorá je 150 miliónov eur, sa zníži na 100 miliónov eur. Koľko že to vláda dala teraz na oddlženie? 350 miliónov eur? Ako je možné, že zo 105 miliónov eur sme sa vyšplhali na 350 miliónov eur? Ako je možné, že takto prudko stúpa prakticky každý mesiac 10 miliónov eur zadlženie slovenských nemocníc a preto sa znovu vraciam k tej téme prechodu na akciové spoločnosti, nemôžete dovoliť, pán predseda,  pri takomto tempe zadlžovania nemocníc, to znamená, že minister Uhliarik išiel úplne opačne s tými svojimi názormi a postojmi, nemôžte dovoliť teraz, aby sa finančné skupiny zmohli tých nemocníc. Bávme sa o tom.

Ľuba ORAVOVÁ, moderátorka
--------------------
Je pozastavená...

Robert FICO, predseda strany /Smer-SD/
--------------------
Je zrušená. Keby Smer nezahlasoval, tak to nie je.

Ľuba ORAVOVÁ, moderátorka
--------------------
Pán Figeľ, ak to je teda s tým zadlžovaním nemocníc? Rastie?

Robert FICO, predseda strany /Smer-SD/
--------------------
350 eur. Však to teraz platili.

Ľuba ORAVOVÁ, moderátorka
--------------------
Áno, aké máte vy číslá?

Ján FIGEĽ, predseda strany /KDH/
--------------------
Podarilo sa zastaviť zadlžovanie Všeobecnej zdravotnej poisťovne, ktorá bola naozaj pred nútenou správou. To že ide, je konsolidovaná, je jeden z krokov k tomu, aby konsolidované boli aj zdravotnícke zariadenia a tam treba urobiť ďalšie úsporné opatrenia. Ja už som niektoré naznačil, aj na liekovej politike už boli prijaté, o rok bude v platnosti úplne nový systém platieb za diagnózu, podľa mňa transparentnejší, spravodlivejší, po ďalšie, zavádza sa centrálne verejné obstarávanie, som presvedčený, že treba nájsť formu, ako sa bude volať, ako bude špecifikovaná zo zákona prísnejšej kontroly štátnych záujmov alebo verejných zdrojov v našich nemocniciach.

Ľuba ORAVOVÁ, moderátorka
--------------------
V každom prípade ale čo hovoríte možno na ten návrh strany Smer-SD, ktorý chce dostať do systému viac financií napríklad aj spomínaným ústavným zákonom o zákaze zisku, veľmi laicky to poviem, skúste možno aj vašim voličom povedať, prečo si oni platia to zdravotné poistenie, ale ta zdravotná starostlivosť stále nie je na tej dobrej úrovni?

Ján FIGEĽ, predseda strany /KDH/
--------------------
No pretože sa nehospodári dobre s tými prostriedkami. My sme za to, aby bolo v zdravotníctve viac, nakoniec aj ten postoj k štátnemu rozpočtu aj teraz som hovoril číslá 3,8  miliardy eur na budúci rok je objem,ktorý nikdy v zdravotníctve nebol, aj tento rok už bol silnejší. Možno sa líšime v pohľade na jednotlivé položky, ale zdravotníctvo na jednej strane potrebuje dofinancovanie.

Ľuba ORAVOVÁ, moderátorka
--------------------
Je to forma ústavného zákona o zákaze zisku?

Ján FIGEĽ, predseda strany /KDH/
--------------------
No a ten zisk, do istej miery je treba nastaviť pravidlá tak, aby to bolo o primeraných pravidlách, pretože inak ten priestor možno prestane fungovať, pretože my sme v istom konkurenčnom prostredí aj v rámci väčšieho európskeho priestoru, kde sa otvárajú hranice pre zdravotnícke služby a aj na Slovensku tak sa to zaviedlo už v 90.rokoch,  ale nemôže to byť nejakými protiústavnými krokmi.

Ľuba ORAVOVÁ, moderátorka
--------------------
Cesta ústavného zákona by logicky mohla byť.

Ján FIGEĽ, predseda strany /KDH/
--------------------
Pretože aj v neziskových organizáciách existuje zisk, ale ten je použitý na rozvoj. A to je veľmi dôležité, aby to, čo sa nahospodári, zostávalo v systéme a pomáhalo systému rásť.

Ľuba ORAVOVÁ, moderátorka
--------------------
Skúste, pardon,  veľmi jednoducho odpovedať, podporili by ste ústavný zákon o zákaze zisku?

Ján FIGEĽ, predseda strany /KDH/
--------------------
Po prvé neexistuje, teda takýto konkrétny návrh a po druhé nechceli by sme ísť proti ústavnosťou, riešiť protiústavnosť z minulosti. 

Robert FICO, predseda strany /Smer-SD/
--------------------
V roku 2006 až 2010 sme robili proti, aby sme znižovali počet zdravotných poisťovní. Pretože sme zdedili v roku 2006 celý systém súkromných a verejnoprávnych zdravotných poisťovní. A my sme boli toho názoru, a stále sme toho názoru, že je to neetické a nemorálne, aby niekto z verejných peňazí si vytváral zisk. Predsa zo zákona pán predseda je stanovený takzvaný správny fond, to je dostatok peňazí, ktoré umožňujú zdravotným poisťovňam zaplatiť si všetké náklady,  ktoré potrebujú na svoj život. Ale nemôžu ich odkrojovať z peňazí, ktoré tam posiela každý radový človek na Slovensku, 10 alebo 15 % ako svoj zisk a tu sa odhaduje tohto roku ten zisk môže byť na úrovni 60 až 100 miliónov eur, čo je obrovský peniaz, ktorý by mal ísť okamžite naspäť do zdravotníctva. My rešpektujeme, že Ústavný súd rozhodol, hoci pripomínam, že konanie iniciovali poslanci vládnej koalície, že poslanci vládnej koalície zabezpečili cez Ústavný súd, že súkromné zdravotné poisťovne si odkrajujú ďalej zisk z týchto verejných peňazí a ponúkame riešenie. Nájdeme ústavný zákon, urobme ho tak, aby zodpovedal aj nálezu Ústavného súdu, aj medzinárodnému právu a zdravotné poisťovne všetky peniaze, ktoré vyzberajú od ľudí, ako zdravotné poistenie, musia vrátiť naspäť do zdravotníctva s výnimkou 2,5 % alebo koľko je správny fond stanovený v zákone na ich činnosť. Čiže v tomto máme svoj názor, my takýto zákon určite budeme predkladať bez ohľadu na to, či budeme tam alebo ...

Ľuba ORAVOVÁ, moderátorka
--------------------
Iste. Bude to nejakým spôsobom pre vás aj podmienka do prípadných rokovaní o budúcej vláde?

Robert FICO, predseda strany /Smer-SD/
--------------------
Myslím si, že je obdobie, kedy sa ťažko budú klásť nejaké podmienky. Je obdobie, kedy predovšetkým je treba vnímať celú novú vládnu koalíciu ako jednu veľkú krízovú radu, do ktorej musíme zapojiť čo najviac zložiek spoločnosti, dokonca vrátanie cirkví, vrátanie mimovládnych organizácií, už nehovoriac ani o štandardných sociálnych partneroch. Odborári, zamestnávatelia, ZMOS a ďalší. A ja skôr očakávam od novej vlády, ktorá neviem, ako bude vyzerať, o tom rozhodnú ľudia 10.marca, očakávam, že bude prijímať rozhodnutia, ktoré zastabilizujú situáciu, ktorá je neúnosná.

Ľuba ORAVOVÁ, moderátorka
--------------------
Aj v zdravotníctve?

Robert FICO, predseda strany /Smer-SD/
--------------------
Aj v zdravotníctve, samozrejme, ale my ponúkame konkrétne riešenia, hovoríme o zdrojoch a kde tieto zdroje hľadať. Dovoľte mi ešte jeden údaj. Na čo sa bude musieť sústrediť nová vláda ako na prvé je, zastaviť toto nehorázne tempo zdražovania. Ja tu len tomu nerozumiem, prečo Slovensko zase má viesť rebríček zdražovania v rámci Európskej únie? Ja si myslím, že to je najmä preto, lebo úplne zlyhala regulačná politika tohto štátu.

Ľuba ORAVOVÁ, moderátorka
--------------------
Pán predseda, ešte jedna otázka k zdravotníctvu, aby sme teda uzavreli, ak sa teda rozprávame o splnejej požiadavke zrušenie transformácie nemocníc, vieme, že bola tu požiadavka, respektíve v memorande sa hovorilo o troch etapách zvyšovania platov lekárov. Schválené sú vlastne prvé dve etapy. Vy ste sa nejako priamo nevyjadrovali k tej tretej etape. Prečo ste možno aj na nej netrvali tak ako na transformácii?

Robert FICO, predseda strany /Smer-SD/
--------------------
Nám išlo predovšetkým o zrušenie transformácie, pretože obávame sa úplnej likvidácie niektorých nemocníc formou privatizácie a my sme predsa nerokovali s lekármi o mzdových požiadavkách? To bola pani premiérka a to bol pán Uhliarik.

Ľuba ORAVOVÁ, moderátorka
--------------------
Nie je to skôr o tom, že aj vy ste si vedomí toho, že budúca vláda vlastne nebude mať na túto tretiu etapu?

Robert FICO, predseda strany /Smer-SD/
--------------------
Niečo pani Radičová a pán Uhliarik podpísali a sľúbili. Malo to smerovať k ukľudneniu situácie, pretože nikto nechcel, aby boli ambulancie a nemocnice prázdne. Ľudia majú podľa ústavy právo na prístup k zdravotnej starostlivosti a toto právo bolo vážne ohrozované. My sme nestáli ani na strane lekárov ani na strane vlády v tomto spore. My sme stáli na strane človeka, ktorý ide do nemocnice. A preto sme prijali rozhodnutie, že poďme zahlasovať za zrušenie a za celý zákon, lebo inak by ten zákon neprešiel. Že kde je ta zodpovednosť? Teraz ta otázka je často kladená na nás opozičné strany, že čo, ako, kde. Ale prečo my? My sme jednoducho zagarantovali, zabezpečili, že lekári sa vrátili naspäť. Mzdy sú veľmi kontroverzná téma. Možno keby pán Uhliarik od samého začiatku podchytil problém a neodignoroval to, čo avizovali lekári niekoľko mesiacov a bol by kvalitnejší sociálny dialóg, lebo toto nebol žiadny dialóg, napríklad premiérka sa uráža, to sú neuveriteľné veci, navrhuje lekárom, aby si odvolali svojich odborárskych predákov, to sa nedá. A potom sa ani nemôže čudovať, že odborári hovoria na ňu, že oklamala ich, lebo ich naozaj oklamala. Niečo zunovala, nič neurobila. Ja nemôžem niesť odpovednosť za vyrokované platy, ktoré vyrokoval pán Uhliarik a pani Radičová. Keby rokovali inak, skôr, mohol tam byť iný výsledok.

Ľuba ORAVOVÁ, moderátorka
--------------------
Mohli ste to podporiť minimálne.

Robert FICO, predseda strany /Smer-SD/
--------------------
Čo sme mohli podporiť?

Ľuba ORAVOVÁ, moderátorka
--------------------
Respektíve zasadiť sa vlastne o zvýšenie tých platov aj v tej tretej etape.

Robert FICO, predseda strany /Smer-SD/
--------------------
Pani redaktorka, veď keby nebolo nás, tak nie je nič. Keby nebolo Smeru a 62 hlasov, bolo 122 účasť poslancov v parlamente a 62 poslancov Smeru zahlasovalo za. Všetky ostatné vládne strany s výnimkou Mostu-Híd dali od toho ruky preč. To je neuveriteľné, že vláda niečo sľubuje, aby zagarantovala kľud v štáte, a potom poslanci tej istej vládnej koalície dajú od toho ruky preč a musí to sanovať opozícia. To je také veľmi zvláštne.

Ľuba ORAVOVÁ, moderátorka
--------------------
Pán predseda, prečo teda ta tretia etapa napokon nebola zahrnutá do zákona. Je to skutočne možno aj obava z toho, že nebudú financie vlastne  v tom horizonte 2013?

Ján FIGEĽ, predseda strany /KDH/
--------------------
Bol som na dvoch nočných rokovaniach a bolo to o platoch, pacienti boli veľmi málo spomínaní lekármi. Veľmi maličko. Chcem len povedať, že toľko o platoch som už dávno nepočul hovoriť a bol som hlavný vyjednávač, ktorý celé dni a noci musel jednať. Ale to preto, lebo som bol svedkom istého procesu v jeho závere. Premiérka sa chovala naozaj zodpovedne a statočne. A to chcem podčiarknuť, pretože je veľakrát deformovaná. To čo bolo predložené parlamentu, je v rukách parlamentu. Poslanci za KDH a SDKÚ boli pripravení podporiť a jednoznačne tie etapy, ktoré sa týkali roku 2012 a takisto zmeny, ktoré sa týkali pracovnoprávnych záležitostí, teda Zákonníka práce. To čo išlo navyše a čo hlasoval aj poslanec Raši, to vlastne už potom zmenilo tú pôvodnú štruktúru dohody  z výboru, takže tie návrhy podstatné by boli prešli. A transformácia sa nekoná. Čo sa týka budúcnosti, naozaj je to v rukách aj budúcej legislatívy, budúcej exekutívy, ale aj celého lekárskeho stavu. Ak toto bude stále len o platoch, a o tom, že ten pacient alebo človek je odkázaný na prítomnosť služby, na prítomnosť lekára, to nie je dobrý obraz ani pre zdravotníctvo. Ja len na margo toho dialogu. Po troch mesiacoch rokovania so sestričkami sa našlo riešenie, ktoré je pokojné, rozumné, obraz aj zdravotníckeho personálu, osobitne teda sestier si myslím, že je pozitívny a na druhej strane stola bol minister a jeho tím. Minister je človekom dialógu. Musím to podčiarknuť. Pretože ak niekto sa nechce dohodnúť, tak sa nedohodne, až kým nedokoná a neukáže, že je nenahraditeľný. Chcem zároveň povedať, že veľká väčšina slušných, zodpovedných zostala a slúži, pretože toto je zmysel, poslania v živote. Inflácia, ja som presvedčený, že môžu byť na Slovensku aj lacnejšie lieky, aj lacnejšie diaľnice, len treba v takomto úsilí pokračovať. A to sa prejaví aj na štátnych výdavkoch, aj na cenách.

Ľuba ORAVOVÁ, moderátorka
--------------------
Posledná otázka, páni, pre vás oboch. Ak teda hovoríme o zdravotníctve, o financiách, rozpočet je schválený v takej podobe, v akej je, veľmi konkrétna otázka, ten budúci rok zrejme bude pomerne napätý nielen z pohľadu politiky,ale najmä z pohľadu vlastne ľudí. Môžete teraz tu povedať občanom, či majú čakať na ťažké obdobia typu uťahovania opaskov, pán predseda?

Robert FICO, predseda strany /Smer-SD/
--------------------
Predovšetkým ľudia naozaj očakávajú v týchto časoch od vlády, od štátu, určité istoty. A tie istoty im treba dávať najmä v podobe určitej ochrany ľudí pred negatívnymi dopadmi krízy, ale aj negatívnymi dopadmi pravicovej politiky, ktoré sú tu. A ja naozaj sa domnievam, že to, že je dnes Slovensko na čele rebríčka zdražovania v celej Európskej únii, predovšetkým preto, lebo vláda Ivety Radičovej úplne rezignovala na akúkoľvek regulačnú politiku, kde my sme boli veľmi tvrdí a darilo sa nám mnohé veci kontrolovať.

Ľuba ORAVOVÁ, moderátorka
--------------------
A práve preto budú sa musieť ľudia pripraviť na uťahovanie opaskov?

Robert FICO, predseda strany /Smer-SD/
--------------------
Nie, takisto si myslím, že tie istoty sme ľuďom dali, keď sme vytvorili podmienky na schválenie štátneho rozpočtu. Ja by som sa neobával tohto a neplašil by som ľudí. Ľudia potrebujú počuť aj riešenia. Ja sa domnievam, že ak nájdeme zhodu, ak vznikne nejaká nová zostava koaličná, neviem, kto v nej bude o tom naozaj rozhodnú ľudia, a táto nová koaličná zostava pôjde cestou podpory hospodárskeho rastu a zamestnanosti a nepôjde len cestou škrtov a zdražovania, ako to bolo v roku 2011, tak ľudia sa nemusia obávať, že by mala byť nejaká katastrofa. Ta miera solidarity musí byť najmä na bohatých a silných, a to je naša filozofia. My chceme naozaj priniesť opatrenia, ktoré predovšetkým viac zdania bohatých a silných a ja by som sa vôbec nedotýkal ľudí s nízkymi  a strednými príjmami. Ľudia si tie istoty jednoducho zaslúžia. Potrebujú ich a ta vláda im ich musí tieto istoty dať.

Ľuba ORAVOVÁ, moderátorka
--------------------
Pán Figeľ, uťahovanie opaskov, máme sa  na to nejakým spôsobom pripravovať?

Ján FIGEĽ, predseda strany /KDH/
--------------------
Ľudia naozaj potrebujú istoty, ale niekedy tie istoty skôr vyzerali, že sú pre niektorých vyvolených z mecenášskych privilegií, zo sociálnych podnikov, PPP partnerov. Slušní potrebujú istoty, spoločnosť ako celok. Je to aj o tom napríklad, že keď viem, už som hovoril, zabezpečiť lacnejšiu liekovú politiku, lacnejšie diaľnice, tak nám viac zostáva na iné, na zdravotníctvo, na platy. Som presvedčený, že to čo sa napríklad ozdravilo na železniciach preto, lebo to bolo nevyhnutné, zároveň znamená od budúceho roku možnosť dať ľuďom ešte viac zarobiť. A to je o tom, čo sa aj pýtate, väčšie istoty znamená viac práce, príjem, ktorý je dôstojný, a preto potrebujeme zľahčiť alebo odbremeniť veľkú záťaž na prácu na Slovensku, poctivé, seriózne odvodové zmeny tak, aby sa oplatilo zamestnávať alebo zamestnať sa. Takisto pokračovať v niektorých opatreniach, kde systém s odvahou a rozvahou budeme vylepšovať z hľadiska sociálnych služieb, školstva aj zdravotníctva, pretože dnes Slovensku žije na dlh a dlhová kríza je aj morálna kríza. My vlastne vyjedáme budúcim generáciám z taniera. A to zodpovední rodičia nerobia. Takže dlhová kríza je volaním po zastavení rastu zadlžovania, jeho otočení do naozaj rastu zamestnanosti a ekonomiky a do vyvážanosti, tak ako v prírode, tak aj v ekonomike aj v spoločnosti treba dosiahnuť vyvážanosti.

Ľuba ORAVOVÁ, moderátorka
--------------------
V každom prípade to už bude úloha pre vás poliltikov. A samozrejme aj úloha pre voličov, ktorí rozhodnú v marcových voľbách. Páni, ďakujem, že ste prijali pozvanie do poslednej relácie V politike tento rok. Všetko dobré. Dovidenia. 

Robert FICO, predseda strany /Smer-SD/
--------------------
Ďakujem pekne a ja si dovolím zaželať aj televíznym divákom vašej televízie pekné a šťastné Vianoce.

Ján FIGEĽ, predseda strany /KDH/
--------------------
Pridávam sa, požehnaný a úspešný nový rok.

Ľuba ORAVOVÁ, moderátorka
--------------------
Podobne aj vám. Majte sa pekne. Dovidenia.

22.1.2012
TA3
Diaľnice: sľuby a realita
22.1.2012    TA3    str. 01   11:00 V politike
            
Ľuba ORAVOVÁ, moderátorka
--------------------
Rok 2012 sa začal skutočne zaujímavo. Politikou hýbe kauza Gorila, voľby sa blížia a strany bojujú ako len vedia o voliča. Minulý týždeň prišla prvá výzva na slovný súboj. Na duel tentokrát šéfa najsilnejšej opozičnej strany Roberta Fica vyzval predseda KDH Jan Figeľ. Zmerať sily si budú v televízii TA3, páni vítam vás. Dobrý deň. No a témy sú viac ako jasné, diaľnice, sociálno-ekonomická situácia. Urobte si sami názor, kto z vás, z dvojice, vás viac presvedčil. Pýtať sa môžete aj vy na adrese mailto:vpolitike@ta3.com. Páni, skôr ako prejdeme k diskusii o diaľniciach, o sociálno-ekonomických záležitostiach, pán Figeľ, prečo ste sa rozhodli vyzvať pána Fica na duel?

Ján FIGEĽ, predseda strany /KDH/
--------------------
Ja som vyzval pána kolegu Fica aj preto, lebo pred Vianocami sme diskutovali čiastočne o diaľniciach a zároveň vtedy sme spoločne povedali, že raz sa o tom porozprávame ešte viac. A zároveň som cítil a som presvedčený, že to nie je len o diaľniciach, ale o celom Slovensku, o jeho ekonomike, o fungovaní štátu, o hospodársko-sociálnych záležitostiach. Preto som rád, že výzva z mojej strany bola následne prijatá a že môžeme tu diskutovať. Možno nielen o hospodársko-sociálnych veciach, ale v budúcnosti naozaj fungovaní štátu, lebo sú tu zásadné otázky, ako ďalej na Slovensku. Ta téma je viac o tom, ako ponúknuť ľuďom alternatívu. Ako predseda Kresťansko-demokratického hnutia som presvedčený, že Slovensko potrebuje cestu nielen z krízy, ale cestu zodpovednej slobody, ktorá vedie k hospodárskej prosperite, stabilite a rozvoju, tak ako sme to mohli vidieť, ako ovocie kresťanskodemokratickej línie v Nemecku. Tou druhou je socialistické smerovanie, ktoré je o zadlžovaní až bankrotoch, ako to bolo vidno u niektorých štátov po dnešnej Európe. To čo sa nám podarilo na ministerstve dopravy z hľadiska zamestnanosti, úspor na jednej strane a rozumnej investícii, považujem za nielen príklad, ale prínos a zodpovednosť, aby to bolo aj v ďalších rezortoch. O tom budú voľby a o tom bude aj, verím, budúcnosť Slovenska, aby bolo viac práce, viac rozvoja, poctivou prácou začínať zodpovedne nielen v ekonomike, podnikaní, ale aj pri vyšetrovaní káuz. Potrebujeme čestnú a zodpovednú prácu policajtov, prokurátorov a všetkých, aby sa na Slovensku viac darilo slušným ľuďom.

Ľuba ORAVOVÁ, moderátorka
--------------------
Samozrejme, to si môžme rozobrať o chvíľočku na drobné, ale ta výzva na duel, nie je to tak trošku signál, že preberáte SDKÚ-DS post lídra pravice?

Ján FIGEĽ, predseda strany /KDH/
--------------------
Opakujem, že som zareagoval na čiastkovú tému a zároveň som presvedčený, že každá strana ponúka svoju cestu. KDH je tu 22 rokov práve preto, lebo dokázalo zápasiť nielen o základy, o slobodu, európsku perspektívu, ale aj o mnohé konkrétne témy každodenného života. Myslím zároveň aj tak kriticky, že sme dosť absentovali v celonárodnej ekonomickej diskuzi v minulých rokoch a dnes aj ako ekonomický minister som presvedčený, že máme zodpovednosť ponúknuť takúto cestu pre Slovensko a zároveň ju konfrontovať pretože Smer samozrejme má nielen popularitu, ale aj svoju  ponuku a ja som presvedčený, že je veľa zásadných rozdielov alebo odlišností, ktoré volič alebo občan má poznať, aby sa dobre rozhodol.

Ľuba ORAVOVÁ, moderátorka
--------------------
Takže necítite sa ako líder pravice. Alebo? 

Ján FIGEĽ, predseda strany /KDH/
--------------------
Lídrom ani tak nie je ten, kto možno má najvyššie nejaké čísla, ale skôr dokáže formovať politiku, inšpirovať a vytvárať stabilno-zodpovednú väčšinu. Samozrejme o tom budú voľby a povolebné ďalšie kroky, ale ja vidím líderstvo skôr v tom hľbšom rozmere než len v nejakých číslach. Ale iste, usiľujeme sa o siľnejšie postavenie a už keď som sa vracal pred 2 rokmi z pôsobenia v Európskej komisii, povedal som, že KDH má na to, aby bolo v rozhodujúcej prvej trojici politických strán. Myslím, že sa to ukazuje.

Ľuba ORAVOVÁ, moderátorka
--------------------
Pán Fico, vy ste tu ponuku samozrejme prijal veľmi promptne. Môžeme to teda vnímať ako z vašej strany potvrdenie toho, že lídrom pravice sa stáva KDH?

Robert FICO, predseda strany Smer-SD
--------------------
Ak mám byť úprimný, Smeru-SD je úplne jedno, kto je lídrom pravice, pretože my máme svoju vlastnú víziu a máme svoje vlastné pohľady na Slovensko. Ale dal by som trochu na správnu mieru ten duel. Takto ste ho nazvali a takto ho chcete pravdepodobne aj viesť. Aký duel? Toto je obyčajná inventúra takmer dvojročného vládnutia vlády Ivety Radičovej. Nejako nebezpečne sa vytvára obraz o niektorých politických stranách a KDH na tom robí veľmi poctivo, a to slovo poctivo často používajú, ako keby neboli vo vláde. Všetci teraz hovoria o zodpovednosti, o krajine, všetci hovoria, ako krásne to všetko bude, ale nejako zabúdame na to, že rok a pol tu vládla pravicová vláda, široká vládna koalícia, ktorá bola zložená zo 6 politických subjektov, že sú tu katastrofálne ukazovatele. Preto aký duel? Ja som opozičný líder, tu je predstaviteľ politickej strany, ktorá má plnú mieru zodpovednosti za to, že máme najväčšie zdražovanie v EÚ, že máme za posledných 8 rokov najvyššiu nezamestnanosť, a vôbec tie čísla sú úplne úžasné, keď sa na ne pozrieme z tohto pohľadu. Preto vôbec to nevnímam ako duel. Dva roky pravicový zlepenec riadil túto krajinu a teraz budeme hovoriť o tom, že v akom stave odovzdáva túto krajinu ďalšej vláde, ktorá príde? V tej vláde môže byť Smer, nemusí byť Smer. V tej vláde môže byť KDH a nemusí byť KDH, ale toto je predovšetkým postoj opozičný vôči postoju vládnemu, vôči vláde, ktorá sa rozpadla, odchádza, ale berme to ako obyčajnú inventúru.

Ľuba ORAVOVÁ, moderátorka
--------------------
Dobre, teda hovoríte o inventúre, ste teda pripravený urobiť túto inventúru aj s inými politickými stranami koaličnými, napríklad s Mikulášom Dzurindom, ktorý navonok veľmi jasne hovorí, že po predčasných voľbách so Smerom nie?

Robert FICO, predseda strany Smer-SD
--------------------
To je rozhodnutie pána Dzurindu a SDKÚ, čo hovoria alebo nehovoria, ale asi by už mala na Slovensku skončiť éra, kedy vlády zostavovali politické strany, ktoré nikdy nevyhrali parlamentné voľby. A čím sú menšie strany, tak tým viacej kričia. Preto my si tieto výkriky nevšímame. Dôležité je to, aké budú výsledky. My pripúšťame veľmi zreteľne, pani redaktorka, a to poviem aj pánovi predsedovi Figeľovi, že tu je reálna šanca, reálna hrozba by som lepšie povedal, že opäť sa dajú všetci dohromady. Že 6 politických subjektov že sa dajú dohromady, len aby vytlačili Smer do opozície. Áno, takáto reálna hrozba tu je a pán Dzurinda ju pomenoval veľmi presne, že on dáva priestor pravicovému zlepencu ako najlepšiemu riešeniu pre Slovensko. Ľudia videli, čo 18 mesiacov znamenalo mať takúto vládu. My ponúkame inú alternatívu. My ponúkame alternatívu vlády z čo najmenšieho počtu politických strán, preto takáto inventúra by mala byť urobená so všetkými politickými stranami, ja sa tomu nebránim a nakoniec viete, idú voľby  a tieto štúdiá nám vytvoria priestor na takúto konfrontáciu.

Ľuba ORAVOVÁ, moderátorka
--------------------
Samozrejme, budeme veľmi radi, takže, páni, poďme na témy dnešnej diskusie. Takže prvá téma, výstavba diaľníc. Tu môžme na úvod povedať, že odborníci oceňujú tu kontinuitu, ktorá vlastne v prípade diaľníc v podstate medzi jednotlivými vládami je, že všetky vlády majú záujem čo najrýchlejšie, najkvalitnejšie, čo najlacnejšie postaviť práve to diaľničné spojenie medzi Bratislavou a Košicami. Pán Figeľ, ak teda ten záujem politické strany deklarujú, je de facto totožný v tom základnom, aký je potom rozdiel medzi stranami?

Ján FIGEĽ, predseda strany /KDH/
--------------------
Je veľmi dôležité, aby Slovensko malo kompletizovanú diaľničnú sieť, teda postupne budovanú tak, aby i modernizácia štátu ako celku aj rozvoj regiónov prinášali skutočne perspektívu. Zároveň je to faktor, ktorý znamená hospodárske oživenie, mobilitu už či cestujúcich alebo tovarovej prepravy. Je to faktor alebo investícia, ktorá dáva ľuďom prácu a nielen na dobu výstavby, ale následne, pretože za tým idú investície. Ja som presvedčený, že na Slovensku treba ďalej kontinuálne, rozumne striedmo a pritom dynamicky stavať. Čo sa podarilo za rok a pol, bol na jednej strane krok veľmi odvážny, zastaviť už podpísané obrovské balíky vo forme PPP projektov, dva teda menovite, a na druhej zahájiť výstavbu, ktorá je reálna, ktorá dáva ľuďom prácu, ktorá ušetrila peniaze a zároveň ich ušetrila natoľko, že tie investície vo väčšej miere idú z európskych grantov. A to je dvojnásobný bonus alebo príspevok pre Slovensko práve tým, čo sme urobili, že neinvestujeme a za peniaze ľudí, ktoré sú vo forme ročných splátok v obrovských čiastkach, miliardových, za jednotlivé úseky, ako to nastavila predchádzajúca vláda, ale za podstatne nižšie ceny a z európskych grantov. Ten rozdiel je tak enormný, že nám konsoliduje verejné financie, dáva do poriadku štátny rozpočet a zároveň ľuďom prácu na 4 úsekoch, ktoré už spomínam viackrát, ten rozdiel je 700 miliónov eur len na stavebných nákladoch a 4 tisíc pracovníkov alebo nových pracovných miest, čo je odpoveď aj o tom, aby sa na Slovensku predsa našlo viac dobrej práce pre ľudí tejto krajiny.

Ľuba ORAVOVÁ, moderátorka
--------------------
Pán predseda, kde beriete istotu, že pri súčasnej finančnej situácii, ak teda odmietate PPP projekty, dokážete alebo dokázali by ste do roku 2017 vďaka štátnemu rozpočtu a eurofondov spojiť práve východ a západ krajiny? Kde je ta istota, keď ta finančná situácia skutočne nie je nielen na Slovensku, ale v celej Európe v podstate dobrá?

Ján FIGEĽ, predseda strany /KDH/
--------------------
O istotách hovorí viac pán kolega Fico, ale jedna z nich mala byť diaľničná sieť, respektíve prepojenie Bratislava - Košice v roku 2010. Už sme v 12.roku a ten sľub nie je naplnený, snažíme sa ho postupne realizovať práve preto, lebo predchádzajúca vláda neurobila, ta istota je práve v tom, že dynamika, ktorá sa rozbehla za rok a pol, pretože nemôžem hovoriť o 4 rokoch, aj keď by som rád.

Ľuba ORAVOVÁ, moderátorka
--------------------
Iste, padla vláda.

Ján FIGEĽ, predseda strany /KDH/
--------------------
Sme zahájili výstavbu na 56 km. Z toho 5 km, aby bolo presnejšie, v polovičnom profile, je to nebývalá dynamika, ktorá súvisí aj s tým, že bolo treba dostať do procesu výstavby D1 úseky a samozrejme ďalšie na rýchlostných cestách, menovite na R4. Tohto roku sú ďalšie pred finále súťaže, napríklad pri Ružomberku, časť úseku pri Levoči, tunel Višňové s prídavným úsekom 13 km je už tiež vo verejnom obstarávaní, teraz vo februári pôjde obchvat Žiaru nad Hronom. Som presvedčený, že toto tempo prinesie ďalšie tisíce pracovných miest, prostriedky sú kombinované zo štátnych zdrojov a z eurofondov.

Ľuba ORAVOVÁ, moderátorka
--------------------
Budú stačiť?

Ján FIGEĽ, predseda strany /KDH/
--------------------
Budú stačiť nakoľko ich máme nateraz, pretože už sa začali rokovania o novom rámci na ďalších 7 rokov, od 14.roku, čo je za dva roky, Slovensko bude môcť čerpať ďalšie peniaze. Ak si zachováme dopravu ako prioritu, čo garantujem ako predseda hnutia, ktoré môže o tom teraz hovoriť s plnou vážnosťou, tak tých financií môže byť porovnateľne, ba možno viac, pretože aj v Európskej únii sa to sústreďuje na menej priorít a viac európskej spolupráce než len národných potrieb. Toto si myslím, že je veľmi konkrétna zodpovednosť, pretože výstavba potrebuje dynamiku a kontinuitu, ktosi začína, ktosi realizuje, ktosi finalizuje. A PPP forma ak bude inak nastavená, čo som presvedčený, že musí byť, skôr na dopyt, aby sa delili riziká, nielen že štát nesie riziká a banky a firmy majú výhody, tak sa dá realizovať napríklad pri Bratislave vo forme obchvatu hlavného mesta.

Ľuba ORAVOVÁ, moderátorka
--------------------
Pán Fico, nie je zvláštne, že vlastne vlády sľubujú dobudovanie vlastne tej nosnej tepny do Košíc už v podstate od roku 2005, ešte vtedajší minister dopravy pán /nezrozumiteľné/ hovoril, že v roku 2005 bude dokončená, teraz najnovšie 2010 bol v hre?

Robert FICO, predseda strany Smer-SD
--------------------
Ja sa vrátil k tomu, čo hovoril teraz pán predseda a tak v dobrom to teraz poviem, pán predseda veľmi často používa vo svojich reláciách vyjadrenie, že pravda oslobodzuje, tak teda poďme si povedať pravdu a ja mám taký pocit, že žijem v nejakom inom svete. Ja keď počúvam teraz pána predsedu, tak v podstate by som mal byť šťastný, mal by som nosiť lízatka pánovi predsedovi, to len to hovorím, že všetko v podstate ide. Tak si teda urobme tu inventúru. V programovom vyhlásení vlády v rokoch 2006 - 2010 sme prisľúbili, že odovzdáme 90 km diaľníc a rýchlostných komunikácií. Odovzdali sme 145 km rýchlostných komunikácií a diaľnic. Plus k tomu pridávam 50 km R1, pretože celá R1 medzi Nitrou a Zvolenom bola pripravená, zafinancovaná, rozostavaná, jednoducho to bol náš totálne od začiatku až do konca tento celý projekt. Pokiaľ si dobre pamätám, tak práve to bola vláda Ivety Radičovej, ktorá hneď po príchode zastavila dva dobre pripravené projekty na výstavbu 105 km diaľnic, ide o severný úsek od Žiliny až po Košice s odôvodnením, že to vraj je nejaké drahé a rôzne podobné argumenty, o ktorých určite ešte dnes tu budeme hovoriť. Inventúra je veľmi jednoduchá. Momentálne sa stavebné práce na diaľniciach vykonávajú iba na úseku, kde je Studenec, Jablonové, Janovce, to je úsek 9 km a asi 4,5 km ten polprofil, ako povedal pán predseda. Potom sa robí úsek, ktorý sme celý my pripravili, to boli Košice - Milhosť, celé pripravené, zadokumentované, v podstate začali iba stavebné práce, inak sa nikde nerobí. Tu sa vytvára nejaký obraz, že sa stavajú diaľnice. Tu sa nestavajú diaľnice. 

Ľuba ORAVOVÁ, moderátorka
--------------------
Tak minimálne nejaké projekty sa rozbehli.

Robert FICO, predseda strany Smer-SD
--------------------
Ale hovorím o reálnych stavebných prácach. Máme už 18 mesiacov za sebou a po 18 mesiacoch konštatujeme plný profil 9 km, polprofilu 4,5 km a nejakých 14 km cesta medzi Košicami a Milhosťou. To je prepojenie na Miškolc, hoci to je opäť problém, pretože maďarská strana nestavia a toto nie je napojené na D1,  nehovorím teraz o prepojení D1 medzi Bratislavou a Košicami. Toto je reálny stav. Ďalej. Pán predseda samotné ministerstvo hovorí o ďalších a ďalších tendroch. Po prvé. Tieto tendre sa organizujú veľmi komplikovane, veľmi ťažko. Nehovoriac o tom, že na mnohé tendre, ktoré sa dnes otvárajú, neexistujú reálne peniaze, pretože stále vláda hovorí o tom, že sa má stavať iba zo štátnych peňazí, a z európskych fondov, tu sa hovorí o multimiliardových tendroch, na ktoré naozaj nie sú peniaze, čiže musíme sa znovu postaviť a povedať, či je, alebo nie je na Slovensku chuť ísť do dobrých PPP Projektov, pretože to, čo sme ukázali pri Nitre, je dobrý PPP projekt. Dobré vtiahnutie súkromného kapitálu do výstavby ciest. Za dva roky sa postavilo 50 km diaľníc. Takéto tempo tu ešte nikdy nebolo. Je to kvalitne postavená cesta, pretože 30 rokov sa musí o ňu starať ten, kto ju postavil, potom na to je ešte 15-ročná záruka, úplne iná kvalita ako v prípade stavieb, ktoré napríklad ide tendrovať súčasná vláda. A čo mňa mrzí najviac a to sa ukazuje, a to bude taká posledná poznámka, kde by som rád počul hneď reakciu pána predsedu Figeľa. Vždy sme odmietali ísť cestou doplácania a doplatkov a dodatkov k zmluvám a kričali sme, hovorili sme, predsa nie je možné, aby pri tunelu Branisko bolo 87 alebo sto dodatkov.

Ľuba ORAVOVÁ, moderátorka
--------------------
Vy sa teraz obávate, že budú dodatky k tým zmluvám?

Robert FICO, predseda strany Smer-SD
--------------------
Ja teraz idem práve k nim hovoriť. Reálne pri každom jednom štátnom objednávaní, ktoré organizuje táto vláda pod cenu, je zrejmé, že musia prísť dodatky, lebo za ceny, za ktoré to tendrujú, nie sú to firmy schopné postaviť. Ja dám dva konkrétne príklady. Tunel Sitina, nebol postavený za nás, bol postavený za vlády Mikuláša Dzurindu, bolo k nemu obrovské množstvo dodatkov. Keď sme nastúpili do vlády, pýtala Skanska od nás 20 miliónov eur, my sme odmietli preplatiť tieto práce, ktoré podľa nás neboli objednané a bola to suma navyše. Prišiel pán predseda Figeľ, 20 miliónov bez súdneho rozhodnutia okamžite vyplatil Skanskej, kde je ešte prepojenie Skanskej s nejakými ľuďmi z ministerstva dopravy. Druhý príklad, cesta medzi Oravou a Kysucami. Opäť cesta bola odovzdaná za nás v roku 2008 alebo 2009 si nepamätám, opäť prišli a pýtali 16 miliónov eur. Bez akéhokoľvek súdneho rozhodnutia ministerstvo dopravy vyplatilo teraz v decembri podpísanú zmluvu na 16 miliónov doplatok, už 9,1 milióna eur doplatili. Toto je typický spôsob stavby diaľníc a financovania diaľníc za vlády Mikuláša Dzurindu v minulosti, ktorý ešte toto dedičstvo sa ťahá doteraz a ja naozaj neviem prečo niekto, bez toho, aby bolo súdne rozhodnutie, aby bol nejaký titul, len tak dá Skanskej 20 miliónov a potom im dá 16 miliónov eur ako nejaký doplatok. My sme to principiálne odmietli, nie je tu žiadne súdne rozhodnutie takéto kroky tu naozaj nemuseli byť. Toto je naše videnie a ja si myslím, že nájdeme spoločnú reč v tom, že diaľnice je treba stavať, ale musíme si povedať, najmä financovanie diaľníc aké bude. Tam máme podstatný rozdieľ.

Ľuba ORAVOVÁ, moderátorka
--------------------
Pán Figeľ, takže ako to bude s tými dodatkami, aby som pripomenula. Vy ste to už povedali, vy sa snažíte po zrušení PPP projektov tých dvoch balíkov financovať, ako sme spomínali, z eurofondov, štátneho rozpočtu s tým, že jednotliví partneri, ktorí už podpísali zmluvy, vy očakávate ušetrenie takmer 700 miliónov eur. Kde je záruka, že vlastne tie firmy, ktoré išli pod cenu, ktoré sa uchádzali v projekte PPP o diaľnicu, o výstavbu diaľnice D1, išli pod cenu, že skutočne nebudú žiadne dodatky do budúcnosti? Mimo PPP samozrejme.

Ján FIGEĽ, predseda strany /KDH/
--------------------
Ako viete, že išli pod cenu? Ako vy viete, že išli pod cenu? Lebo to hovorí pán Fico?

Ľuba ORAVOVÁ, moderátorka
--------------------
Nie, skutočne ale keď si zoberieme, že napríklad Váhostav Dubná Skala Turany, tak tam namiesto 340 miliónov eur vlastne to dokážu postaviť za 3 roky za 140 miliónov eur, preto sa pýtam, lebo je to dosť zásadný rozdiel.

Ján FIGEĽ, predseda strany /KDH/
--------------------
Áno. Ta úvodná cena je nastavená na úrovni štátnej expertízy. Nemala by byť prekročená. To, že je výrazná a rozsiahla súťaž, že veľa firiem sa hlási do súťaži, je pre štát, pre spoločnosť dobre. Výsledky nie sú pod reálnu cenu, výsledky ak sa prepočítavajú na kilometer alebo na európske pomery sú európske ceny. Naozaj v priemere zhruba 8 až 10 miliónov eur na km na D1, to sú európske pomery. Predtým to bolo, neviem ak to nazvať, neeurópske, možno až balkánske alebo veľmi otázne, pretože cena za R1, ktorú pán bývalý premiér Fico tak chváli, je 17 miliónov eur za km. To je viac než 5-hviezdičkový hotel s tým, že treba platiť nielen výstavbu, ale aj údržbu a samozrejme aj celý finančný model na 30 rokov. Keby sme to robili z eurofondov, tak ušetríme už na stavbe k tým 700, čo spomínam, z D1 by sme pripočítali 500 na rozdiel oproti stavebným nákladom na R1 a obrovské náklady v budúcnosti. Celkovo za 30 rokov budeme splácať hodnotu 3,9 miliardy. Iba za tu jednu cestu. Sú to obrovské náklady, ktoré, podčiarkujem preto, lebo keby sme boli realizovali aj ďalšie balíky, ktoré boli ešte mohutnejšie, slovenský finančný systém nie je schopný splácať a určite by nemohlo stavať Slovensko ďalšie potrebné úseky na východe, na juhu alebo na severe. Považujem to za zásadnú vec. Tu sa nezhodneme a okrem toho tam boli ďalšie problémy, ktoré vyšetruje aj policajný zbor a zároveň...

Ľuba ORAVOVÁ, moderátorka
--------------------
Máte na mysli tu analýzu, ktorá sa týka PPP Projektov?

Ján FIGEĽ, predseda strany /KDH/
--------------------
Áno, o 500 miliónov eur posunuté čísla z večera do rána tak, aby to vyzeralo porovnateľné. To len preto hovorím, že tak sa stavať nedá. Naše projekty kontroluje aj Európska komisia pred, počas a po, je to transparentné, ceny sú európske a kvalitu zaručujú tie isté normy, ktoré platili aj pred tým, dokonca sú prísnejšie, pretože od apríla 2010 platia aj nové euronormy. Všetky technické predpisy musia byť splnené, dodatky v takom chápaní, ako hovorí pán Fico, nie sú možné. Sú možné z objektívnych príčin, napríklad ak sa zmení legislatíva, počas toho obdobia. Ak sa nájdu nepredvídané, nepredvídateľné súvislosti, okolnosti, ako je archeologický nález alebo vojnová munícia, to nemôže byť náhradná forma za vymoženie nejakej vyššej ceny. Je to o normách, o technickom dozore a samozrejme o tom, že akonáhle by tam išlo niečo nefér, tak ani komisia nám to nepreplatí a samozrejme všetko je pod verejnou kontrolou. Dnes sa už zmluvy zverejňujú, predtým nebolo možné ani vedieť, čo sa podpísalo a s kým. Ešte k tým...

Ľuba ORAVOVÁ, moderátorka
--------------------
Jasné vysvetlenie, aby sme ostali zatiaľ, aby mohol reagovať pán Fico, ak dovolíte, ja nadviažem na tu otázku, budeme potom pokračovať. Ak teda hovorí pán Figeľ, že sú tu isté európske normy, je tu vlastne prísna kontrola, dokáže podľa vlastných slov ušetriť 700 miliónov eur.

Robert FICO, predseda strany Smer-SD
--------------------
Počkajte, to sú všetko reči.

Ľuba ORAVOVÁ, moderátorka
--------------------
Vy tomu neveríte?

Robert FICO, predseda strany Smer-SD
--------------------
Ale samozrejme, ja vysvetlím o chviľočku na cenách konkrétnych stavieb, že ako to je s tými peniazmi.

Ľuba ORAVOVÁ, moderátorka
--------------------
Takže neušetrí 700 miliónov?

Robert FICO, predseda strany Smer-SD
--------------------
Neušetrí, pretože budú dodatky. To nie sú schopní postaviť za tie peniaze, alebo to budú stavby, ktoré budú tak nekvalitné, že sa budú musieť modernizovať po 5 rokoch. Ale urobme si čistý stôl. Ja sa znovu chcem spýtať, lebo som tu ako opozičný predstaviteľ a pýtam sa predstaviteľa vlády, prečo keď my sme odmietli v rokoch 2009 a 2010 zaplatiť Skanskej 20 a potom 16 miliónov eur, to je 36 miliónov eur, to je viac ako jedna miliarda, lebo nebolo na to súdne rozhodnutie, nebolo jednoducho nič, my sme tieto požiadavky Skanskej považovali za neopodstatnené, prečo vy tak rýchlo ste vyplatili najskôr 20, za čo ste boli aj primerane kritizovaní, a prečo ste vyplatili teraz na Vianoce ďalších 16 miliónov tej istej spoločnosti Skanskej, kde stále existuje nejaké podozrenie na prepojenie ľudí, ktorí pracujú na ministerstve dopravy, povedzte, prečo bez súdneho rozhodnutia vyhadzujete peniaze?

Ľuba ORAVOVÁ, moderátorka
--------------------
Pán Figeľ, môžete reagovať?

Ján FIGEĽ, predseda strany /KDH/
--------------------
Ja by som chcel aj ku kvalite niečo povedať, pretože je tu strašenie a potom sa vrátim aj k tým dvom, lebo mám tu nejaké obrázky z leta 2009 z júna, naozaj.

Robert FICO, predseda strany Smer-SD
--------------------
Poďme najprv vybaviť si čistý stôl, lebo sa budeme baviť o cestách, dobre? Ja som za. Ja by som chcel vedieť, čo je toto za problém.

Ján FIGEĽ, predseda strany /KDH/
--------------------
Kľudne. Chcem vám potom ukázať, čo sme našli po vás z hľadiska kvality bakelitových diaľníc.

Ľuba ORAVOVÁ, moderátorka
--------------------
Takže môžete reagovať.

Ján FIGEĽ, predseda strany /KDH/
--------------------
Pretože taký výraz použil pán Fico v jednej relácii, a to uráža stavbárov na Slovensku, naše firmy, ktoré stavajú diaľnice, pretože toto sme našli po vás, toto je Svidník z leta 2009 po odovzdaní stavby, toto tiež, pri poučaní o kvalite. Najväčšie korčuliarske ihrisko a vy rád korčuľujete za vyše 20 miliónov eur v Európe. A potom poďme sa súdiť. Pri tých dvoch prípadoch ste mali tlačovku, ktorá bola plná neprávd pred týždňom v piatok. Stará záležitosť v tunele alebo spory okolo tunela v Bratislave Sitina, ktorej stavala japonská firma Tai Sei konsorcium so Skanskou mal pre spory vytvorenú medzinárodnú komisiu, ktorú založil váš kolega, môj predchodca vo funkcii. Jednomyseľne táto komisia podporila toto riešenie, aby sme nečelili ďalším súdnym konaniam, pretože Slovensko by ich prehralo. Tá jednomyseľnosť odborníkov v medzinárodnom paneli etablovanom vašim kolegom znamenala, že v dvoch sporoch sme vyhrali a v jednom sme pre prehrali. Čo sa týka cesty Kysuce a Orava, bola dokončená v roku 2009, vami slávnostne strihaná páska, s množstvom nezaplatených faktúr. Za 16 miliónov eur. 

Robert FICO, predseda strany Smer-SD
--------------------
To je absolútny nezmysel.

Ján FIGEĽ, predseda strany /KDH/
--------------------
No nie že nezmysel. Toto je pozostatok po strihaní pások, keď sa nevyrovnajú pohľadávky, respektíve práce, ktoré boli vykonávané. Samozrejme združenie troch firiem sa rozhodlo konať následne, keď videlo, že sa neplatí a ísť žalovať Slovensko, teda Slovenskú správu ciest za ušlý zisk a za úroky z omeškania.

Ľuba ORAVOVÁ, moderátorka
--------------------
Takže neboli to iniciatívne dodatky.

Ján FIGEĽ, predseda strany /KDH/
--------------------
V žiadnom prípade. Žiadne práce sa nerobili navyše, my sme nič neobjednávali, nič nové nepreplácali. Len vyrovnali to, čo zostalo ako sekera po vašej vláde. Toto bol prístup pred voľbami, ktoré aj pán župan veľmi dobre pamätá, lebo mal podieľ na tom otváraní cesty.

Robert FICO, predseda strany Smer-SD
--------------------
Rozumiem, že toto je veľmi nepríjemná téma pre KDH pre ministerstvo dopravy. Ja to zopakujem ešte raz. Odovzdaná stavba v roku 2009.

Ján FIGEĽ, predseda strany /KDH/
--------------------
S nedoplatkami v hodnote 16 miliónov eur, sekera. 

Robert FICO, predseda strany Smer-SD
--------------------
Skúsim tak normálne porozprávať, viete, netreba zvyšovať hlas. Ešte toho bude dosť, pán predseda. Odovzdaná stavba v roku 2009, všetko bolo vyrovnané. Potom došla Skanska a pýtala navyše 16 miliónov eur s tým, že nejaké ďalšie práce boli vykonané. Porovnali sme projekty a bolo evidentné, že pýtali peniaze za niečo, čo nikdy nebolo objednané a vykonané. Principiálne sme odmietli dať Skanskej čolen jednu jedinú korunu.

Ľuba ORAVOVÁ, moderátorka
--------------------
Bolo to na nejaké súdne rozhodnutie, lebo nie?

Robert FICO, predseda strany Smer-SD
--------------------
Nebolo žiadne súdne rozhodnutie. To preto o tom práve hovorím. Musím dodať, že Skanska a ta trojčlenka, to boli tri firmy, podali žalobu proti Slovenskej republike, ale na Okresnom súde v Bratislave, a pýtali iba 5,6 milióna eur. Toto bol spor podľa nich. Nechápem, prečo im z ničoho nič v decembri niekto pošle na účet 9,1 milióna eur a podpíše celkovú zmluvu na 16 miliónov eur. Ja na týchto príkladoch len hovorím, že toto je typický spôsob stavania diaľníc. Dá sa stavba pod cenu, tvárime sa, že aké to je perfektné, a potom dodatkami postupne im valíme peniaze, často bez súdnych rozhodnutí a bez akýchkoľvek argumentov a pokiaľ ide o tu cestu, tunel Sitina všetky súdne spory sme povyhrávali, všetko. V tom nejaká medzinárodná komisia povedala nejaký názor, a keďže v tom mohol byť dobrý biznis, tak sa rýchlo vyplatilo 20 miliónov eur. Najsmutnejšie je, že toto sú dve najvýznamnejšie investičné akcie ministerstva dopravy v roku 2011. 20 miliónov pre Skanskú vyrovnanie a 16 miliónov pre tú trojčlenku pri ceste Oravská Lesná a Kysuce. Teraz k tej cene, to je dôležité, lebo dostaneme sa k podstate veci.

Ľuba ORAVOVÁ, moderátorka
--------------------
K cene k čomu teda konkrétne?

Robert FICO, predseda strany Smer-SD
--------------------
Vy ste povedali konkrétny príklad Dubná Skala - Turany.

Ľuba ORAVOVÁ, moderátorka
--------------------
Áno. Tam to bolo zníženie o 200 miliónov eur. 

Robert FICO, predseda strany Smer-SD
--------------------
Pri PPP projekte boli stavebné práce plánované na 340 miliónov, taký bol nejaký odhad eur. Čiže bavme sa o 10 miliardách. Urobil sa tender, ale povedzme aký. To nebol tender na ten istý projekt, ktorý bol pripravený v rámci PPP. Toto je úplne iná cesta a suma je 140 miliónov eur. V čom je rozdiel? Rozdiel je v tom, že po prvé. Za túto cenu to nevie Váhostav postaviť, po druhé, sú tam úplne nereálne čísla a čudujem sa ministrovi dopravy, že akceptoval, a teraz počúvajte tie čísla, v projekte takzvaný Žltý Filik, to si sám naprojektoval Váhostav, čiže to ide o úplne inú cestu kvalitatívne ako je tá, ktorá mala byť v rámci PPP projektu. Počúvajte tie sumy. Tak, plánuje 1 m3 betónu za 22 eur, napríklad Váhostav a pritom trhová cena je 50 až 66 eur. Zoberme si trhovú cenu betonárskej ocele. 600 eur má Váhostav a trhová cena sa pohybuje na úrovni okolo 1300 eur za tonu, čiže dnes je úplne evidentné, že firma aby vyhrala tento tender, išla pod cenu, sama vie, že to nevie postaviť za tieto peniaze, naviac...

Ľuba ORAVOVÁ, moderátorka
--------------------
Ale potom prečo šla do tej súťaže?

Robert FICO, predseda strany Smer-SD
--------------------
No preto, lebo bude mať dodatky. Vždycky to ide cez dodatky. Veď teraz práve hovorím o dodatkoch, o vyrovnávaní, ktoré podpisuje ministerstvo dopravy. Ale aby som povedal, o čo ide, v čom je rozdiel ten principiálny. Pri PPP projekte, ak sa bavíme o tých 300 miliónoch eur, stavebné práce na tom istom úseku, tak tieto stavebné práce musia byť urobené tak kvalitne, lebo ten, kto ich postaví, ich 30 rokov musí udržiavať. A teraz. Nie že záruka. 30 rokov ich musí udržiavať. Po 30 rokoch udržiavania ich musí odovzdať štátu s generálnou opravou, teda v takom stave, ako boli na začiatku, plus je na to 10-ročná záruka, plus 15-ročná záruka na oporné steny a ďalšie veci. Toto je PPP projekt. Preto sú to kvalitné stavby, ktoré niečo stoja. V prípade, 140 miliónov eur teda to zníženie o tom istom úseku teraz hovoríme, tak teraz dobre počúvajte, čo bude napríklad rozdiel. My sme si to pozerali tie projekty. V našom prípade PPP projekte boli naplánované geomreže na výstuž svahu. Tam je rieka. Keby došla nejaká veľká voda, aby neboli problémy s tou vodou. Samozrejme geomreže nie sú. Môžem hovoriť o šírke stavby, o odstavných plochách, môžem hovoriť o pletivách. My všade sme dávali protihlukové steny, oni tam dávajú pletivá pre kurence. Viete, to je ten podstatný rozdiel, že áno, postavia stavbu za 140 miliónov eur, potom budú pýtať 10 dodatkov, je tam len 5-ročná záruka a po 5 rokoch bude cestu treba opäť popravovať a opravovať, lebo to nemôže, to je úplne iná stavba kvalitatívne, ako je to v prípade PPP. Áno, PPP projekty sú drahšie preto, lebo ten, kto stavia, sa o 30 rokov musí starať a potom to aj odovzdáva štátu. Preto tvrdím, že stavať cez PPP je mimoriadne výhodné a tu by som bol veľmi rád, keby sme našli zhodu, ak bude Smer vo vláde s partnermi, ak nebude, tak verím, že nájdeme zhodu aj potom, kým budeme podporovať vládu pri výstavbe diaľníc, lebo ja chcem podporovať vládu pri výstavbe diaľníc, nech je to akákoľvek, len stavajme. Nerozprávajme, neklepme základné kamene, stavajme reálne diaľnice.

Ľuba ORAVOVÁ, moderátorka
--------------------
Pán Figeľ, takže kvalita zdá sa, že to je najväčšia výhrada, čo sa týka práve vášho postupu, keď ste teda odmietli PPP projekty. Môžete teda minimálne potvrdiť, že tá cesta, ak teda hovoríme konkrétne o ceste Dubná Skala - Turany v dľžke 16,5 km po tej výstavbe skutočne bude kvalitná, nebudú nutné dodatky?

Ján FIGEĽ, predseda strany /KDH/
--------------------
Najlepšie budeme svedčiť na konci, keď ta cesta bude. Ja sa chcem k niektorým veciam vrátiť, toto ešte raz ukážem preto, lebo toto bolo pri Svidníku po vašej vláde. Nemám tu obrázky zo Studenca.

Robert FICO, predseda strany Smer-SD
--------------------
Jediná stavebná vada, to je úplne, ja neviem ani o čom teraz hovoríte, pán predseda.

Ján FIGEĽ, predseda strany /KDH/
--------------------
Rozpadnutá cesta.

Ľuba ORAVOVÁ, moderátorka
--------------------
Ta bola postavená akým spôsobom?

Robert FICO, predseda strany Smer-SD
--------------------
Môžme reklamovať, ak sa niečo takéto stane. Ja teraz hovorím reálne o stavbe, je rozdiel, keď je 5-ročná záruka, ako vy staviate, keď je 10 alebo 15-ročná záruka a rozdiel je, či máte geomreže alebo nemáte geomreže, že či je nivelita taká alebo onaká. Vy staviate podstatne lacnejšie a menej kvalitné diaľnice ako sme chceli my. To je celý problém. A hovoríte...

Ján FIGEĽ, predseda strany /KDH/
--------------------
A vy už dopredu hodnotíte budúcnosť. To je zaujímavé.

Robert FICO, predseda strany Smer-SD
--------------------
Však dodatky podpisujete stále. Aj teraz ste podpísali dva dodatky Skanskej. Za 36 miliónov eur.

Ján FIGEĽ, predseda strany /KDH/
--------------------
To bolo preto, aby Slovensko neprišlo o ďalšie peniaze.

Robert FICO, predseda strany Smer-SD
--------------------
Nebolo žiadne súdne rozhodnutie.

Ján FIGEĽ, predseda strany /KDH/
--------------------
Chcel som ešte dodať k predchádzajúcej téme, že či sa stavia, či sa nestavia. 11.novembra bolo odovzdané stavenisko, respektíve zahájená výstavba pri Martine, takisto následne v 11-km úseku pri Prešove. Je na stavbároch, na firmách, kedy v akej intenzite zahajujú výstavbu, ale ta reálne je už odovzdaná na stranu zhotoviteľa. Je samozrejme zimné obdobie, kedy sa intenzita mení oproti jari alebo letu, ale chceme ísť v tom ďalej, aj v zime sa robí a zároveň odovzdáva cez súťaže ďalšie úseky. Už som spomínal za chvíľu finalizáciu rozhodnutí pri Levoči a vo februári pri Ružomberku.

Ľuba ORAVOVÁ, moderátorka
--------------------
Iste. Ale v každom prípade vráťme sa k tej kvalite. 

Ján FIGEĽ, predseda strany /KDH/
--------------------
Ku kvalite. Po voľbách sme museli prerábať cestu pod Spišským hradom pri Studenci. Ktorú ste rýchlo odovzdávali tak, aby v 2010 ešte do volieb sa stíhalo. Ten tlak na politické termíny dnes neexistuje. Dnes sa stavia podľa technológie. Čo sa týka konkrétneho úseku, aj víťaz súťaže, aj ďalšie podávali agregátne ponuky, nie v jednotlivých položkách, pretože metóda, ktorá bola zvolená, ktorá aj urýchľuje obstarávanie, pretože kombinuje projektovanie a realizáciu, takzvaný Žltý Fidik umožňuje využiť prednosti firmy technológie, ktoré majú, v ktorých sú silnejší, alebo v združeniach, kde štát, respektíve investor udáva základné zadanie, musí sa dodržať aj smerová, aj výšková niveleta a mnohé veci, ktoré ani nie je dôležité raz tu spomínať. Je to oveľa menej flexibilné, než bola PPP forma, kde sa dalo zvoliť, kdečo a všeličo, aj dokonca poodísť od zvolenej trasy. To preto hovorím, lebo táto metóda je používaná v západnej Európe ako osvedčená, výsledky musia zodpovedať normám slovenským a európskym a všetko je vymožiteľné. Tie čísla, ktoré máte, sú zrejme od kolegu Vážneho. Mne to už pripadá nevážne až smiešne, pretože sú úplne uletené.

Ľuba ORAVOVÁ, moderátorka
--------------------
Aké teda reálne sú čísla?

Ján FIGEĽ, predseda strany /KDH/
--------------------
Také, aké sú na trhu, respektíve investor, zhotoviteľ si na mieste postaví niektoré prevádzky, možno že na rozdiel od dnešných očakávaní aj obaľovačku, aj betonárku, čo predtým nemal. Ale som presvedčený, že výsledky súťaží sú aj pre jednotlivé firmy tak dôležité, aby si uchovali šancu na ďalšie a zároveň reálne zvládli dielo. Vy kritizujete firmy, s ktorými ste podpisovali obrovské zmluvy, teraz ako keby boli nedôveryhodné, neseriózne.

Robert FICO, predseda strany Smer-SD
--------------------
Ale nie, iba tvrdíme, že umožňujete takú výstavbu diaľníc s dodatkami. Ja o ničom inom nehovorím. Oni postavia tu cestu, len teraz ste povedali v priamom prenose, pán predseda, že to je úplne iná stavba. Ako sme my chceli.

Ján FIGEĽ, predseda strany /KDH/
--------------------
Nie je iná.

Robert FICO, predseda strany Smer-SD
--------------------
No je.

Ján FIGEĽ, predseda strany /KDH/
--------------------
Má úplne presné zadanie, na rozdiel  od PPP.

Robert FICO, predseda strany Smer-SD
--------------------
Sú tam geomreže? Nie sú tam. Sú tam spevnené svahy? Nie sú. Je to nižšie? Je to nižšie. Je to užšie? Je to užšie. Sú tam iné steny? Veď ste si pozerali projekt. Podľa mňa my sa musíme na niečom inom dohodnúť, pán predseda. Pretože my môžme o PPP projektov rozprávať.

Ján FIGEĽ, predseda strany /KDH/
--------------------
To sú reči nevážneho ministra. Áno. On ich dával médiám a ešte k tej R1, lebo kvalita lebo veľké ceny.

Ľuba ORAVOVÁ, moderátorka
--------------------
Dobre, páni, aby sme tu diskusiu posunuli ďalej.

Ján FIGEĽ, predseda strany /KDH/
--------------------
Ten rozdiel, že 5 rokov, 30 rokov, predstavte si tu R1, ktorú sme aj otvárali, ja som to považoval za princíp politickej kultúry, keď niekto začína stavbu a niekto ju ťahal a finalizoval, dobre, tak pozvime všetkých a nech sa to spoločne aj odovzdá. Vy ste to nerobili, ale tu vyššiu politickú kultúru na Slovensku potrebujeme. Ten rozdiel za 30 rokov odhadovanie a môžem ísť do detailov, je na jednej strane 3,9, skoro 4 miliardy eur za 46 km, ktoré sú a budú slúžiť. Skoro 4 miliardy verzus 0,9, keď tam zarátam dnešné ceny plus údržbu na 30 rokov, ktorú robí aj dnes Slovensko so svojmi ľuďmi so svojou technikou.

Ľuba ORAVOVÁ, moderátorka
--------------------
Takže 3 miliardy by sa ušetrili?

Ján FIGEĽ, predseda strany /KDH/
--------------------
Ten rozdiel je enormný a je to iný model, kde bankám sa darí, pretože úroková miera je cez 9 %, to už je pomaly, viete, grécky model, Taliansko pri 7 už kolabovalo, kde samozrejme koncesionárovi sa ručí za príjem, pretože ho dostane.

Robert FICO, predseda strany Smer-SD
--------------------
Rozdiel medzi nami je v tom, že tu sú nejaké pekné reči a my sme reálne stavali. Ta cesta dnes stojí, chodí po nej dvakrát viac áut ako sa pôvodne plánovalo, je to rekordne postavených 50 km diaľníc a ja si myslím, že bola hrubá chyba, že v júli 2010, keď nastúpila vláda Ivety Radičovej, sa zrušili dva podobné PPP projekty v rozsahu 105 km. My sme dnes boli, dokončím, my sme tých 105 km diaľníc mali odovzdať...

Ján FIGEĽ, predseda strany /KDH/
--------------------
Zbankrotovali by ste krajinu. Toto je grécka cesta.

Robert FICO, predseda strany Smer-SD
--------------------
105 km diaľníc, nepoznám krajinu, ktorá by zbankrotovala pri výstavbe diaľníc. Naopak, predsa diaľnice...

Ján FIGEĽ, predseda strany /KDH/
--------------------
V Grécku majú diaľničnú sieť perfektnú.

Robert FICO, predseda strany Smer-SD
--------------------
Pri výstavbe diaľníc sa vytvárajú pracovné miesta, je to podpora hospodárskeho rastu, je to podpora jednotlivých regiónov, takýto ekonomický nezmysel v úvodzovkách som v živote nepočul, že výstavba diaľníc zbankrotuje nejakú krajinu. Výstavba diaľníc naopak štartuje hospodársky rast, pán predseda, že vôbec takáto vec sa môže byť vypustená z úst.

Ján FIGEĽ, predseda strany /KDH/
--------------------
Ale plány na úrovni 700 miliónov ročne tento štát nemôže ťahať.

Robert FICO, predseda strany Smer-SD
--------------------
Skúsim dokončiť, neskákajte mi do reči, pán predseda, dokončím myšlienku. 105 km diaľníc bolo pripravených PPP projekty a mali byť odovzdané v roku 2013. To znamená, na budúci rok.

Ľuba ORAVOVÁ, moderátorka
--------------------
Dobre. Pán Fico, spýtam sa inak, ak teda kritizujete momentálne tu výstavbu, ktorú zvolil pán Figeľ formou štátneho rozpočtu eurofondov, tak minimálne akým spôsobom sú vysúťažené tie podmienky a teda vy hovoríte, že vlastne ta cena je pod cenou, nazvem to týmto spôsobom, ak by strana Roberta Fica bola vo vláde, zmenili by ste teraz tieto podmienky a vrátili by ste im formu PPP, vôbec dá sa to?

Robert FICO, predseda strany Smer-SD
--------------------
To sa už teraz nedá, predsa je to vysúťažené a ta stavba sa bude stavať, nie sme nejakí revolucionári, budeme rešpektovať zmluvy aj ostatné veci, ktoré sú tam. Ja sa domnievam, že cesta cez PPP projekty je jediná, ak sa pozrieme, čo má ministerstvo na účte v roku 2012 v rozpočte, to sú smiešne peniaze, pretože veľká časť z rozpočtu ide práve na europrojekty a ten zostatok dohromady neumožňuje nič. Pri eurofondoch sa nepodarilo, to boli veľké vyhlásenia pani Radičovej aj pána predsedu, že presunú peniaze z jednoho programu do druhého programu, tak sa málo čerpá, že s tým EK vôbec nesúhlasila. Jediná cesta je trojkobinácia, európske fondy, štátny rozpočet a PPP projekty. Bez tohto, no čiže ak...

Ľuba ORAVOVÁ, moderátorka
--------------------
Dajú sa teda podľa vás urobiť tie PPP projekty oproti tomu, čo bolo plánované, lacnejšie?

Robert FICO, predseda strany Smer-SD
--------------------
Ale tu sú reči o lacnote. Zisťujeme, že sa tendrujú stavby, kde sú naplánované ceny materiálu dvakrát nižšie ako je reálna trhová cena. Zisťujeme, že to je úplne iná stavba, užšia, nižšia, menšia, s 5-ročnou zárukou, s veľkým problémom. 

Ján FIGEĽ, predseda strany /KDH/
--------------------
To sú klamstvá v priamom prenose.

Robert FICO, predseda strany Smer-SD
--------------------
A spotrebou potom to ďalej modernizovať. Alebo budeme stavať kvalitné diaľnice, budeme na to používať súkromné investície, lebo dnes potrebujem súkromný kapitál na výstavbu diaľníc. Pokiaľ ide o verejné obstarávanie, ja mám jeden návrh, pán predseda, na ktorom by sme sa mohli dohodnúť. Ja si myslím, že nemôže byť cena jediným kritériom výstavby nejakej cesty. Toto bolo v prípade Dubnej Skaly - Turany. Cena bola jediné rozhodujúce kritérium. Myslím si, že by bolo veľmi dobre, keby sme vo verejnom obstarávaní povedali, že najnižšia cena a najvyššia cena sa vylúčia zo súťaže, a budeme hľadať toho výhercu niekde v reálnych cenách, lebo toto smrdí dodatkami opäť, veľkými dodatkami do budúcnosti. A rovnako by sme mali povedať, lebo počúvame rôzne vyjadrenia o cestách, že čo sa má, čo sa nemá. Majme aspoň dohodu v tom, v tej kontinuite, že prioritou pre Slovensko zostáva dokončenie D1, to je veľmi dôležité a potom boli rôzne úvahy o tom, že či ísť cez Hiadelské sedlo, to znamená, cez Banskú Bystricu do Ružomberka. Tento projekt sa pripravoval, potom bol zastavený, sa môže súbežne robiť, ale sever je základ až do Košíc a potom si myslím, že priorita nad priority pre nás pre všetkých je začať rýchlostnú komunikáciu od Zvolena smerom na Lučenec, tento, a Rimavskú Sobotu. My sme tu mali 3 etapy pripravené, všetko bolo opäť zastavené a zrušené, čiže my sa pripravujeme na tento variant. Juh stredného a východného Slovenska potrebuje neuveriteľne diaľnicu, a súčasne po pri tom dokončovať D1. Nehovorme v tomto okamihu o žiadnych ďalších celoštátnych akútnych prioritách, pretože na nič iné táto republika určite nebude mať.

Ľuba ORAVOVÁ, moderátorka
--------------------
Jasná výzva, pán Figeľ teda doplním to otázkou, vedeli by ste si predstaviť minimálne zhodu napríklad pri tom verejnom obstarávaní do budúcnosti, vylúčiť tu najnižšiu a najvyššiu ponuku?

Ján FIGEĽ, predseda strany /KDH/
--------------------
Ja by som sa nebál najnižšej ponuky. Ak je samozrejme za všetkých predpokladov obhajiteľná a transparentná, pretože to sa posudzuje a napríklad to rozhodnutie pri Košiciach na R4 bolo prvým, ktoré som potvrdil, že vyhral najlacnejší. Stavia sa, myslím si, že je to v poriadku, predtým nebolo obyčajom alebo zvykom, že by za minulej vlády najlacnejší vyhrával. Al toto sa musí zmeniť, ale nie tak, že budeme škrtať najlacnejšieho a najdrahšieho, ale že kritériá nasmerujeme na ekonomicky najvýhodnejšiu ponuku. Čo nie je len cena, ale aj ďalšie parametre, ktoré súvisia so samotnou výstavbou a ďalšími podmienkami. Tam si myslím, že Slovensko potrebuje posun aj v zákone aj v praxi. Niektoré veci riešime teraz, napríklad na rozdiel od predchádzajúceho obdobia indexáciu cien, keď je stavba 5 rokov, tak verím, že všetko je tak stabilné, ak aj ceny, je ilúzia, takže robíme kroky, ktoré robia verejné obstarávanie dôveryhodnejším ako celkový proces. Bol by som rád, ak by úrad pod vaším vedením bol aj dynamickejší, lebo mnohé veci sú veľmi pomalé, naozaj veľmi a je to taká výzva, ktorú vraciam, pretože pred rokom ste povedali, že budete napomáhať. 

Robert FICO, predseda strany Smer-SD
--------------------
Na úrade nie je nikto, pokiaľ len ste...

Ján FIGEĽ, predseda strany /KDH/
--------------------
Vaša nominácia.

Robert FICO, predseda strany Smer-SD
--------------------
Ste odmietli nominovať nového predsedu Úradu pre verejné obstarávanie. Hovoríme o predsedovi.

Ján FIGEĽ, predseda strany /KDH/
--------------------
Ešte chcem dopovedať, k tým eurofondom, pretože práve tým, že ste tie najvhodnejšie a najdôležitejšie úseky vrhli na PPP formu, ktorá sa ani nemohla pohnúť, pretože jeden úsek je stále zablokovaný, tak by sme boli prišli o množstvo eurofondov. V podstate v roku 2009 ešte boli v základných eurofondových projektoch aj D1 úseky za 600 miliónov eur. Vy nemôžete kritizovať čerpanie eurofondov, lebo keď sme nastúpili do vlády, bolo na úrovni 8 % po 3 rokoch.

Ľuba ORAVOVÁ, moderátorka
--------------------
Ale vám sa takisto nepodarilo presunúť tie eurofondy.

Ján FIGEĽ, predseda strany /KDH/
--------------------
My sme dosiahli čerpanie už na úrovni 25 %, to znamená, 8 % za 3 roky a plus 17 za 1,5 roka. Potrebujeme to zrýchliť ešte ďalej, som presvedčený, že je to veľká výzva, chcem povedať, že za KDH môžem garantovať protidodatkovú kultúru alebo politiku, to čo bola minulosť. Nie, na tieto témy, ktoré ste v priamom prenose krivo svedčili, budú reagovať samozrejme aj konkrétne dotknuté firmy, ale som presvedčený, že sme Slovensku ušetrili aj na tých prípadných ďalších sporoch a zároveň na výstavbe toľko, že môžeme stavať oveľa viac. Napríklad tých ušetrených 700 miliónov je hodnota tunela Višňové. 

Ľuba ORAVOVÁ, moderátorka
--------------------
A tuná sa chcem práve dostať k tomuto tunelu, keďže je vyhlásená súťaž tam tie odhady sú tých 700 až 900 miliónov, ak to zoberieme v globále. Kedy je, pán minister, termín uzatvárania ponúk v prípade tunela Višňové?

Ján FIGEĽ, predseda strany /KDH/
--------------------
Súťaž bola vyhlásená v decembri, predpokladám, že do júna prebehne všetko tak, ako je nastavené, vtedy sa budú otvárať obálky a následné rozhodnutia prijímať. Je to náročná, veľká stavba, súťažou si myslím, že sa ďalej ešte vytvorí rozdiel, naozaj my musíme hľadať dobrú cenu aj preto, lebo štát je v deficite a na druhej strane tie tisíce pracovných miest pomáhajú v rozvoji, takže pokračovať v tomto znamená spojiť diaľnicu medzi Košicami a Žilinou a zároveň dať ľuďom viac práce a rozvoja.

Ľuba ORAVOVÁ, moderátorka
--------------------
Neobávate sa, že práve zmenou vlády sa práve tento váš projekt môže nejakým spôsobom zrušiť, ak to nazvem veľmi laicky?

Ján FIGEĽ, predseda strany /KDH/
--------------------
Dúfam, že nie, lebo lepšia forma než pokračovať v tomto ani politicky ani ekonomicky neexistuje. Je to nastavené tak, aby za dodržania všetkých predpisov a pravidiel, aj tam som počul všelijaké šumy od bývalého ministra, sa dodržali nielen dnes už veľmi prísne normy, ale aj zahájila výstavba, ktorá bude finančne prijateľná a nadviaže na roky buď vyčkávania, alebo posudzovania toho všetkého, čo táto výstavba znamená. Žiaľ najťažšie úseky boli akoby odkladané minulými vládami, a Višňové je jeden z nich.

Ľuba ORAVOVÁ, moderátorka
--------------------
Pán predseda, takže Višňové, aký bude osud?

Robert FICO, predseda strany Smer-SD
--------------------
Ešte chcem povedať k tým tisícom pracovných miest. Opäť asi žijeme niekde v rozdielnych svetoch. Vďaka zastaveniu PPP projektov a zastaveniu výstavby diaľníc, lebo je to reálne zastavená výstavba diaľníc, došlo o prácu 5 až 7 tisíc ľudí v stavebníctve. Takže neviem, o akých tisícoch pracovných miest hovoríte. Veď ukazovateľ najvyššej miery nezamestnanosti za posledných 8 rokov to potvrdzuje, tí nezamestnaní odniekadiaľ prichádzajú a prichádzajú práve odtadiaľ, kde rušíte, prepúšťate to, čo ste robili rok a pol, teraz hovorím o celej vláde ako takej. Pokiaľ ide o Višňové, veď na to nie sú peniaze. Toto je tender o ničom.

Ľuba ORAVOVÁ, moderátorka
--------------------
Argument, že ušetrili 700 miliónov, pôjde na Višňové?

Robert FICO, predseda strany Smer-SD
--------------------
Ale kde sú tie peniaze? Veď nie sú žiadne peniaze. To je vymyslené, pretože na to nie sú peniaze. To sú fiktívne tendre teraz, ktoré sa robia len preto, aby sa ukázali, že niečo aspoň tendrujú, veď už nič iné nerobia. Musí sa opäť nastaviť vo vláde koncepcia financovania diaľníc. Lebo reálne len zo štátneho rozpočtu a z eurofondov na to nie sú peniaze. A keď niekto hovorí stále, že na vine je Fico a Smer, dobre, ja som už absolútne pripravený akceptovať tu slovnú skratku, lebo Fico na všetko, úplne na všetko. Ale je to smiešne. Je tu takmer 2 roky vláda, ktorá tu bačovala tak ako bačovala, rozpadla sa sama, a po dvoch rokoch bačovania nemajú žiadny problém prísť do relácie všetci hovoriť, lebo Fico. Veď to takto nejde. Ja to znesiem, nemám s tým problém, ale ak mi niekto povie, že na Slovensku sa stavajú diaľnice, tak musím povedať, že žijeme v inom svete. Ak mi niekto povie, že vie stavať diaľnice lacnejšie ako sa reálne dajú postaviť, tak tvrdím, že žije v inom svete, to sú veci, buďme aspoň k sebe trošku úprimní a korektní. Obidvaja sme za výstavbu diaľníc. Sme. Dohodnime sa hlavne na tom, aké sú priority. To znamená, trasovanie, aspoň to si povedzme. Povedzme si, či sme schopní sa dohodnúť aj na inej forme financovania ako len na štátnom rozpočte a eurofondoch, lebo to je málo. Asi sa musíme na tom dohodnúť. Asi sa musíme pozrieť na DSS-ky a ďalšie možné zdroje financovania výstavby diaľníc na Slovensku. Lebo dobre, o tom to je inventúra. Povedali sme si svoje postoje a ja teraz znovu opakujem to isté, my sme si svoju pravdu po 18 mesiacoch povedali, vy ste si povedali svoju pravdu po 18 mesiacoch, život a ľudia vidia, čo je pravda a čo nie je pravda. Teraz poďme si sadnúť a povedať si dobre, vy o tom niečo viete, my o tom niečo vieme. My máme skúsenosti, vy máte skúsenosti, dajme to dohromady a urobme z toho jeden efektívny tím, ktorý by bol schopný tie diaľnice stavať rýchlejšie. Ja nechcem nič iné. Len nech sa rýchlo stavajú cesty a nech to nie je tak, že po tom to bude dodatkami riešiť nová vláda, lebo to bude zle urobené a podfinancované.

Ľuba ORAVOVÁ, moderátorka
--------------------
Ďakujem pekne, môžete samozrejme na túto výzvu na rokovanie alebo sadnutí si za stôl a dať, aby ste si len dali tie priority na stôl.

Robert FICO, predseda strany Smer-SD
--------------------
Musia si politické strany zladiť svoje programy, nič iné.

Ľuba ORAVOVÁ, moderátorka
--------------------
Ja doplním len otázkou, skutočne financovania iba cez štátny rozpočet a eurofondy bude dostatočné, skutočne by ste priamo nikdy nijakým spôsobom neodmietali PPP projekty, nejako veľmi ostro neodmietali, je v hre aj z vašej strany nejaká prijateľná možná forma PPP projektov?

Ján FIGEĽ, predseda strany /KDH/
--------------------
Ten rozdiel medzi nami je napríklad aj v tom, že od minulého roka všetko musí byť na webe. Ak ide o verejné financie na internete zmluva zverejnená znamená môže byť platná. Dodatky nedodatky v budúcnosti, nie je možné inak než transparentne, seriózne riešiť prípadné nepredvídateľné okolnosti pri výstavbe, ale odmietam také filozofie alebo minulé prístupy, že niečo sa urobí a potom sa to doplatí alebo preplatí alebo akokoľvek bude manipulovať. Nie. To je línia transparentného zo zákona postoja a procedúry versus nastenka za dverami. Toto je zásadný rozdiel, kedy všetko sa robí tak, aby to zodpovedalo aj európskym pravidlám. Nie len nami tu vydiskutovaným. Po ďalšie. Ideme tohto roku do konkrétnych rozhodnutí. Ale samozrejme v procese verejného obstarávania, kedy je priestor aj na posudzovanie alebo spory, mne je ľúto, keď firmy niektoré uprednostňujú nejaké obštrukcie namiesto toho, aby seriózne súťažili, ale na všetko sú dnes pravidlá, treba ich ďalej vylepšovať. R2 ide v tomto roku na 5 úsekoch do obstarávania. Pri Žiari, pri Bánovciach, od Zvolena na Lučenec dva úseky a piaty je na Orave. Som presvedčený, že Slovensko to potrebuje aj pre zamestnanosť reálnu, viete, na R1 kto bol pozamestnavaný? Čie firmy? Alebo slovenské dominantne? Sú preč. Chceme ísť ďalej.

Robert FICO, predseda strany Smer-SD
--------------------
Však ste zobrali slovenským firmám zákazky na PPP projektoch, čo roztrháte. 105 km diaľníc mali stavať. Zahraničným firmám ste nechali a domácim firmám ste zobrali prácu.

Ján FIGEĽ, predseda strany /KDH/
--------------------
PPP má miesto podľa mňa napríklad tam, kde sa nedajú využiť eurofondy. Bratislavský región je oveľa silnejší z hľadiska HDP na obyvateľa a preto obchvat Bratislavy, hlavne ta prvá časť od Jaroviec po Ivanku pri Dunaji by mohol byť robený PPP formou, ale inak nastavenou.

Ľuba ORAVOVÁ, moderátorka
--------------------
A inde?

Ján FIGEĽ, predseda strany /KDH/
--------------------
Inde, no tak viem si predstaviť napríklad pokračovanie ďalšieho úseku od Bystrice, ktorý je teraz realizovaný do mája, júna vo forme PPP, aby bol ďalej predľžovaný v tejto forme, keďže je lepšie mať dlhšie úseky, ale za dobré, za primerané ceny. Nie za predražené.

Robert FICO, predseda strany Smer-SD
--------------------
Smerom na Hiadeľské sedlo alebo čo je na mysli?

Ján FIGEĽ, predseda strany /KDH/
--------------------
Smerom na Slovenskú Ľubču a následne hore cez Korytnicu na D1, kde bude druhý diaľničný kríž D1 - R1 tak ako je pri Trnave, tak bude pri Ružomberku.

Ľuba ORAVOVÁ, moderátorka
--------------------
Páni, aby sme to uzavreli, povedzte veľmi jednoducho, je tu niekoľko otázok, diváci sa najmä pýtajú, aj keď tých sľubov spojenia Bratislavy a Košíc už bolo v histórii Slovenska niekoľko, reálny termín spojenia. Pán Figeľ.

Ján FIGEĽ, predseda strany /KDH/
--------------------
Ja už som povedal, hovoriť o diaľnici a dokonca aj v minulosti teda bez tunela, bez tunelov alebo bez najťažšieho úseku je istá fikcia, respektíve útek od toho najťažšieho.

Ľuba ORAVOVÁ, moderátorka
--------------------
Konkrétny termín.

Ján FIGEĽ, predseda strany /KDH/
--------------------
Preto 2017 rok z hľadiska technológie bezpečnej nielen výstavby, ale aj kompletizácie tunela Višňové je reálny termín.

Ľuba ORAVOVÁ, moderátorka
--------------------
Pán Fico, kedy je teda reálny termín?

Robert FICO, predseda strany Smer-SD
--------------------
Termíny, ktoré boli nastavené v PPP projektoch, boli veľmi prísne a aj v prípade R1 medzi Nitrou a Zvolenom museli byť dodržané lehoty, teda 2 roky, to čo zrušila vláda Ivety Radičovej ako hotové, podpísané projekty bola stavba, ktorá mala byť ukončená v roku 2013, teda išlo o 105 km diaľnice na severnom ťahu, teraz samozrejme keď to ide tak, že sa vlastne nič nestavia, tak sa to predľžuje. Ale termín je možné stanoviť až potom, keď sa dohodneme na spôsobe financovania. Buď do toho pôjdu súkromné peniaze, pôjde to rýchlejšie, alebo nepôjdu do toho súkromné peniaze, pôjde to veľmi, veľmi pomaly. Preto ja by som to staval na model. Na tom sa musia politické strany dohodnúť.

Ľuba ORAVOVÁ, moderátorka
--------------------
Iste. Páni, to bude samozrejme závisieť na vás. Pôďme na ďalšiu tému, ktorá je podľa mňa dôležité, sociálno-ekonomické otázky. Veľmi krátko jednou vetou.

Ján FIGEĽ, predseda strany /KDH/
--------------------
Ten prvý balík by sa ani nebol realizoval, lebo dodnes by bol zablokovaný, nemali financie a nemali ani súhlas EK. Jeho rozbalenie a výstavba, ktorá prebieha, je dobré riešenie pre Slovensko. Aj lacnejšie, aj za európske peniaze.

Ľuba ORAVOVÁ, moderátorka
--------------------
Bude samozrejme na vás, ako sa dohodnete po voľbách. 

Robert FICO, predseda strany Smer-SD
--------------------
Boli aj peniaze, všetko bolo, len nebola vôľa vlády Ivety Radičovej. 

Ľuba ORAVOVÁ, moderátorka
--------------------
Dobre. Páni, poďme ďalej, nezamestnanosť, sociálno-ekonomická situácia.

Ján FIGEĽ, predseda strany /KDH/
--------------------
Ja mám jeden darček, lebo som dlžný tento darček. Totiž mne ste vyčítali, že klepem kamene. Našiel som v robote na úrade takýto kameň z 2009.roku, ktorý je o projekte diaľnice D1 PPP. Ste klepali kameň a nemali financie, nemali ho tak, aby vôbec toto klepanie mohlo znamenať reálnu robotu.

Robert FICO, predseda strany Smer-SD
--------------------
Pán predseda, je to pekný kameň, ja si ho zoberiem.

Ján FIGEĽ, predseda strany /KDH/
--------------------
Je váš.

Robert FICO, predseda strany Smer-SD
--------------------
Ale ešte chcem povedať niečo iné. Na tejto stavbe začali reálne prípravné práce, kto išiel okolo, tak si mohol všimnúť, že boli urobené všetky zemné práce, bol urobený výrub stromov, všetko.

Ján FIGEĽ, predseda strany /KDH/
--------------------
Predčasné. 

Robert FICO, predseda strany Smer-SD
--------------------
No áno, ale však musíte začať. My sme začali. 

Ján FIGEĽ, predseda strany /KDH/
--------------------
Bez reálneho financovania.

Robert FICO, predseda strany Smer-SD
--------------------
Došli ste vy a vy ste tu stavbu jednoducho zastavili. To je vás problém.

Ján FIGEĽ, predseda strany /KDH/
--------------------
Nastali zosuvy pôdy preto, lebo ste to rozryli bez toho, že by ste mohli vôbec pokračovať.

Ľuba ORAVOVÁ, moderátorka
--------------------
Ďakujem. Takže kameň máme k dispozícii a poďme na ďalšiu tému, a tou sú sociálno-ekonomické otázky. Poprosím réžiu o klip.

Aký bude súboj o voliča?
22.1.2012    TA3    str. 02   11:00 V politike
            
redaktor
--------------------
Po voľbách v roku 2006 preberala vláda Roberta Fica krajinu s nezamestnanosťou viac ako 10 %. Nezamestnaných bolo viac ako 265 tisíc ľudí. V ďalšom roku ich bolo  menej, takmer okolo 219 tisíc. Miera nezamestnanosti klesla na 8,5 %. V roku 2008 počet ľudí bez práce opäť klesol na takmer 200 tisíc. Kríza sa naplno prejavila v roku 2009, keď percento stúplo na 11,5 %. Prácu nemalo okolo 303 tisíc ľudí, vo volebnom roku 2010 miera nezamestnanosti opäť rástla. Bez práce bolo viac ako 335 tisíc občanov. V tom roku sa ujala moci vláda Ivety Radičovej, miera nezamestnanosti bola na úrovni 12,5 %. Minulý rok počet nezamestnaných opäť neklesal, zvýšil sa na viac ako 13 %. Prácu nemalo takmer 360 tisíc ľudí.

Ľuba ORAVOVÁ, moderátorka
--------------------
Takže videli sme konkrétne čísla. Ta nezamestnanosť rastie, povedzme si pravdu, bola tu prvá kríza, teraz čelíme aj ďalším problémom. Prečo sa vláde za ten rok a pol nepodarilo aspoň to číslo skresať pod tých nechcem to nazvať magických, ale možno kritických 300 tisíc?

Ján FIGEĽ, predseda strany /KDH/
--------------------
Je to veľká téma a veľmi dôležitá. Chcel by som krátko povedať, že aj ten dôraz KDH na prácu a na zamestnanosť je logickou odpoveďou na túto otázku. Ak na Slovensku bude  mať viac ľudí možnosť pracovať, tak sa budú dariť lepšie aj sociálne témy, aj živobytie rodín, rozvoj regiónov, celej ekonomiky. Ak to bude tak ako je dnes, že napríklad 59, iba 59 osôb v aktívnom veku zo sto na Slovensku má zamestnanie, tak je to oveľa menej než napríklad v Čechách, v Českej republike asi 65, ešte viac menej než v Rakúsku, kde je 72 a to celé znamená veľkú nerovnováhu medzi tým, čo potrebujeme pre napríklad verejné financie, pre reálny rozvoj, a na druhej strane ako zodpovednosť štátu alebo systému za tých, ktorí nemôžu pracovať alebo už nemôžu, hendikepovaní a podobne. Toto treba meniť, alebo zmeniť. Vždy sú tie pohľady ako keby z dvoch strán. Buď na nezamestnanosť alebo na zamestnanosť. Ja preferujem ten pozitívny na zamestnanosť, lebo tam by sme potom oveľa viac dovideli napríklad na tému školstva, podnikania alebo živnostníctva, viac sa zameriavať na tu aktívnu stránku, nielen na tu druhú pasívnu. A to, že sa vláde darilo - nedarilo, mnohé veci sú závislé na medzinárodnom vývoji, keďže sme naozaj veľmi otvorenou ekonomikou, na druhej strane za tejto vlády podľa Štatistického úradu vzniklo vyše 50 tisíc nových pracovných miest. Niečo vzniká, niečo sa stráca. Ale chcem povedať, že ten stav verejný už či z hľadiska sociálnej sféry alebo ekonomickej a dokonca si dovolím povedať aj politickej alebo štátnej nie je dobrý, nie je uspokojivý, treba oveľa viac urobiť, ale ten dôraz na zamestnanosť je rozhodujúci.

Ľuba ORAVOVÁ, moderátorka
--------------------
K tomu sa dostaneme, pán predseda, ja by som to doplnila otázkou, ak teda hovoríme najprv o tej nezamestnanosti, potom sa dostaneme k zamestnanosti, to veľmi úzko súvisí samozrejme, nie je to tak trošku o tom, že v tej evidencii máme príliš veľa dlhodobo nezamestnaných, vy ste si dali za prioritu v rámci vládnej koalície zmeniť napríklad zákonník práce, ale zdá sa, že ta zmena zákonníka práce nijako výrazne nepomohla zastaveniu práve miery nezamestnanosti.

Ján FIGEĽ, predseda strany /KDH/
--------------------
Ja si myslím, že to je komplex záležitostí. Na jednej strane sociálne istoty, ale na druhej flexibilita na pracovnom trhu, aby sa napríklad darilo viac zamestnávať alebo zamestnať sa.

Ľuba ORAVOVÁ, moderátorka
--------------------
Ale to sa nepodarilo.

Ján FIGEĽ, predseda strany /KDH/
--------------------
Čiastočne sa darí, ale zároveň sú tu vonkajšie vplyvy, respektíve ta realita, ktorá si žiada ďalšie kroky. Napríklad podľa mňa, ak Slovensko nebude mať silnejšiu podporu pre živnostníkov, malých podnikateľov, pre rodinné firmy, tak sotva nájde odpoveď len cez veľké firmy. Tam kladieme dôraz preto, lebo to sú osoby a rodiny, ktoré sa vedia postaviť na vlastné nohy, postarať sa o seba a samozrejme prispieť aj k spoločenskej tvorbe domáceho produktu. Dôraz na podporu tohto stavu KDH kládlo aj v tomto období. My sme to obhajovali, obraňovali na mnohých rokovaniach, som presvedčený, že v tomto treba výrazne pokročiť v novom období aj preto, lebo sa očakáva recesia, respektíve ďalšie dopady na medzinárodnom či finančnom či ekonomickom trhu. Takisto téma, už som ju trošku naznačil, až školy budú produkovať mladých čerstvých nezamestnaných, no tak je zle aj so školstvom a je zle aj s prácou. To sa musí spojiť oveľa intenzívnejšie a na všetkých úrovniach a osobitne samozrejme na úrovni vysokého a stredného školstva tak, aby ten praktický rozmer vzdelania, poznania, zručnosti narastal. Máme na to aj konkrétnosti, nechcem teraz aj kvôli času ísť do detailov.

Ľuba ORAVOVÁ, moderátorka
--------------------
Ale môžme si tu zamestnanosť o chvíľočku rozobrať, len aby sme uzavreli nezamestnanosť. Pán Fico, videli sme ten graf, vieme, že vlastne v roku 2007, ak teda zopakujem ten graf, môžeme si ho pozrieť, počas teda vašej vlády v roku 2007 bolo nezamestnaných viac ako 219 tisíc, potom to klesalo takmer 200 tisíc a práve vplyvom hospodárskej krízy, tej prvej, to vyskočilo na 303 tisíc. Vy ste sa snažili prijímať protikrízové opatrenia. Ale zdá sa, že nejakým účinným spôsobom nezabránili tomuto enormnému nárastu.

Robert FICO, predseda strany Smer-SD
--------------------
Uvedomme si jednu vec, že v roku 2009 sme mali prepad hospodárskeho rastu mínus 5 %. Takémuto prepadu nikdy vláda Ivety Radičovej nečelila, naopak stále má pozitívny hospodársky rast, preto je podozrivé, že ja vysvetlím dôvody, pre ktoré sa nezamestnanosť vyvíja tak, ako sa vyvíja. No, opäť keď počúvam pána predsedu, ten jeho vstup k problematike, tak mám pocit, že sedím vedľa opozičného politika. Ale tu niekto prijímal konkrétne rozhodnutia od júla 2010, ktoré mali vplyv na nezamestnanosť a ktoré výrazným spôsobom poškodzovali ľudí. Predovšetkým si pripomeňme hlavný sľub vlády Ivety Radičovej, za ktorý zodpovedá aj KDH, a to je sľub, že sa zvýši životná úroveň. Toto bol hlavný sľub, hlavný slogan vlády Ivety Radičovej v júni alebo v júli 2010. Fakt je ten, že kým rebríček chudoby za našej vlády alebo v rebríčku chudoby za našej vlády Slovensko vyzeralo veľmi dobre, tak v rebríčku chudoby sa teraz súčasná vláda a súčasné Slovensko prepadlo takmer úplne na spodok. Veľmi správne ste mi vzali z úst zákonník práce. To naozaj mám teraz, pán predseda, konfrontovať vás, Ivetu Radičovú a všetkých, ktorí ste vykrikovali, že ten zákonník práce, ktorý teraz ste prijali, ten zlý, ten neoliberálny, prinesie desäťtisíce nových pracovných miest. Všetci ste to opakovali dokola. Nie že priniesol, on vzal prácu ľuďom, pretože ešte ľahšie môžu dnes zamestnávatelia posielať zamestnancov z práce preč. Prečo teraz, počkajte.

Ľuba ORAVOVÁ, moderátorka
--------------------
Pán predseda, aby sme boli korektní aj vôči vám, čo sa týka zákonníka práce, ak jedna vláda mala rok a pol aj za vašich...

Robert FICO, predseda strany Smer-SD
--------------------
Ale my sme pri zákonníku práce, keď sme my menili zákonník práce v roku 2007, tak sme predsa nehovorili o vzťahu zákonníka práce a zamestnanosti alebo nezamestnanosti. Tu bola konkrétna vláda, ktorá to hovorila veľmi jasne, ideme zmeniť zákonník práce preto, lebo to prinesie desäťtisíce pracovných miest.

Ľuba ORAVOVÁ, moderátorka
--------------------
Ale zákonník práce v každom prípade minimálne neprispel k zmierneniu toho nárastu z roku 2008 a 2009.

Robert FICO, predseda strany Smer-SD
--------------------
Ale ešte vy mi teraz nerozumiete. My sme nikdy nespájali zákonník práce s nezamestnanosťou. Nikdy. Lebo zákonník práce a nezamestnanosť nemajú nič spoločné. Nič. Preto nebolo treba meniť zákonník práce, ako to urobili oni a ešte argumentovať, že to prinesie miesta a neprinieslo to nič. Ale prečo vlastne dnes je problém s nezamestnanosťou a prečo v čase, keď je pozitívny hospodársky rast, veď táto vláda si naplánovala na rok 2012 hospodársky rast 1,7 %, to je myslím naplánovaný hospodársky rast v štátnom rozpočte. Že pozitívny hospodársky rast. A nemáte dobre čísla tam, na záver vám chýba ešte posledný ukazovateľ, dnes je ta nezamestnanosť ešte vyššia, už je na úrovni...

Ľuba ORAVOVÁ, moderátorka
--------------------
To sú údaje z úradu.

Robert FICO, predseda strany Smer-SD
--------------------
Ale už sú na 14 % je nezamestnanosť. Ten počet nezamestnaných je už dnes 400 tisíc, ktorí sú. A čo je dôvodom, čo je teraz dôvodom? Predovšetkým si uvedomme, že boli prijaté kroky, ktoré viedli k zvýšeniu nezamestnanosti a neurobili sa žiadne protiopatrenia. Pamätáte sa, ako bolo povedané ústami premiérky a neviem, ďalších ministrov? Ani jeden prepustený zo železníc. Nestrávi ani jeden deň na úrade práce. Takmer všetci sú na úrade práce. Neboli urobené žiadne rekvalifikačné kurzy, nič. Naznačil som, že 5 až 7 tisíc ľudí prišlo o prácu vďaka zastaveniu výstavby diaľníc. Neurobili sa žiadne verejné projekty. Nemôžeme akceptovať pri pozitívnom hospodárskom raste, že nám stúpa počet nezamestnaných. Aj preto aj vyzývam, pán predseda, aj KDH, poďme urobiť jednu veľkú dohodu, ako sa Slovensko bude vyvíjať ďalej, pretože to nemôže byť len o číslach. Niekedy mám pocit, že ako keby ste aj vy osobne kládli väčší dôraz číslam ako realite. Ja som tu počul, že treba 3 % dlh držať na nejakej úrovni, samozrejme áno, ale to nemôže byť cieľ našej politiky. To musí byť nejaký prostriedok. My sa musíme dohodnúť na tom, že len politika hospodárskeho rastu a zamestnanosti dokáže sanovať štátne rozpočty. My dokážeme riešiť problémy štátnych rozpočtov len vtedy, keď krajina bude mať hospodársky rast a my sa nemôžeme pozerať na nejaké čísla a plašiť ľudí. Dajme ľuďom nádej. Je tu taká možnosť? Je. Ja si  myslím, že veľké verejné investície sú cesta, ako povzbudiť zamestnanosť na Slovensku, opäť vytvorme krízovú radu, opäť poďme živnostníkom dávať, veď my sme skončili v roku 2010 s najvyšším hospodárskym rastom v EÚ. V roku 2009 sme mali recesiu mínus 5 %, táto vláda o tom ani nesníva, že by mala taký problém, a skončili sme v júni 2010 s najvyšším hospodárskym rastom v EÚ. Tak sa asi niečo udialo. Štartovali sme tu ekonomiku. Potom to znovu ide dole. Sú tu rôzne ukazovatele, ale aby sme boli trošku aj korektní k sebe, keď nám stúpala nezamestnanosť v roku 2009 a 2010, tak ste kričali že lebo Fico je na vine. A dnes keď máte takéto rekordné ukazovatele, toto je najvyššia nezamestnanosť za posledných 8 rokov, tak všetci  hovoríte, že vonkajšia realita a vonkajšie vplyvy. Čiže trošku byť k sebe aj úprimný aj korektný v týchto vyjadreniach.

Ľuba ORAVOVÁ, moderátorka
--------------------
Pán predseda, vy teda hovoríte aj vo vašich sloganoch predvolebných, že všetko začína prácou. Ale ako chcete vlastne dať tu prácu, buďte možno konkrétny, aj vôči tým divákom, ktorí sledujú túto diskusiu a nemajú možno už niekoľko mesiacov, možno rokov prácu, hoci by ju chceli.

Ján FIGEĽ, predseda strany /KDH/
--------------------
Pánovi Ficovi chcem opätovať to, čo on odkazuje teraz iným. Keď počas svojej vlády hovoril, že ľudí sa kríza nedotkne. Alebo zamestnanosti pribudlo v roku 2009 a 10 160 tisíc nezamestnaných pribudlo, pritom ste hovorili, že ľudí sa kríza nedotkne. Naozaj to treba nastaviť na rast zamestnanosti. Viac než na rast ekonomiky. Lebo cez zamestnanosť, cez prácu a podmienky a možnosti na zamestnanie sa riešia aj sociálne témy, je to najlepšia sociálna politika alebo istota, a zároveň sa tvorí už hospodársky rast alebo to, čo človek v sebe má ako tvorivá osoba.

Ľuba ORAVOVÁ, moderátorka
--------------------
To nespochybňujem. Ale ako?

Ján FIGEĽ, predseda strany /KDH/
--------------------
A ako? Napríklad, aby som bol možno že konkrétnejší, lebo tých formálnych alebo politických, legislatívnych opatrení je celá sada, tak ako sme to robili pri výstavbe diaľníc. Veď to sú reálne pracovné miesta, o ktorých hovoria konkrétne firmy, ktoré nielen na 3 roky, ale v následnej sfére budú znamenať obživu pre našich ľudí. Za európske ceny a s tým, že väčšinu peňazí investuje Európska únia. Nie zadlžovanie Slovenska. Lebo to, čo ste dosiahli, že najvyšší hospodársky rast v EÚ na konci bolo za cenu najrýchlejšie rastúceho zadlžovania. A to je grécky scenár. Nie lebo Fico. Lebo tak ste sa rozhodli. Ja neviem, prečo, ale všetko bolo tak robené, aby to bolo drahé. Nie je umenie stavať drahé diaľnice. Nie je umenie položiť na kolená železnice. Však takmer miliardová sekera namiesto riešenia reálnych problémov naliatie pôžičky, ktoré vlastne štátnou pomocou a teraz robte. Museli sme aj prepúšťať, aby sme zachránili 30 tisíc ľudí na železniciach. Dnes majú nový výkon alebo novú dynamiku aj z hľadiska prepravy osôb, aj tovarov a som presvedčený, že ten ozdravný proces skôr zachránil než ublížil, pretože to bolo na kolenách. A toto je prístup, ktorý je o zodpovednosti a odvahe prijímať kroky, ktoré sú ozdravné a na železniciach od prvého januára vo všetkých troch firmách majú rast miest, čo tri roky nemohli mať.

Ľuba ORAVOVÁ, moderátorka
--------------------
Dobre. Aby sme boli konkrétni, ak hovoríme o železniciach.

Ján FIGEĽ, predseda strany /KDH/
--------------------
A toto rozšíriť aj na iné sféry je veľmi potrebné. Zdravý rast. Nielen rast, lebo chorý rast je rakovina. My sme mali chorý rast toto, čo bolo vtedy. Potrebujeme udržateľný, zodpovedný rast, ktorý nezadlžuje krajinu, nezadlžuje deti alebo budúcu vládu.

Robert FICO, predseda strany Smer-SD
--------------------
Rozdiel medzi našim videním sociálnodemokratickým a vaším pravicovým je v tom, že my po opatreniach nechceme vidieť spálenú zem. A po vás ostáva spálená zem. Pán predseda, sú tu čísla, ktoré som si ja nevymyslel. Ako je možné, že pri pozitívnom hospodárskom raste klesajú reálne mzdy? Ako je to možné? Ako je možné, že v rokoch 2006 a 2010 reálne mzdy nikdy neklesali, stále stúpali. Ako je možné, dokončím, skúsim aj ja trošku rozprávať, ak, pán predseda, mi dovolíš v tomto okamihu, ako je možné, že Slovensko má najvyššie tempo zdražovania v celej EÚ, pričom príjmy ľudí sú naozaj jedny z najnižších v EÚ. Veď tí ľudia reálne žijú z 250, 300 eur. Priemerný dôchodok je dnes starobný okolo 350, 360 eur, to je priemerný. Čiže niektorí ľudia žijú z 250, 300 eur. Nehovoriac o ľudí, ako zarábajú. To sa štatisticky vykazuje nejaký priemerný plat 700 eur, priemerný zárobok na Slovensku bežný je 400 eur. A tí ľudia pociťujú to zdražovanie, pokles reálnych miezd veľmi tvrdo. Takže nehovorte stále, vidíte, znovu hovoríte o nejakých číslach. Ale za číslami vám zostáva spálená zem. Chudoba, najväčšia nezamestnanosť, zdražovanie. Reálne mzdy.

Ľuba ORAVOVÁ, moderátorka
--------------------
Aby ste vy nehovorili takisto iba o tých číslach, aké reálne projekty plánujete urobiť tak, aby sa znížila nezamestnanosť?

Robert FICO, predseda strany Smer-SD
--------------------
Uvedomme si, že spájajme dnes 3 komponenty. Spájajme nezamestnanosť, hospodársky rast, ale spájajme to aj s rastom miest, s infláciou, so zdražovaním. To je všetko pohromade, bavíme sa o životnej úrovni ako takej. My musíme chrániť verejnosť. Ľudia musia mať niekedy nejakú istotu, že keď je naozaj zle, tak že ho niekto nevyšmarí na chodník a nechá ho tak. Dobre. Prijali sa nejaké opatrenia, vo vašom zmysle v železniciach, ale niekoľko tisíc ľudí je bez roboty. Zostalo visieť.

Ľuba ORAVOVÁ, moderátorka
--------------------
Čo robíte pre nich napríklad?

Robert FICO, predseda strany Smer-SD
--------------------
Veď boli pripravené nejaké projekty rekvalifikačné, ani jeden z týchto projektov sa nerealizoval a nenaplnilo sa ani jedno slovo, ktoré bolo povedané, že týmto ľuďom treba pomôcť. Ja sa dostanem k tým podstatným veciam. Pozrite sa, ľudia sú dnes najmä zaťažovaní tým, že zdražovanie prekračuje všetky hranice. Pýtam sa, kde je normálna regulačná politika tohto štátu? Ako je možné, pán predseda, že cena plynu išla o 16 % hore za 18 mesiacov? Úplne ste nechali monopolov, aby navrhovali, čo chcú, kedy chcú a ako chcú v tejto oblasti. Pýtam sa, čo ste urobili v oblasti boja za potraviny? Čo ste urobili? No zvýšili ste DPH, samozrejme DPH automaticky viedlo k zdražovaniu. Čiže áno, konsolidujme verejné financie, pán predseda, na toto si s vami podám ruku. Konsolidujme. Ale nie tak, že zostane spálená zem, chudoba, najväčšie zdražovanie a pokles reálnych miezd. Takéto ozdravovanie verejných financií my odmietame. Myslíme si, že dá sa to robiť postupnejšie. Veľké verejné investície, regulačná, ochranárska politika štátu. To je naša politika. Budeme sa o ňu uchádzať. Vy máte iný štýl, pravicový, ja to rešpektujem. Voliči rozhodnú, koho si vyberú.

Ľuba ORAVOVÁ, moderátorka
--------------------
Pán Figeľ, teda nadviažem, už sme hovorili, že aj vy ste za veľké rozumné projekty, ak sa teda bavíme o cenách potravín, o regulačnej politike, vy ste spokojný vlastne s politikou regulačného úradu, ktorý faktom je, že tie ceny de facto vlastne išli hore. Alebo podotázka, akú úlohu by mal mať štát, čo sa týka oblasti regulácie?

Ján FIGEĽ, predseda strany /KDH/
--------------------
Nie som spokojný a práve že štát, ktorý dbá, ktorý reguluje, ktorý ako rozhodca na ihrisku a vytvára prostredie, ktoré nie je krivé, nehrá s jednými proti druhým, stará sa na jednej strane o súťaž a na druhej napomáha sociálnej zodpovednosti aj konkrétnymi opatreniami, nie tým, že nahrádza všetko, ale že motivuje, pomáha samospráve, pomáha rodinám, pomáha tej základnej úrovni byť sebestačná alebo sa rozvíjať v perspektíve na slobodnom prostrediu či slovenskom alebo európskom. Je to náročné, ale ja už som sa aj v minulosti vyjadril proti dogme štátu, ktorý všetko riadi, všetko má v rukách, všetko vie, alebo dogme trhu, ktorého neviditeľná ruka to všetko tu zariadi alebo vysúťaží. Ta stredná cesta aj sa hovorí, že býva zlatá, je sociálne trhové hospodárstvo. A k nemu Slovensko potrebuje kráčať aj preto, lebo my sme niektoré základy, niektoré nástroje zadefinovali, treba ich adaptovať aj kvôli pomerom na Slovensku a zároveň nasmerovať tam, kde reálne Slovensko potenciál má. Jednu oblasť pomenujem preto, lebo som pri nej veľmi blízko a vidím ju ako zásadnú a veľmi dôležitú pre rast zamestnanosti aj ekonomiky, cestovný ruch. Za minulý rok narástol zhruba alebo o vyše 11 % aj vďaka novým nástrojom, aj vďaka novému prístupu, som presvedčený, že to je o využívaní miestneho potenciálu, dalo to prácu vyše tisíc ľuďom s tým, že sa využívajú naše vody, naše kúpele, krásna príroda, bohatá kultúra, história, toto treba posilniť. V Česku, v Maďarsku, v Poľsku je to oveľa silnejšie a tam je veľký priestor na vyššiu zamestnanosť. Prirodzenú, tam, kde ľudia žijú. Čo chcem povedať na tieto témy inflačné alebo regulačné. No, voľakedy ste to používali ako argument, tak to rád zopakujem. Pán Holienčik ako nominant Smeru je na čele regulačného úradu. Nie lebo Fico. Nie. 

Robert FICO, predseda strany Smer-SD
--------------------
Za zdražovanie môže zase Smer a sociálna demokracia. 

Ján FIGEĽ, predseda strany /KDH/
--------------------
To som nepovedal. Som chcel naznačiť, čo ste nám vyčítali v minulosti. Naozaj regulačný úrad musí byť veľmi aktívny, proaktívny a nielen teraz sa ozýva, keď idú voľby, ale počas celého obdobia. Kto prijímal napríklad opatrenia, ktoré sú podľa mňa deformačné v oblasti fotovoltaiky? A teraz ceny elektriny na to musia reagovať, lebo je tam zákonný záväzok.  

Ľuba ORAVOVÁ, moderátorka
--------------------
Dobre. Spýtam sa konkrétne, čo KDH teda urobí, ak by malo možnosť byť vo vláde, čo sa týka práve regulačného úradu?

Ján FIGEĽ, predseda strany /KDH/
--------------------
Musí byť na jednej strane posilnená jeho nezávislosť a na druhej schopnosť skutočne regulovať. Takisto by som rád podčiarkol a môžno v tomto sa aj zhodneme, štát musí zohrávať oveľa aktívnejšiu úlohu so svojim podielom alebo so svojim právom a postavením vo veľkých monopolných firmách, už či v oblasti plynu alebo elektriny. Ak sa to nedeje, no tak potom už len komentuje alebo znáša dôsledky. Toto si myslím, že sa musí  zmeniť, a vnímal som to aj v minulosti kriticky, ale dnes o tom hovorím aj preto, lebo v ekonomickej oblasti Slovensko môže byť na tom zdravšie. Ta regulácia je veľmi dôležitá, musí byť včasná, profesionálna tak, aby sa darilo rozvíjať aj ekonomiku, ale aj chrániť najslabšiu skupinu, ktorou sú domácnosti.

Ľuba ORAVOVÁ, moderátorka
--------------------
Pán Fico, môžete reagovať, dám otázku.

Robert FICO, predseda strany Smer-SD
--------------------
Samozrejme že zareagujem, pretože na jednej strane počúvame od predstaviteľa KDH o sociálno trhovom hospodárstve. Áno, sociálne trhové hospodárstvo je model štátu, o ktorom hovorí Ústava Slovenskej republiky. Nikdy ste to nerešpektovali. Ani za Dzurindovej vlády, ani za tejto vlády, vy ste model sociálneho trhového hospodárstva absolútne v praxi potierali všetkými opatreniami a rozhodnutiami, ktoré ste urobili. Model sociálneho trhového hospodárstva znamená v reálnom živote, že ľudí trošku treba chrániť. Vy ste to nerobili. Vy ste ľudí  nechali na pospas trhom. My sme ukázali prvky sociálno-trhového hospodárstva v rokoch 2006 až 2010, odmietli sme spálenú zem, to čo robíte vy a toto je politika, ktorú chceme určite robiť aj ďalej. My nie sme za zadlžovaní štátu. Veď my sme predsa predkladali návrh ústavného zákona o maximálnej výške dlhu. Bez nás by tento zákon nikdy nemohol byť prijatý, lebo 62 hlasov Smeru je v tomto prípade rozhodujúcich. My sme, pani redaktorka, pomohli tejto pravicovej vláde schváliť rozpočet. Keby sme im nepomohli schváliť rozpočet, tak dnes je provizórium, lebo už neboli schopní ani rozpočet schváliť, a peniaze by boli podstatne drahšie. Čiže my vieme, čo je otázka vzťahu k tomuto štátu a k ľuďom. Ale budeme podstatne ochranárskejší, budeme chrániť ľudí a budeme im nejaké istoty dávať. A k tým energiám. No samozrejme, ako by to inak bolo, že za zvyšovanie cien a za zdražovanie môže Fico a Smer, to už sme si na to zvykli. Ale jeden príklad za všetky. Ako a prečo sa podávajú návrhy na zdražovanie plynu? Za našej vlády sme povedali, nedovolíme nemeckému a francúzskemu akcionárovi v SPP, aby podával návrhy na zvyšovanie ceny plynu bezdôvodne, pretože vtedy sa návrhy podávali cez predstavenstvo a v tom predstavenstvu je 7 ľudí a z toho majú v 4 títo menší akcionári a traja sú za štát. Čiže hlasovali a 4 Francúzi a Nemci zahlasovali a povedali, dávame návrh na zvýšenie ceny plynu. My sme povedali, nie, nie. V SPP má štát 51 %, nech pekne valné zhromaždenie akcionárov rozhoduje, nie predstavenstvo. Tam má štát 51 %. Prijali sme zákon a povedali sme cenové návrhy na zvyšovanie ceny plynu môže podávať len valné zhromaždenie SPP. A zabezpečili sme cez väčšinu, že žiadne návrhy, lebo neboli treba, veď SPP má každý rok miliardové zisky, keby to bola firma, ktorá padá a že treba naozaj z hľadiska trhu s ňou pracovať, tak prosím, poďme sa o tom baviť. Ale pri miliardových ziskoch sme zagarantovali, že 4 roky bola cena plynu stabilná, dokonca raz 4 % išla cena plynu dole. Čo urobila táto vláda? Dokončím. Prvé, čo urobila, zrušila tento zákon a vrátila Nemcom a Francúzom naspäť právomoc podávať návrhy na zvyšovanie ceny plynu. Čo teraz robia? V jednom kuse podávajú na Úrad pre reguláciu.

Ľuba ORAVOVÁ, moderátorka
--------------------
Zmeníte to?

Robert FICO, predseda strany Smer-SD
--------------------
Samozrejme. To opäť musí ísť naspäť do valného zhromaždenia, aby štát mohol kontrolovať podávanie cenových návrhov. O tom to je ta regulačná politika, ktorú úplne vláda Ivety Radičovej pustila, preto tvrdím, že nemajú veľké právo rozprávať o sociálno-trhovom hospodárstve. Mali to robiť a nie teraz to hovoriť tri týždne pred voľbami.

Ľuba ORAVOVÁ, moderátorka
--------------------
Pán predseda, takže ako práve s tou zmenou zákona na to, aby teda Slovensko, aj vy ste sám povedali, že je potrebné, aby štát mal to rozhodujúce slovo, ak má väčšinu.

Ján FIGEĽ, predseda strany /KDH/
--------------------
Regulačná úloha štátu je veľmi dôležitá. Aj do vnútra, aj navonok, pretože sa samozrejme pohybujeme stále viac na európskom trhu a ja som presvedčený, že jej posilnenie aj z hľadiska nezávislosti na jednej strane a na druhej profesionality by pomohlo tomu, čo znamená seriózna hospodárska politika, ktorá má sociálny rozmer. To sociálne trhové hospodárstvo nie je nadradzovanie ekonomiky alebo už, ako sme predtým hovorili, že ekonomického rastu, nad službu spoločnosti. A ochranu tých najslabších. K tomu sa hlásime, je to kresťansko-demokratický koncept, robili sme to 22 rokov aj preto, lebo to považujeme za východisko. Priznávam, alebo uznávam, aj som to verejne povedal, že KDH by malo byť viac v centre ekonomickej debaty, snažím sa o to aj ako minister najväčšieho rezortu za 20 rokov.

Robert FICO, predseda strany Smer-SD
--------------------
Ja to len privítam, lebo tu máme styčné body. Ja to privítam.

Ján FIGEĽ, predseda strany /KDH/
--------------------
A toto máme v programe, ktorý je formulovaný už týždeň aj veľmi konkrétne. Ja by som ešte jednu vec predsa len rad spomenul k tým deficitom. 

Ľuba ORAVOVÁ, moderátorka
--------------------
Dobre, pán Figeľ, aby sme ukončili reguláciu, iba povedzte, či ste teda ochotný, ak by ste boli vo vláde, pán Fico to veľmi jasne povedal, zmeniť ten zákon tak, aby v konečnom dôsledku pri určovaní cien mal rozhodujúce slovo štát?

Ján FIGEĽ, predseda strany /KDH/
--------------------
V tej línii, ako som naznačil, aj na jednej strane nezávislosť a na druhej profesionálneho výkonu regulácie, ktorá je vyvážená a pomáha spoločnosti a samozrejme nebráni hospodárskemu rastu. Áno, v podstate je to o téme ďalších reforiem v tejto oblasti.

Ľuba ORAVOVÁ, moderátorka
--------------------
Páni, v každom prípade náš čas sa pomaly ale iste kráti. Úplne na záver otázka, ešte mám jeden krátky blok, ale aby sme uzavreli, vieme, že teda vláda, ktorá vzíde z parlamentných volieb, bude mať rozpočet, ktorý je v takom stave, v akom je. Situácia nie je veľmi ružová, hovorí sa o recesii, dane, odvody, skúste možno veľmi krátko, aj keď vieme, že už niekoľko krát sa novinári na tuto tému politikov pýtajú, ale zjavne asi budete dotazovaní touto témou viackrát. Pán Figeľ, dane. Rovná daň zrušiť, alebo nezrušiť, prípadne kde vidíte priestor na zvyšovanie?

Ján FIGEĽ, predseda strany /KDH/
--------------------
Rovná daň priniesla na Slovensku hlavne zjednodušenie v systéme transparentnosť, väčší výber po tom, čo bola zavedená, no bola aj kritizovaná, ale nebola zrušené predchádzajúcou vládou. Ja som presvedčený, že niekoľko súvislostí pri daniach je potrebné uviesť. Po prvé, nemôžu slušní doplácať na neslušných. To znamená, daňové úniky, ktoré sú rádovo miliardové, v našej krajine na Slovensku treba zmeniť, treba redukovať oveľa prísnejšou efektívnejšou daňovou politikou. Je to v našom spoločnom záujme. Najprv ako základný prístup. Potom napríklad téma dávok alebo aj daní, ale hlavne teda dávok, podporovať zo strany štátu najbohatšie skupiny v sociálnej oblasti skôr je nerozumné, neperspektívne, keďže štát  je stále zatiaľ v deficite. Ak hľadať nové dane, po tretie, iné, alebo ďalšie daňové príjmy, my sme pomenovali oblasť spotreby v kategórii luxus za taký cieľ, pretože to neohrozuje ani slabších ani nebráni hospodárskej aktivite alebo rastu, samozrejme každá daň má nejaký dopad, ale túto kategóriu plus úpravu, respektíve rast zdanenia hazardu, ktorý má aj odvrátenú stranu, teda negatívnu pre dopady na spoločnosť, vieme nielen diskutovať, ale podporiť z hľadiska zvýšenia.

Ľuba ORAVOVÁ, moderátorka
--------------------
To znamená, že tu by ste nášli taký ten prienik, keďže strana Smer-SD takisto hovorí o zdanení tých bohatých. Tu by ste vedeli nájsť ten priestor, ten styčný bod.

Ján FIGEĽ, predseda strany /KDH/
--------------------
Tak ešte jednu líniu poviem, ktorú považujem naozaj za nosnú aj z hľadiska toho, čo som mal na úvod. Všetko čo napomáha viac práci, zamestnávaniu, podnikaniu, teda tomu aktívnemu rastu zamestnanosti je kritériom, pretože potom je naozaj iná sociálna situácia, potom je viac hrubého domáceho produktu, viac takej samostatnosti v plnom slova zmysle našich rodín, obcí a miest. Toto by malo byť kritériom pre daňové alebo iné diskusie a rozhodnutia.

Ľuba ORAVOVÁ, moderátorka
--------------------
Pán Fico, v súvislosti s daniami iba jedna podotázka. Teda  hovoríme o tom, že KDH si vie predstaviť dane z luxusu, to znamená, je to vlastne aj keď to veľmi zjednoduším, jeden z vašich bodov programu, je to pre vás priorita v rámci toho celého programu zdaniť bohatých?

Robert FICO, predseda strany Smer-SD
--------------------
Je rozdieľ daň z luxusu a zdaniť bohatých. Pokiaľ ide o DPH na luxusné výrobky, my to hovoríme už dva roky. Som rád, že KDH sa k tomu pridalo, pretože keď som započul tento výrok z úst pána predsedu KDH, že vyššia DPH na luxus, ja som to len privítal. Pretože my už s týmto argumentujeme pomerne dlhodobo. Pán predseda, nie je možné na jednej strane prepúšťať ľudí z daňových úradov a na druhej strane hovoriť o boji proti daňovým únikom. Takzvané berňáky boli niekedy v minulosti úrady, ktorých sa všetci báli. Všetci. Ak chceme naozaj napríklad siahnuť na obrovské úniky v DPH, to sú miliardy. Tak nejdeme a nemôžme ísť cestou likvidácie skúsených daňových úradníkov, nasadzovania politických nominácií, ja mám niekoľko skúseností z okresov, kde boli ponasadzovaní takí ľudia, ktorí samozrejme ničomu dohromady nerozumejú, boli to politickí nominanti. Tu by som požiadal, skončime s týmto, netvrdím, že sa to nedialo aj v minulosti, ale skúsme, aby na týchto úradoch, ktoré prinášajú obrovské množstvo peňazí pre štát, bola nejaká kontinuita a profesionalita. Pokiaľ ide o dane, tu sú dve alternatívy. Jednu alternatívu ponúka SDKÚ, a pravdepodobne touto cestou by išla aj široká pravicová koalícia, keby bola vytvorená proti Smeru. A to je alternatíva zvyšovania spotreby a zdaňovania spotreby. Myslím si, že pán Dzurinda to jasne naznačil, že zvyšovanie DPH je cesta, ktorá je cestou získavania zdrojov do štátneho rozpočtu. Toto  my principiálne odmietame. Pretože my sme odmietali zvyšovať DPH, naopak sme ju znižovali. My sme znížili z 19 na 10 %, my teraz musíme chrániť ľudí a preto to zvýšenie, ktoré urobila vláda Ivety Radičovej k prvému januáru 2011 veľkou mierou prispelo k zdražovaniu. Čiže garantujem, žiadne zvyšovanie DPH.

Ľuba ORAVOVÁ, moderátorka
--------------------
A znižovanie?

Robert FICO, predseda strany Smer-SD
--------------------
My uvažujeme napríklad o 6% sadzbe pri predaji tovaru z poľnohospodárskych dvorov. Tam kde to je možné. Ale nepôjdeme určite hore. Pokiaľ ide o luxusné výrobky, tu nájdeme spoločnú cestu. Ak si chce niekto kúpiť oblek za 3 tisíc eur, no tak nech si ho kúpi ten oblek, ale musí zaplatiť viac ako 19 %. Naša cesta je cez priame dane. Myslím si, že je veľmi nespravodlivé, ak napríklad kuchárka, ktorá robí v školskej jedálni a zarába 400 eur, platí 19% daň takú istú, akú platí riaditeľ banky, ktorý zarába 5 alebo 6 tisíc eur.

Ľuba ORAVOVÁ, moderátorka
--------------------
Tam ten pomer je samozrejme väčší.

Robert FICO, predseda strany Smer-SD
--------------------
Ale to je, my si myslíme, že ľudia, ktorí zarábajú viac ako 33 tisíc eur ročne, by mali platiť vyššiu daň z príjmu. Týchto ľudí nie je veľa. Je ich len 25 tisíc na Slovensku, ale keby sme zvýšili daň z príjmu týchto osôb na nejakú úroveň, napríklad na 23 %, tak by platili len o 15 eur viac mesačne pri príjme viac ako 3 tisíc eur mesačne, aby to prinieslo do štátneho rozpočtu sumu takmer 2 miliardy korún. Čiže my sme za zdaňovanie bohatých a silných, sme za ochranu ľudí v žiadnom prípade nepôjdeme cestou zdaňovania spotreby, teda zdražovania, tak ako išla táto vláda.

Ľuba ORAVOVÁ, moderátorka
--------------------
Veľmi jasne povedané posolstvo. Páni, úplne na záver, politickou scénou hýbe kauza Gorila. Tie najnovšie informácie, pán Figeľ, začnem u vás. Minister vnútra, váš nominant, teda ja to zjednoduším, opäť potvrdil vlastne existenciu toho spisu Gorila, aj keď nechcel byť konkrétnejší, nemohol byť. Po tomto všetkom, keďže spomína sa tam v tom materiáli aj Mikuláš Dzurinda, ktorý mal mať možno aj prístup k tejto informácii ako premiér, je pre vás Mikuláš Dzurinda dôveryhodný partner pre prípadnú koalíciu?

Ján FIGEĽ, predseda strany /KDH/
--------------------
Boj s korupciou je veľmi dôležitý aj pre zamestnanosť, ktorú chcem len preto pomenovať, lebo viete, keď sa bude dariť nejakým mecenášom v pozadí, finančným skupinám, dokonca keď budú riadiť vlády alebo rozhodnutia jednotlivých ministrov, je s nami zle. Aj z hľadiska iných debát, iných politik. To treba veľmi jasne pomenovať a proti korupcii bojovať tak, aby bola naozaj účinná v tom dopade, ktorý znamená, že predsa sa viac darí slušným, poctivým než tým druhým. To hovorím principiálne preto, lebo KDH je aj zodpovedné za rezort vnútra, považujeme túto líniu za rozhodujúcu nielen pre roky minulé, kedy riešime témy z minulosti, ale aj pre súčasnosť a budúcnosť. Čo sa týka politiky konkrétne alebo otázky, tento princíp alebo tento prístup je pre nás rozhodujúci nielen do vnútra, ale navonok pre vzťahy na politickej scéne a naozaj je veľmi dôležité, ako sa k takejto alebo k inej téme alebo otázke stavajú aj politickí partneri. Je to dôležité pre verejnosť, dôležité aj pre nás. No nechcem komentovať postoje iných, skôr chcem povedať, že záleží na tom. Záleží, lebo budúca politika v tomto musí byť oveľa čitateľnejšia než bola v minulosti.

Ľuba ORAVOVÁ, moderátorka
--------------------
Ste spokojný s reakciou Mikuláša Dzurindu?

Ján FIGEĽ, predseda strany /KDH/
--------------------
Pozrite, minister vnútra má moju podporu a zároveň bol a keby obviňovaný, respektíve atakovaný, ja túto podporu potvrdzujem aj verejne, a mrzí ma, ak nie vecne, ale skôr inak, emocionálne je reagované na fakty.

Ľuba ORAVOVÁ, moderátorka
--------------------
Pán predseda Fico, ako sme teda počuli tento týždeň minister vnútra teda zopakujem, potvrdil existenciu takéhoto materiálu. Vy ste sa k nemu teda odmietali vyjadriť s tým, že v tom čase ste boli v opozícii, ale faktom je, že vy ste na verejnosti aj pred predchádzajúcimi voľbami prichádzali s informáciami o rôznych podozreniach. Odkiaľ ste mali tie informácie? Nebolo to práve z tohto spisu?

Robert FICO, predseda strany Smer-SD
--------------------
Je veľmi nebezpečné, ak tému spravodajských hier a spravodajských informácií niekto tak predvolebne zneužíva ako to robí pán Lipšic. To je predvolebné zneužívanie, pretože on je ministrom vnútra od júla 2010 a bol ministrom spravodlivosti vo vláde, o ktorej sa údajne hovorí v tomto dokumente. Viete čo, ja držím pánovi Lipšicovi napriek tomu, že zneužíva túto tému, palce, aby sa to vyšetrilo. Ak naozaj sa počas privatizácie strategických majetkov na Slovensku a ja v tomto som veľmi rád, že Smer nikdy nič neprivatizoval a bolo to v čase, keď sme boli v opozícii, ak sa brali nejaké provízie, nech sa to prešetrí. K tomu treba dať aj účinný zákon o preukauzovaní pôvodu majetku. Myslím, že tu máme rovnaký názor, s pánom predsedom sme o tom hovorili v jednej z ostatných relácií, kde treba pomôcť orgánom činným v trestnom konaní, aby mohli tento zákon napríklad, lebo ak sa nejaké provízie vybrali, tak ta suma peňazí niekde je. A dá sa to zisťovať najmä cez majetkové pomery, pretože trestno právne to bude veľmi komplikované. Čiže ja som za prešetrenie. Bolo to v čase, keď sme boli v opozícii a keď hovoríte o veciach, ktoré sa týkajú provízií. Ja som urobil jedno vyjadrenie. Pamätáte sa, na adresu pána Mikloša? Pán Mikloš ma teraz poháňa po súdoch už 7.rok, pretože ja nemám potvrdenku na to, že či bola alebo nebola nejaká provízia pri privatizácii SPP, ale priebeh privatizácie SPP bol tak podozrivý, že vyvolával u mňa opodstatnenú predstavu, že sa tam niečo muselo diať. Čiže pracujme opatrne, podporujme vyšetrovanie, nech sa to jednoducho vyšetrí, len pozor, je to nebezpečné, keď sa vťahujú orgány činné v trestnom konaní a tajnej služby do predvolebného súboja. O tomto mal hovoriť pán Lipšic od prvého dňa, čo bol ministrom vnútra, a nie dva týždne pred voľbami.

Ľuba ORAVOVÁ, moderátorka
--------------------
Samozrejme, v každom prípade isté je, aby to bolo úplne férové, že minister vnútra v tom čase zjavne asi nemal tu informáciu k dispozícii, keďže bola skartována. Ale nechcem ísť do podrobností. Páni, samozrejme aj toto bude zjavne témou predvolebného súboja. Uvidíme, ako skončia samotné voľby a akým spôsobom sa nové zoskupenie, možno nový minister, nové vedenie polície ujme. Aj tohto prípadu. Ďakujem vám veľmi pekne, že ste prijali pozvanie do štúdia TA3. Všetko dobré.

Robert FICO, predseda strany Smer-SD
--------------------
Ďakujem za pozvanie.

Ľuba ORAVOVÁ, moderátorka
--------------------
Dovidenia.

Ján FIGEĽ, predseda strany /KDH/
--------------------
Ďakujem pekne.

Ľuba ORAVOVÁ, moderátorka
--------------------
To je z dnešného duelu všetko. Prežite ešte príjemnú nedeľu, o týždeň tu bude V politike s kolegyňou Alžbetou Vlkovou. Dovidenia.

12.2.2012
TA3
Protest Gorila III - nájdu politici riešenia?
12.2.2012    TA3    str. 02   11:00 V politike
            
/ Ukázka /

Igor MATOVIČ, poslanec NR SR
--------------------
Ty by si mal ísť prvý, ty debil. A prosím vás pekne sa tu nerozčuľujte, lebo ja som naozaj stojím, že ten človek je debil.

Iveta RADIČOVÁ, premiérka /SDKÚ-DS/
--------------------
To vážne ma idete vťahovať do týchto gorilích hier?

Mikuláš DZURINDA, predseda strany /SDKÚ-DS/
--------------------
Čistému je všetko čisté, to je taká biblická zásada. Ja som nevidel v tom pozvanie od pani Radičovej nič zlého.

Ján FIGEĽ, predseda Kresťanskodemokratického hnutia
--------------------
Tento biely tím mladých ľudí chce ísť po celom Slovensku ponúknuť cestu pre krajinu.

Robert FICO, predseda strany Smer-SD
--------------------
Neťahajte prosím Smer-SD do kauzy, ktorá je spojená s druhou Dzurindovou vládou.

/ Konec ukázky /

Richard SULÍK, predseda strany /SaS/
--------------------
Niekoľkokrát som sa s pánom Kočanom stretol, pretože bol pre mňa jedným zo zdrojov informácií z prostredia politiky.

Alžbeta VLKOVÁ, moderátorka
--------------------
V Bratislave sa konal v poradí tretí protest Gorila. Svoju účasť na sociálnej sieti potvrdilo približne 6 tisíc ľudí, ale na námestia ich prišlo len asi 1500. Podobný protest sa konal aj v Poprade. Tam do ulíc vyšlo približne 500 ľudí.

/ Reportáž /

Barbara ŠTEFANOVIČOVÁ, redaktorka
Blanka DÓKOVÁ, redaktorka
redaktorka
--------------------
Na proteste Gorila III sa podľa odhadov zišlo výrazne menej ľudí ako na predchádzajúcich.

účastník protestu
--------------------
Bol som tu v 68., v 89.,  teraz tiež.

účastník protestu
--------------------
Nepáči sa nám, že čo sa deje v politike, ako sa politici správajú. Kde končia naše peniaze.

účastník protestu
--------------------
Toto sú také maličké svetielká, v obrovskej tme, ktoré by mohli rozžať celé slnko.

Michal HVORECKÝ, spisovateľ
--------------------
Čaká nás dlhá cesta, priatelia. Ani Nežná revolúcia sa nevyhrala za týždeň.

Tom NICHOLSON, investigatívny  novinár
--------------------
Ako napísal /nezrozumiteľné/ štátnik Thomas Jefferson, keď nespravodlivosť sa stane zákon, odpor sa stane povinnosťou.

Barbara ŠTEFANOVIČOVÁ, redaktorka
Blanka DÓKOVÁ, redaktorka
redaktorka
--------------------
Organizátori protestu opäť zopakovali svoje požiadavky. Chcú zmenu volebného systému, volajú po referendách na všetkých úrovniach, po zrušení trestno-právnej imunity poslancov, v dôslednom vyšetrení všetkých podozrení, ktoré vyplývajú zo spisu Gorila a po vyvodení trestno-právnej zodpovednosti. Žiadajú okamžite vymenovanie generálneho prokurátora a odstúpenie predsedu Najvyššieho súdu Štefana Harabina z funkcie.

redaktor /Štefan Harabin, predseda Najvyššieho súdu  a Súdnej rady/
--------------------
"Prečo nedemonštrujú pred sídlom gorilej strany? Alebo ministerstvom financií. Alebo ministerstvom vnútra. Nech idú pred byt vtedajšieho predsedu vlády, pána Dzurindu. Ja mafiánom v a korupčníkov súdim."

Barbara ŠTEFANOVIČOVÁ, redaktorka
Blanka DÓKOVÁ, redaktorka
redaktorka
--------------------
Niekoľko desiatok extrémistov sa po skončení protestu presunulo z námestia SNP pred prezidentský palác. Pred sídlom hlavy štátu vykrikovali protivládne heslá a hádzali petardy. Desiatky policajtov, ktoré boli pripravené, však zasiahnuť nemuseli. Marek Mašura, Barbara Štefanovičová a Blanka Dóková, TA3.

/ Konec reportáže /

Alžbeta VLKOVÁ, moderátorka
--------------------
Páni, videli sme, že protesty stále pokračujú. Že tretí v poradí. Pán Figeľ, ako vy to vnímate?

Ján FIGEĽ, predseda Kresťanskodemokratického hnutia
--------------------
Keď som bol veľmi mladého veku, nebolo ani predstaviteľné, že by vo vtedajšom Československu bolo možno takto vyjadriť či politický alebo iný spoločenský názor a zároveň chcem povedať, že je dobre, že dnes máme slobodu, že môžeme vyjadrovať názory aj veľmi výhradné vo forme kritiky či požiadaviek, a to si treba uchovať. Sloboda, demokracia, to sú veľké výzvy, veľké dary, žiadajú si zodpovednosť, riešením sú napríklad slobodné voľby, kde si ľudia môžu a majú vyberať s plnou vážnosťou serióznych politikov, ktorí ich reprezentujú v danom období. A realizujú verejný záujem. Som presvedčený, že mnohé z tých požiadaviek alebo tém dokonca rezonujú s našim programom. KDH napríklad zhruba 10 rokov usiluje o obmedzenie trestno-právnej imunity ústavných činiteľov. Že to doteraz nevyšlo, je mi ľúto, ale všetky naše hlasovania v parlamente v jednotlivých obdobiach išli v tejto línii.

Alžbeta VLKOVÁ, moderátorka
--------------------
Pán Figeľ, naozaj tieto požiadavky si v skratke aj s pánom Ficom vzájomne budete konfrontovať za čas, čo je zrealizovateľné a čo nie je. Ale pán Fico, aj váš taký odkaz demonštrujúcim, že čo si o tom vy myslíte?

Robert FICO, predseda strany Smer-SD
--------------------
Ak protestujú lekári za svoje platy, alebo učitelia, tak to vnímam ako legitímny protest a požiadavok. Ak sa ľudia postavia na ulicu a vyjadrujú politické názory, musíme to rešpektovať, pretože je to v súlade s Ústavou Slovenskej republiky a títo ľudia realizujú svoje základné ľudské práva. V poriadku to už nie je ale vtedy, ak sa na tom priživujú politické strany, ak sa začínajú objavovať požiadavky, ktoré sú jasne politické.

Alžbeta VLKOVÁ, moderátorka
--------------------
A ktoré politické strany sa na tom?

Robert FICO, predseda strany Smer-SD
--------------------
Napríklad už som počul, že má odstúpiť predseda Najvyššieho súdu pán Harabin a má byť zvolený pán Čentéš. No veď to je požiadavka pravicovej koalície. Znamená to, že táto požiadavka pravicovej koalície je dnes požiadavkou nejakého protestu? My sme za legitímne protesty, ak ľudia naozaj úprimne protestujú, mám nejaký názor. Ale už sa začínajú na tom priživovať rôzni politici a začínajú do úst protestujúcich vkladať klasické politické požiadavky niektorých politických strán. Ja len tak pre zaujímavosť poviem, pán Harabin bol zvolený v Súdnej rade podľa podmienok, ktoré schválila druhá Dzurindova vláda. Čiže bol zvolený za podmienok druhej Dzurindovej vlády. Pán Čentéš, my nemôžeme pánovi prezidentovi vyčítať nič. Pán prezident koná v súlade s Ústavou Slovenskej republiky a prezident sa rozhodne, či vymenuje alebo nevymenuje. A súdna rada rozhodne, že či niekto bude alebo nebude predsedom Najvyššieho súdu Slovenskej republiky. Čiže za protesty, ja nemám problém s protestami, nech ľudia protestujú, a myslia si, že to je správne, ale odmietame politizáciu týchto protestov, lebo v poslednom čase čím ďalej tým viacej informácií vychádza na povrch, prepojení niektorých politických subjektov s týmito demonštráciami.

Alžbeta VLKOVÁ, moderátorka
--------------------
Pán Fico, podstata týchto protestov nie sú ani tak tie požiadavky, ale prvým plánom vyhnali ľudí do ulíc, boli znechutení z kauzy Gorila, to, že jednoducho politici môžu byť korumpovaní, že sa tu peniaze jednoducho ulievajú hocikde, len nie do štátneho rozpočtu.

Robert FICO, predseda strany Smer-SD
--------------------
Predsa bol zriadený vyšetrovací tím. Nechajme vyšetrovateľov, prokurátorov a súdy, aby konali. Ak budú konať pod takým tlakom, aký na nich vyvíja pán Lipšic, ktorý hrubo zneužíva svoje právomoci, myslím si, že hrubo zneužíva svoje právomoci, ťažko sa dočkáme niekedy nejakých výsledkov. Nechajme ich pracovať. Nech pani Radičová nikomu nič neodkazuje, pretože si myslím, že politici by mali rešpektovať to, čo ľudia na uliciach hovoria z hľadiska ich názorov, ale súčasne by politici nemali podnecovať a priživovať sa na tom. Viete, je to ťažko, keď počúvam pani Radičovú, ku ktorej chodil pán Haščák ako na husle. On tam nebol raz. On tam bol minimálne 8-krát. Preto pozor na to, čo kto hovorí. 

Alžbeta VLKOVÁ, moderátorka
--------------------
Ale zase, pán Fico, v Gorile ste spomínaný, že ste tam pil colu.

Robert FICO, predseda strany Smer-SD
--------------------
My nechávame protestujúcich, aby vyjadrovali svoje názory a chceme nechať orgány činné v trestnom konaní, aby vyšetrili túto kauzu a vyvodili z nej zodpovednosť. Toto je náš postoj a takýto postoj budeme mať k tejto kauze stále. Treba to prešetriť. Vy si myslíte, že mňa by netešilo zistenie, oficiálne, potvrdené, že či pri privatizácii strategických majetkov boli brané provízie? Alebo že či sa naozaj kupovali poslanci? Ale poďme to vyšetriť. Neobviníme krížom krážom ako dnes niekto len tak príde a povie, že na najlepšieho neurochirurga na Slovensku, že zobral od neho 5 tisíc korún úplatok. To sme kde? Bez dôkazov, bez všetkého. To čo sa dnes deje v politike, začína mať neuveriteľné dopady na kvalitu politického systému v blízkej budúcnosti. Uvedomme si, čo sa môže po týchto parlamentných voľbách stať. A všetky požiadavky, o ktorých dnes ľudia hovoria, sa môžu pretaviť do hlasovania ľudí vo voľbách. Ľudia nech idú voliť, my vyzývame ľudí na voľby, hoci  nám by, môžem to povedať cynicky, nízka účasť vyhovovala, ale my vyzývame ľudí na voľby. Robíme masívnu volebnú kampaň. My máme tisícky ľudí na mítingoch, bol som včera či predvčerom v Leviciach, viac ako tisíc ľudí na mítingu. Vyzývame, poďte voliť a rozhodnite, čo chcete od politikov, aby robili ale nerobili. Ale keď príde do volieb 40 % ľudí, tak potom sa nečudujme, že ta vláda nebude reprezentatívna a nebude reprezentovať názory veľkého počtu obyvateľov na Slovensku. Pozerám sa na to veľmi racionálne. 

Alžbeta VLKOVÁ, moderátorka
--------------------
Pán Fico, predsa len ešte čo sa týka kauzy Gorila, táto otázka, budete ňou zrejme atakovaný od médií stále, pokiaľ sa nedozvieme odpoveď, ako bol pán Figeľ za byt, rok sa stále pýtali, čo s tým urobí, čiže spýtam sa vás aj teraz, či ste a aj váš volič možno chce vedieť, či ste skutočne v tom byte boli na Vazovovej a pili ste tam colu s pánom ...

Robert FICO, predseda strany Smer-SD
--------------------
Tento spis bol pravdivý, to zatiaľ nie je potvrdené. Keby aj bol pravdivý, niečo ma v tom rozhovore, ak by to bola pravda, diskvalifikovalo? Takto stojí otázka. Prečo ťaháme veci do nepodstatných politických rozhovorov?

Alžbeta VLKOVÁ, moderátorka
--------------------
Tak potom prečo máte problém povedať, či ste sa skutočne stretli. Ja vás tam neťahám, ja sa len pýtam.

Robert FICO, predseda strany Smer-SD
--------------------
O toto tu presne je. Pravica má veľký problém. Toto je kauza pravice roku 2005 - 2006. Hovorí sa tam o privatizácii elektrární, hovorí sa tam o údajnom kupovaní poslancov, o províziách. Všetko je to údajné. Toto je podstata veci. Na toto sa treba sústrediť. A tým, že niekto zrazu zistil, že má veľký problém, začal zaťahovať Smer-SD do toho, aby to vyvážil, aby sa ukázalo, že všetci sú úplne rovnakí. Ale čo mňa diskvalifikovalo, ak ten rozhovor naozaj bol? Prečo my sa máme nechať vťahovať do kauzy, ktorá sa týka druhej Dzurindovej vlády?

Alžbeta VLKOVÁ, moderátorka
--------------------
Ale faktom, že ani pani Radičová nebola v tom byte ani tam nie je spomínaná, Gorila, sám ste povedali, že sa s Haščákom stretla u nej doma.

Robert FICO, predseda strany Smer-SD
--------------------
Nemôžete na jednej strane, ako sa hovorí, vodu kázať a víno piť. Jednoducho ja už nemôžem tie reči pani Radičovej počúvať, pretože ona nás poučuje o klamstvách politike, klamala 18 mesiacov v jednom kuse. Ona nám tu bude rozprávať a minimálne 8-krát bol Haščák u nej v rodinnom dome. Myslím si, že mu ešte aj varila. Viete, tak pozor na tieto reči. Ja si myslím, že treba byť veľmi opatrný v tom, keď sa niekto obviňuje z niečoho, na jednej strane niekto hovorí, že to je znôška poloprávd a neviem čoho všetkého a potom bum, konkrétne obvinenie, konkrétneho politika zo strany iného politika. Nechajme vyšetrovateľov, nech to vyšetria. Dajme im na to priestor. A to, čo robí Lipšic, robí veľmi zle. Mimoriadne zasahuje, zneužíva a vezie sa aj na vlne týchto protestov.

Alžbeta VLKOVÁ, moderátorka
--------------------
Čiže aj vy dáte priestor vyšetrovateľom, aby to vyšetrili, aj keby ste vy boli pri moci?

Robert FICO, predseda strany Smer-SD
--------------------
Vy si myslíte, že my nechceme vedieť, či boli provízie pri privatizácií slovenských elektrární alebo SPP? Veď som podal niekoľko trestných oznámení za branie provízií v prípade SPP. My sme zastavili privatizáciu komplet a vôči finančnej skupine Penta sme urobili konkrétne kroky. Hneď sme zobrali im letisko, hneď sme im zastavili zisk zdravotných poisťovní. My by sme boli šťastní, keby sme sa dozvedeli, že či to, o čom máme nejaké informácie, ale nemáme na to dôkazy, bola pravda, alebo nebola pravda. Preto treba vyšetrovanie ak takáto príležitosť je, treba dotiahnuť úplne do konca.

Alžbeta VLKOVÁ, moderátorka
--------------------
Čiže vy hovoríte, že aj teda keby ste boli pri moci, po voľbách, tak to bude dotiahnuté do konca vyšetrovanie. Pán Figeľ, zazneli tu na adresu vášho ministra vnútra z KDH Lipšica, že to je teraz spolitizované tento prípad.

Robert FICO, predseda strany Smer-SD
--------------------
To hovoria všetci, nielen ja.

Alžbeta VLKOVÁ, moderátorka
--------------------
Robert Fico tvrdí, že to hovoria už všetci, tak povedzte, čo hovoríte vy?

Ján FIGEĽ, predseda Kresťanskodemokratického hnutia
--------------------
Neviem, ktorí všetci, možno že niektorí všetci. Čo chcem povedať je, že odmietam takéto obvinenia, že by minister vnútra hrubo zneužíval svoju právomoc, čo je evidentné a veľmi zároveň potrebné bolo zahájené vyšetrovanie špeciálnym tímom, ktorý zriadil z titulu svojej i právomoci i zodpovednosti a to považujem za podstatné a rozhodujúce. Nie aby politici vyšetrovali, ale kompetentní a aby vyšetrovali dôsledne, lebo veľká časť nespokojnosti vo verejnosti je v tom, ako sa tu narába či s mocou alebo s podozreniami, totiž na jednej strane áno, ta kauza z roku 2005 - 6 potvrdzuje, že spravodajská služba štátu to považovala za ohrozovanie hospodárskych záujmov štátu. Teda konala konsekventne. Problém je, že sa nekonalo ďalej. Dôsledne. A tam jednoducho bolo aj vaše štvorročné obdobie, a to ma mrzí práve preto, lebo Slovensko je demokratickou krajinou. Ale v jednotlivých obdobiach tu boli ako keby slabiny alebo pochybenia, alebo až zneužívanie moci v jednotlivých orgánoch aj preto nám vadí, že generálna prokuratúra nemá dnes hlavu z hľadiska kompetentného postavenia generálneho prokurátora. My sme nepodporili apel, pretože aj tak apelujeme každý jeden a ja osobne, ale pripravujeme podanie na Ústavný súd. Aby prezident republiky konal. Potrebujeme poriadok v systéme na všetkých úrovniach. My sme navrhli pred týždňom v pondelok, kto sledoval, 7 konkrétnych bodov, ako sú nielen klasická alebo pripomínam, trestno-právnu imunitu, kde už 10 rokov sa usiľujeme, nebolo to prijaté, spomeňte si na svoje hlasovačky pri tejto téme. Transparency International klub KDH vyhodnotil opakovane ako ten, ktorý najviac podporuje protikorupčné opatrenia. Také témy ako je hospodárska alebo hmotná  zodpovednosť verejných činiteľov, ako je právna, plná zodpovednosť právnických osôb, teda firiem, nielen jednotlivcov. Etický kódex pre prokurátorov a sudcov, ochrana tých, ktorí nahlásia korupciu, je veľmi potrebná. Tieto opatrenia sa dajú prijať na báze obyčajnej väčšiny, to znamená, v budúcom parlamente ak sa vytvorí na toto predpoklad, Slovensko sa môže výrazne posunúť v boji s korupciou. Pre KDH to vždy bol princíp, 22 rokov, neboli by sme tu, keby sme nebojovali s korupciou. Toto je alfa a omega, k tomu treba dodať samozrejme odbornú politiku už aj napríklad v oblasti zamestnanosti a Slovensko sa nadýchne.

Alžbeta VLKOVÁ, moderátorka
--------------------
Hovoríte o protikorupčných opatreniach, ktoré by sa ľahko dali prijať obyčajnou väčšinou, to ste teraz povedali. Zoberme si ale to, že už od novembra tu máme problém s odpočúvaním. VOS-ka, potom prišla Gorila, teraz SaSanka. Unikli citlivé informácie. Zatiaľ údajné spisy, niektoré už sú potvrdené. Pán Figeľ, prečo sa nezačalo konať už v tom novembri? Boli ste pri moci, proste mohli ste nejaké opatrenia prijať, aby sa to nejakým spôsobom obmedzilo a myslím teraz práca spravodajských služieb a podobne. Ak sú tam nejaké problémy.

Ján FIGEĽ, predseda Kresťanskodemokratického hnutia
--------------------
Niektoré konania bežia, nie som v tom detailne každodenne, ale aj nástupom a zmenami politickými vo vláde sa niektoré témy rozkryli alebo zviditeľnili. Podľa mňa Slovensko potrebuje transformáciu spravodajských služieb. Máme ich 3, keď niečo sa deje, väčšinou je to problém alebo škandál, stransformovať na jednu s dvomi časťami, ktorá má civilné a vojenské agendy, ktorá bude lepšie kontrolovaná, účinnejšie kontrolovaná by pomohlo celej krajine.

Alžbeta VLKOVÁ, moderátorka
--------------------
Pán Fico, vy máte vo svojom programe, čo sa týka, má teda 42 strán a je tam naozaj v jednej časti iba boj proti korupcii spomínaný. A vy tu máte najmä to, že predovšetkým zefektívnenie práce špecializovaných útvarov policajného zboru, najmä Úradu boja proti korupcii. Čiže čo ešte, lebo toto je dosť asi málo na boj proti korupcii.

Robert FICO, predseda strany Smer-SD
--------------------
Najpodstatnejšia úloha vlády v období, keď nastúpi, ako ta vláda bude vyzerať, to dnes nikto nevie, bude predovšetkým nastaviť určité parametre normálneho života z hľadiska ekonomiky a sociálnych parametrov. Pokiaľ ide o boj proti korupcii, tu sa vytvára nejaký obraz, ako keby nikto nič nerobil a nič sa doteraz neurobilo v tejto oblasti. To, že niekedy vyjde na povrch nejaká informácia údajná, sa preveruje, je úplne bežné. Otázne je, že či orgány, ktoré sa zaoberajú takúto informáciou, sú dostatočne vybavené, pripravené a zdatné dokončiť vec do samotného konca. My sme stáli pri špecializovanom trestnom súde a pri Špecializovanej prokuratúre. Viete, že boli snahy počas nášho vládneho obdobia špecializovaný trestný súd zlikvidovať, ale sme ho udržali. Preto treba naďalej vytvárať priestor na fungovanie takýchto významných inštitúcií. Ja naďalej presadzujem myšlienku aktívneho uplatnenia zákona o preukazovaní pôvodu majetku, ktorého som krstným otcom. To nemôže nikto povedať, že to tak nie je. Od samého začiatku som ho pretavoval. Ale nikto nepríde s geniálnymi nápadmi teraz, že ako to bude, čo bude a ja si myslím, že treba využívať to, čo momentálne máme k dispozícii.

Alžbeta VLKOVÁ, moderátorka
--------------------
Ja len ešte takú záverečnú otázku by som dala, že či nebudem sa teraz pýtať na vaše áno - nie. Ale skôr to, že či by mala byť vytvorená po voľbách koalícia, ktorá vydrží viac ako jedno funkčné volebné obdobie? Či by sa toto mohlo podariť?

Robert FICO, predseda strany Smer-SD
--------------------
Tu sú v podstate dva modely a jeden model stále presadzuje pán Dzurinda, ktorý hovorí o tom, že dajme dohromady 6 politických strán, teda SDKÚ, KDH, Most-Híd, SAS, Obyčajní ľudia a 99 % ak prejdú do parlamentu, a poďme vládnuť. A dokonca ešte a trochu som sa na tom zasmial, pretože je zlé, keď sa z politika stane satirik, ako je to v prípade pána Dzurindu, povedal, že ak by mali problém s nejakými európskymi témami, tak že by zabúchali opozičnému Smeru na dvere, že poď pomôcť tejto vláde. Ak vznikne takáto vláda, ktorá bude zo 6 politických strán, pritom u dvoch politických stranách nevieme absolútne nič. Vieme akurát, že na čele jednej z nich stojí človek, ktorý nemá problémy v parlamente hovoriť druhému poslancovi, že je debil, potom ísť do kaviarni a sa tam opiť a potom obviniť najlepšieho slovenského neurochirurga z bratia úplatku bez akýchkoľvek dôkazov. Ak takíto ľudia s takouto mierou kultúry a morálky prichádzajú do parlamentu, to je koniec parlamentného systému. O ďalšej strane nechcem hovoriť, pretože ani nemá sídlo, nič o nej nevieme, zrazu zisťujeme rôzne informácie, ktoré dostávajú tu partiu do úplne iného svetla. Ak takáto vláda vznikne, pani redaktorka, dávam na stôl basu šampanského, že do roka sú ďalšie predčasné voľby. Môže si Slovensko dovoliť takéto niečo? My si myslíme, že musí vzniknúť vláda, ktorá bude stabilná, z dvoch, maximálne troch strán, hoci pri tom, ako sa vyvíjajú preferencie politických strán, pravdepodobne dve strany budú postačovať na obyčajnú väčšinu v parlamente. V takom prípade, ak tento model prijmeme, že bude zostavovať vládu víťaz volieb  a nie porazený, to je večná predstava pánu Dzurindu, ako porazení vždy chcel zostavovať vlády. Ak prijmeme tento model stabilnej vlády z malého počtu politických strán, potom sa môžem kloniť k pozitívnej odpovedi na vašu otázku, že áno, potom je perspektíva, že takáto vláda môže mať dlhšie obdobie ako 4 roky.

Alžbeta VLKOVÁ, moderátorka
--------------------
Čiže dve alebo 3 strany, môže to byť aj možno na 2 funkčné obdobia. To je v podstate svojim spôsobom čo chcete.

Robert FICO, predseda strany Smer-SD
--------------------
Myslím si to, buď stabilitu budú ľudia voliť alebo budú voliť chaos a neporiadok, to čo tu videli 18 mesiacov.

Alžbeta VLKOVÁ, moderátorka
--------------------
Pán Figeľ, vy teda súhlasíte s tým, aby pravica teda v širšom kontexte, keďže tam je viacero strán, alebo ta stabilnejšia vláda spolu so Smerom?

Ján FIGEĽ, predseda Kresťanskodemokratického hnutia
--------------------
Nie je mojou úlohou hovoriť o iných stranách, ale zároveň svedčiť o KDH, ktoré nesiem z hľadiska zodpovednosti aj vediem do volieb, chcel som dodať jednu poznámku na tému zákona o preukazovaní pôvodu majetku, lebo patrí k tým 7 bodom, ktoré KDH zverejnilo v tom základnom programe pre boj s korupciou. My ho potrebujeme mať účinný, nie bezzubý a prijímali sme ho, áno, v minulom období spolu, ale jeho účinnosť, efektívnosť musí byť zmenená, aby naozaj s takýmito...

Alžbeta VLKOVÁ, moderátorka
--------------------
Sa pokúsite, ale prejdeme teda na otázku, na ktorú som sa vás pýtala.

Ján FIGEĽ, predseda Kresťanskodemokratického hnutia
--------------------
Niektoré témy súvisiace s Gorilou by sa oveľa dôslednejšie riešili a s niektorými nástrojmi by sa k tým témam ani nedospelo, pretože by zaúčinkovali tieto nástroje. Ale to je veľká lekcia aj pre demokraciu na Slovensku, ideme ďalej a je to veľmi dôležitá téma alebo princíp pre voľby. Pre KDH je boj s korupciou a zamestnanosť základným aj východiskom, aj prioritou preto, lebo od toho závisí perspektíva krajiny. Čo sa týka samotných volieb alebo čo bude víťazstvom, áno, na Slovensku sa stalo trikrát, že ten, kto je prvý, nemusí byť ešte víťazom. Ale skutočným víťazom pre krajinu, pre Slovensko, bude stabilná a zodpovedná vláda. Ako kombinácia dvoch strán jednej mince, respektíve nielen stabilita, ale aj zodpovednosť, pretože vtedy sa tieto témy možno že aj iné, ktoré sme nestihli prediskutovať, riešia zodpovedne pre ľudí. A KDH ponúka cestu tak, ako ju len dokážem pomenovať, slobody a zodpovednosti, ktorá vedie cez boj s korupciou a podporu zamestnanosti k  sociálnemu trhovému hospodárstvu.

Alžbeta VLKOVÁ, moderátorka
--------------------
Čiže aj tiež svojim spôsobom súhlasíte s tým, čo povedal pán Fico, že bolo by lepšie, keby to bolo zložené z dvoch strán v rámci stability krajiny?

Ján FIGEĽ, predseda Kresťanskodemokratického hnutia
--------------------
No, tak čím menej strán, tým menší stôl. My neorganizujeme okrúhle stoly, Slovensko potrebuje reálne ponuky alebo dôveryhodné ponuky, nie nejaké politické kombinácie alebo kombinatoriku. KDH ponúka cestu, ktorá nie je socialistickým smerovaním, nie je to o zadlžovaní, už som povedal viaceré dôvody, minule sme pred 2 týždňami tu veľa hovorili o diaľniciach.

Alžbeta VLKOVÁ, moderátorka
--------------------
Pán Figeľ, už naozaj vám poďakujem, už sme pri inej téme teraz.

Ján FIGEĽ, predseda Kresťanskodemokratického hnutia
--------------------
Pri nižších cenách musia dodatky toto kompenzovať, je nepravda, asi nie jedna, dve, ale 20 neprávd tu zaznelo. Najväčší dodatok v histórii bol PPP štvrtý dodatok.

Alžbeta VLKOVÁ, moderátorka
--------------------
V nejakej ďalšej relácii sa stretneme a opäť k diaľniciam a budeme o tom hovoriť. Ja ďakujem veľmi pekne Jánu Figeľovi, aj Robertovi Ficovi a vám ďakujem za pozornosť. V politike tu bude aj na budúci týždeň s kolegyňou Ľubou Oravovou. Ja sa s pánmi aj rozlúčim, pekný deň ešte pán Fico aj pán Figeľ. Dovidenia.

Vývoj nezamestnanosti - nájdu politici riešennia?
12.2.2012    TA3    str. 01   11:00 V politike
            
Alžbeta VLKOVÁ, moderátorka
--------------------
Armáda nezamestnaných alebo nízky hospodársky rast, kauza Gorila zase dala do pozoru tisícky ľudí. Hlas ulice žiada razantný boj s korupciou. Aké riešenia ponúkajú politici? Moje pozvanie dnes prijali predseda KDH Ján Figeľ, dobrý deň.

Ján FIGEĽ, predseda Kresťanskodemokratického hnutia
--------------------
Dobrý deň prajem všetkým.

Alžbeta VLKOVÁ, moderátorka
--------------------
A rovnako tak aj predseda Smeru Robert Fico. Dobrý deň.

Robert FICO, predseda strany Smer-SD
--------------------
Dobrý deň prajem.

Alžbeta VLKOVÁ, moderátorka
--------------------
Začneme s nezamestnanosťou. V decembri minulého roka sme ju mali najvyššiu za posledných takmer 8 rokov. Podľa Ústredia práce je to aj pre úbytok sezónnych prác. Mnohí sa vracajú zo zahraničia po ukončení práce, ktorú mali na dobu určitú. Pozrite si, čo nezamestnanosť od čias druhej Dzurindovej vlády ovplyvňovalo.

redaktorka
--------------------
Koncom roka 2002 bolo bez práce 500 tisíc ľudí. Ich počet sa počas druhej Dzurindovej vlády postupne znižoval. Pomohli vstup Slovenska do Európskej únie, lacná pracovná sila alebo vládne reformy. Za vlády Roberta Fica nezamestnanosť klesala do jesene 2008. Potom začala rýchlo rásť. Dôvodom bola svetová hospodárska kríza. Slovensko sa dostalo do recesie a firmy prepúšťali zamestnancov. Aj za Radičovej vlády nezamestnanosť stúpala. Jej nárast ovplyvnili obavy investorov z dlhovej krízy v eurozóne. Ekonomický rast zase nepostačuje na tvorbu nových pracovných miest. V decembri dosiahla nezamestnanosť takmer 13,6 %. Naposledy bola vyššia v júli 2004.

Alžbeta VLKOVÁ, moderátorka
--------------------
Čiže, pán Figeľ, videli sme istý sumár a faktom je, áno, za vašej vlády sa podľa Štatistického úradu vytvorili nové pracovné miesta, viac ako 50 tisíc, ale faktom je, že prečo ste to nechali zájsť s nezamestnanosťou až tak daleko?

Ján FIGEĽ, predseda Kresťanskodemokratického hnutia
--------------------
Ja som presvedčený, že Slovensko potrebuje výrazne sústrediť svoju politiku celkovú na zamestnanosť ako dôležitý fenomén, ako predpoklad na lepšie postavenie jednotlivca, občana, ale aj rodiny, obce a celého štátu. Celková konsolidácia pomerov aj verejných financií sa nedá dosiahnuť, ak nebudú mať ľudia viac práce. Teda zamestnanosť podľa mňa je rozhodujúcou cestou pre perspektívu Slovenska.

Alžbeta VLKOVÁ, moderátorka
--------------------
Ale prečo ste to nezariadili tak, aby to nedospelo až do takéhoto štádia? Počas toho, čo ste boli pri moci.

Ján FIGEĽ, predseda Kresťanskodemokratického hnutia
--------------------
Boli sme pri moci rok a pol a ja som presvedčený, že ak by sme mohli v niektorých opatreniach pokračovať, tak tie čísla alebo výsledky budú lepšie a poviem ako príklad, lebo to je asi najlepšie, z vlastnej zodpovednosti, diaľnice, možno že o ktorých budem ešte hovoriť, kde sa už vďaka rozbehnutým úsekom dosiahlo nové zamestnanie pre vyše 4 tisíc ľudí, cestovný ruch, ktorý považujem za v minulosti popolušku, dnes verím a do budúcnosti veľmi silný sektor, ktorý môže zamestnávať stovky, ba tisíce ľudí tam, kde žijú, 1100 asi pribudlo v minulom roku. Toto sú výsledky za rezort dopravy, kde mám zodpovednosť rok a pol. Som presvedčený, že takéto a aj v iných oblastiach môžeme dosahovať, ak zamestnanosť bude reálnou prioritou, ak všetky ostatné politiky v štáte budú posudzované z pohľadu toho, či to pomáha zamestnanosti, alebo ju obmedzuje. Chceme to samozrejme rozširovať aj podporou malého a stredného podnikania, živnostníctva, ktoré je často zaznávané, ale je tmelom nielen pre zamestnanosť, ale aj skutočne pre hospodársky rast. Nehovorím teraz len prázdne presvedčenie, ale naopak. To je cesta, ktorú napríklad kresťanskí demokrati v Nemecku zvolili, nie zameranie tak silne na ekonomický rast, ale na rast zamestnanosti a to prináša aj ozdravenie ekonomické aj finančné. Slovensko je pred križovatkou, ktorá buď zvolí socialistické smerovanie, ktoré vedie k zadlžovaniu a zadlžovania či vo firme, či v štáte môže byť len bankrot, a potom je ešte väčšia nezamestnanosť a ešte väčšie problémy, alebo zodpovednú slobodu, ktorá smeruje k sociálnemu trhovému hospodárstvu, kde zamestnanosť a boj s korupciou sú základné východiská.

Alžbeta VLKOVÁ, moderátorka
--------------------
Ale väčšina z toho, čo ste rozprávali, sú veci, ktoré plánujete, už by som to teda uzavrela, či poviete nie celkom samozrejme, povedali ste aj o diaľniciach, že ste vytvorili nových 4 tisíc pracovných miest. Pán predseda, prečo sa to stalo? Prečo sa neprijímali razantnejšie opatrenia v boji s nezamestnanosťou?

Ján FIGEĽ, predseda Kresťanskodemokratického hnutia
--------------------
Nechcem hovoriť za iné rezorty, lebo ani sa mi nepatrí, ale je priestor na razantnejšie opatrenia, na jednej strane šetriť, aby sme nemíňali alebo nerástli na zadlženosti, lebo to nie je zodpovedné ani vôči deťom, požičaný rast nie je zdravý rast, chorý rast, a taký sme tu mali v predchádzajúcich rokoch. Chceme stavať na tom, čo naozaj znamená udržateľné investície, napríklad. Ja som skôr oponoval, ale považujem to do budúcnosti za jedno z rozhodujúcich, aby sme nenalievali veľké ťažké milióny eur do investícií veľkých, cudzích firiem.

Alžbeta VLKOVÁ, moderátorka
--------------------
K tomuto sa, pán Figeľ, ešte dostaneme k týmto podrobnejším bodom. Ja len dám už priestor pánovi Ficovi, aby mohol zareagovať, lebo riešime to, že kto za to môže a kde bol problém nielen vonkajšie vplyvy. Pán predseda, vy ste povedali, že vás mrzí, že súčasná vláda má tiež na tom podiel, čiže povedzte, čo by ste vy možno urobili inak?

Robert FICO, predseda strany Smer-SD
--------------------
Najskôr musíme skonštatovať, že končí volebné obdobie jednej vlády. To, že je skrátené, to je problém tejto vlády, ktorá odchádza, ktorá je odvolaná a ktorá skrachovala. To nie je problém opozície. A preto je potrebné hodnotiť to, čo urobila táto vláda. Ja by som teraz /nezrozumiteľné/ žiadne porovnávanie s minulosťou. Máme tu jednu širokú vládnu koalíciu, ktorá hovorila o sebe, že je najlepšia, 18 mesiacov pôsobila a má nejaké výsledky. Nuž, je pravda, že máme na Slovensku najväčšie zdražovanie v EÚ, najviac nezamestnaných za posledných 8 rokov, a na rebríčku chudoby sa Slovensko dostáva opäť na vrchol alebo špicu pelotónu. Pokiaľ ide o nezamestnaných, mám pre pána predsedu zlú správu, pretože bude to ešte horšie, ďalšie číslá. Ukazuje sa, že sme ďaleko presiahli magickú hranicu 400 tisíc ľudí, a že číslo nezamestnaných bude ešte vyššie pri najbližšom štatistickom hodnotení, alespoň také ukazovatele nám prichádzajú. V čom my vidíme zásadný problém. Je pravda, že v roku 2009 sme čelili obrovskej hospodárskej kríze a bolo to veľmi korektne naznačené v reportáži. A Slovensko prepadlo v roku 2009 v hospodárskom raste tak, že sme mali recesiu mínus 5 %. My sme však naštartovali motory ekonomiky a v roku 2010 v júni, keď sme odovzdávali vládu, už dostala vláda Ivety Radičovej slovenské hospodárstvo s najvyšším hospodárskym rastom v celej EÚ. Keby držala vláda Ivety Radičovej toto tempo, keby nešli do likvidácie veľkých verejných investícií, tak hospodársky rast mohol byť podstatne väčší. Ale samotná vláda Ivety Radičovej v januári, keď prijímala takzvaný balíček opatrení priznala, že ide znižovať hospodársky rast. My dnes knoštatujeme, že Slovensko v roku 2012 bude mať nižší hospodársky rast ako jedno percento. Toto je hlavný dôvod, že vláda Ivety Radičovej nerobila aktívnu hospodársku politiku, na podporu hospodárskeho rastu, na podporu investícií, na podporu zamestnávateľov a preto pri páde hospodárskeho rastu ako úplne bežný dôsledok prichádza aj prudký nárast počtu nezamestnaných. Ja si dokonca myslím, že vláda prispela k tomu aj ďalšími veľmi zlými rozhodnutiami a opatreniami. Po prvé, som presvedčený, že došlo k veľkému klamstvu zo strany pani Radičovej a pána Mihála pri prepúšťaní tisícov ľudí zo železníc, pretože hovorili, že všetci títo ľudia budú rekvalifikovaní a ani jeden z nich nepôjde na úrad práce. Ani jeden z nich nebol rekvalifikovaný, ani jeden jediný. A všetci prakticky skončili na úrade práce.

Alžbeta VLKOVÁ, moderátorka
--------------------
Tu vás len zastavím, pán Fico a budem konfrontovať s faktom, pretože generálny riaditeľ Ústredia práce povedal, že v evidencii úradov práve o tých železničiaroch, o ktorých vy hovoríte, je 500 prepustených.

Robert FICO, predseda strany Smer-SD
--------------------
Pokiaľ ide o železničiarov, ja hovorím o tom, že či sa o nich niekto postaral alebo nepostaral.

Alžbeta VLKOVÁ, moderátorka
--------------------
Pán Figeľ, postaral sa o nich niekto? Mohol by pán Figeľ reagovať, lebo hovoríte na ich adresu.

Robert FICO, predseda strany Smer-SD
--------------------
Ja dokončím, ja by som chcel dokončiť tu myšlienku, pretože chcem ucelene povedať ten svoj úvod. Ďalej veľmi zle pozeráme na utlmenie výstavby diaľníc, tam nepochybne došlo 6 až 7 ľudí o prácu.

Alžbeta VLKOVÁ, moderátorka
--------------------
A to máte odkiaľ tento údaj, pán Fico?

Robert FICO, predseda strany Smer-SD
--------------------
Veď vieme, aké boli verejné investície, aký bol objem stavieb a hlásia veľké spoločnosti, ako je Doprastav, ako je Váhostav a ďalší a ďalší, koľko ľudí prestalo pracovať. Nehovoriac o malých stavebných firmách, ktoré subdodávali dodávky na tieto veľké stavby. Viem, v akej kríze tieto spoločnosti sú. A ešte dodám aj tretí taký rozmer, a to je zlyhanie vlády Ivety Radičovej v tom, že napríklad SPP, miliardové zisky a prepúšťa stovky zamestnancov tam, kde nie je práca, Kapušany, Veľký Krtíš, nepochopiteľné veci, čo sa dejú. Zaujímavé je, že na toto reagovala vláda Ivety Radičovej okrem iného aj tým, že ideme meniť zákonník práce. Vy sa nepamätáte všetci na vyjadrenia, ktoré mali predstavitelia tejto pravicovej koalície, že nový zákonník práce prinesie tisíce pracovných miest? No nepriniesol nič. Ja by som dnes mohol tú istú logiku použiť a povedať, že nielen že nepriniesol, ale keby som takto argumentoval ako vláda, tak poviem, že zákonník práce tento zlý liberálny, má za následok pád počtu. Ale nebudem tu samozrejme robiť.

Alžbeta VLKOVÁ, moderátorka
--------------------
Ja vám na margo toho, pán predseda, že oni nepovedali doslovne, že prinesie tisícky pracovných miest, ale povedali, že má pomôcť v boji s nezamestnanosťou.

Robert FICO, predseda strany Smer-SD
--------------------
Pozrite si, ja vás poprosím o korektnosť. Zoberte si vyjadrenia pána Mihála a pani Radičovej. Zákonník práce prinesie tisíce nových pracovných miest. Veď snáď by sme nepoužívali vyjadrenia, ktoré nie sú adekvátne alebo korektné. Čiže, aby som urobil záver a mohli sa baviť o tom, čo ďalej s tým, odovzdáva vláda Ivety Radičovej po 18 mesiacoch novej vláde, aká bude, ukážu voľby, krajinu s najväčším zdražovaním, najväčšou nezamestnanosťou a vysokou mierou chudoby. Takú mieru chudoby, aká tu dlhé roky na Slovensku nebola. Áno, aj my rešpektujeme, že sú tu nejaké trendy, je tu nedôvera na finančných trhoch, ktorá spôsobuje, že je problém pre zamestnávateľov nájsť vhodné úvery, rozvíjať výrobu, ale rovnako tvrdíme, že výraznou, podstatnou mierou prispela vláda Ivety Radičovej k tomu, že máme takýto rekord v nezamestnanosti. A ja budem pokiaľ ide o recepty veľmik konkrétny, presne máme rozpracované, vieme, čo chceme v tejto oblasti.

Alžbeta VLKOVÁ, moderátorka
--------------------
Ako som spomínala pri pánovi Figeľovi, k tomu sa ešte dostaneme. Pán Figeľ asi viaceré reakcie z vašej strany to bude chcieť po tomto dlhšom vstupe pána Fica. Týka sa to napríklad tých železničiarov, že či teda platí to, čo on povedal, že o nich vôbec nebolo postarané o prepustených.

Ján FIGEĽ, predseda Kresťanskodemokratického hnutia
--------------------
Jednoznačne si to žiada viacero reakcií. Ja som si pripravil najprv pár pohľadov práve kvôli Štatistickému úradu, ktorý pani Benkovičová ako vaša nominantka vedie. A jedne z tých grafov, ktorý Štatistický úrad publikoval, hovorí o nezamestnanosti. Podľa Štatistického úradu vo vašich dvoch záverečných rokoch 2009 a 2010 stúpla o zhruba 126 tisíc osôb. Napriek tomu, že ste tvrdili, že sa kríza ľudí nedotkne. No dotkla sa. Kríza sa dotkla ľudí a ten rast, ktorý bol vyvolaný a považovaný za jednoznačnú odpoveď, už som predtým naznačil, bol chorý, pretože rast postavený na takom zadlžovaní štátu, aké tu bolo, je nielen neudržateľný, ale až nezodpovedný. Mám aj iný graf, ktorý hovorí o podiele deficitu k príjmom za vašich posledných dvoch rokov to vystúpalo na štvrtinu príjmov. To znamená, o jednu štvrtinu sme presílili výdavky v štáte, čoho výsledkom bol aj vysoký hospodársky rast, ale v skutočnosti grécka cesta. Línia, ktorá privedie nielen k ďalšiemu zadlžovaniu, lebo to treba splácať, ale aj k bankrotom. K železniciam. Ak by sme neboli prijali ozdravné opatrenia, ktoré boli citlivé, ale bolo treba prijať s odvahou a s rozvahou sériu krokov, tak 30 tisíc ľudí príde o prácu. Respektíve bankrot v Cargo bol na hranici. A to spomínam preto, lebo tie firmy sú naozaj len prepojené, celý dopravný trh má svoje súvislosti, museli sme urobiť mnoho opatrení včítanie tej optimalizácie alebo zníženia zamestnanosti zhruba o 3 tisíc osôb. Iba stovky, ja presnú štatistiku nemám, ale bola publikovaná Ústredím práce, sa prihlásili na úrade práce preto, lebo veľká väčšina bola riešená dohodami alebo predčasným dôchodkom. Namiesto toho, čo ste urobili vy, že ste naliali obrovské peniaze, 5 miliárd slovenských korún do Carga, aby sa riešila situácia, my sme prijali ozdravné opatrenia, ktoré znamenajú dnes konkurencieschopnosť a to hovorím preto, lebo keď Slovensko nebude seriózne ozdravovať, tak sa bude zadlžovať a na konci takého zadlžovania je logicky a nútene nejaký kolaps. Čo sa týka diaľníc. No podobne. To čo tu bolo naštartované, ani nebolo naštartované, lebo ten najväčší balík napríklad nemal financovanie a financovanie by nemohol mať, keďže jeden z úsekov je zablokovaný a ja to preto spomínam, lebo minule sme tomu venovali veľkú pozornosť, tu sa narábalo s miliardami a keby išlo o nejaké súkromné veci, za obrovskú cenu by Slovensko ťahalo tento balík so sebou 30 rokov. Som rád, že nepokračuje a na druhej strane, že reálne staviame lacnejšie, naši ľudia dostávajú prácu, naše firmy tam sú angažované, sú to európske ceny, kontrola je pred, počas a po, lebo eurofondy inak nemôžeme využívať a čo je možno najdôležitejšie, väčšiu časť tých investícií hradí grantom Európska únia. Teda naši ľudia, občania na to nedoplácajú, ale naopak získavajú.

Alžbeta VLKOVÁ, moderátorka
--------------------
Pán Figeľ, ešte len krátko k tomu zákonníku práce, čo spomínal pán Fico, že teraz ste sľubovali, že to prinesie tisícky pracovných miest. Je to tak?

Ján FIGEĽ, predseda Kresťanskodemokratického hnutia
--------------------
Zákonník práce naozaj je veľmi dôležitý pojem, ihrisko, športovo, kde zamestnanci a zamestnávatelia potrebujú mať jasné pravidlá, ktoré na jednej strane tento priestor robia pružným.

Alžbeta VLKOVÁ, moderátorka
--------------------
A priniesol práve tento zákonník práce, ako ste  ho novelizovali, tisícky pracovných miest?

Ján FIGEĽ, predseda Kresťanskodemokratického hnutia
--------------------
Zákonník práce je účinný od jesene, od septembra. Je to krátke obdobie a zároveň zimná sezóna medzi tým a naozaj aj dopady z celého okolia. Ja som presvedčený, že to bol správny krok, ale treba to ďalej rozvinúť, treba to ďalej posiľniť. To čo som chcel predtým naznačiť, naozaj oveľa viac vkladať podpory do živnostníctva, malého podnikania, lebo to je oveľa dynamickejšie než nejaké veľké, mohutné firmy, ktoré nakoniec často zvažujú, kedy odídu, za akých podmienok odídu, či by nemohli dostať opakovanú štátnu pomoc. My ju radšej naorientujme na tých drobných.

Alžbeta VLKOVÁ, moderátorka
--------------------
Páni, ako som vás oboch počúvala, tak zhodujete sa svojim spôsobom v tom, že chcete vytvoriť pracovné miesta a najmä treba čo sa týka výstavby diaľníc. Čiže okrem tohto, v ktorých ešte odvetviach viete garantovať, pán Fico, vy, že by sa mohli vytvoriť pracovné miesta? Samozrejme aj budete reagovať na pána Figeľa.

Robert FICO, predseda strany Smer-SD
--------------------
Treba niektoré veci dať na správnu mieru. Dobre, pán predseda, použijem príklad pôžičky, ktorú sme dali Cargu, aby som slovenskej verejnosti vysvetlil, aký je rozdiel medzi ľavicou a pravicou. Spôsobili ľudia v Cargu hospodársku svetovú krízu? Nespôsobili. Kríza však spôsobila, že Cargo prestalo mať výkony a malo obrovský problém so zákazkami a pochopiteľne bol tlak na Cargo z hľadiska počtu zamestnancov. Nuž keby sme sa tak správali ako vy, tak všetkých vyšmaríme na ulicu okamžite a povieme, vy ste na vine za tú svetovú hospodársku krízu, choďte okamžite na ulicu a viac sa o vás nebudeme zaujímať. To ste urobili vy. Jednoducho v mene ozdravenia spoločnosti ste vyšmarili na ulicu 3 tisíc ľudí, ani o jednoho z nich ste sa nepostarali, pretože ani jeden z týchto ľudí nebol rekvalifikovaný. My tvrdíme, a v tom je rozdiel medzi ľavicou a pravicou, že ľudia za krízu nemôžu, ľudia krízu nespôsobili a pokiaľ sa dá, tak týchto ľudí treba aj chrániť. Chrániť ich aj za tú cenu, že to bude stáť nejaké peniaze. My dnes možno ozdravíme verejné financie veľmi ľahko. Posadíme 4 účtovníkov do vlády, na to ani vládu nepotrebujeme, osekajú, zoškrtia sociálny štát, všetko a nahlásia do Bruselu, deficit pod 3 %, zadlženie je 40 %, v Bruseli nás takto pohladkajú po hlave, ale keď sa obzrieme na Slovensku, tak budú tisícky mŕtvych ľudí. Hovorím teraz obrazne povedané, v sociálnej sfére. V tom je rozdiel. V miere solidarity štátu vôči ľuďom, pretože vy ste v tomto absolútne necitiliví. To je prvá poznámka. Druhá poznámka, ktorú chcem urobiť je otázka diaľníc. Toto je tu už večný súboj, tak teda sadnite si do auta, pani redaktorka, zoberte si štáb a ukážte slovenskej verejnosti, kde sa stavajú tie diaľnice? Na troch malých úsekoch sa stavajú. Tu sa vytvára obraz, ako keby zrazu celé Slovensko sa budovalo za diaľničnou sieťou a reálne na troch úsekoch sa stavia, malých troch úsekoch, nikde inde. Tie najväčšie časti sa vôbec nerobia. Dokončím tie myšlienky, lebo bolo veľa povedané zo strany aj pána predsedu. Pokiaľ ide o tu mieru zadlžovania, že vôbec tu niekto otvára z pravicovej vlády mieru zadlžovania v rokoch 2006 až 2010. Pán predseda, máte pozitívny hospodársky rast stále. V roku 2012 bude nižší ako bol plánovaný, súhlasíte. Naplánovali ste si hospodársky rast fiktívny, 1,7 % na rok 2012. Vydržte. Vy ste si ho naplánovali a teraz zrazu je už nižší ako 1 % tento hospodársky rast. Viete, aká bude miera zadlženia v roku 2012, ak tu bude hospodársky rast 0,8 %? Veď vy prekročíte 53 % zadlženia. O čom tu vy rozprávate, že nejaké tempo zadlžovania. Uznáte aspoň to, pán predseda, že v roku 2009 bola recesia mínus 5 %? Uznáte aspoň toto? Uznáte to?

Ján FIGEĽ, predseda Kresťanskodemokratického hnutia
--------------------
No to nie že uznám, to bola.

Robert FICO, predseda strany Smer-SD
--------------------
To tak bola. Dobre. Znamená, že v roku 2009 naša vláda mala mínus 5 % hospodársky rast kvôli recesii a vy máte stále pozitívny hospodársky rast. Pozitívny. Ako je možné, že pri pozitívnom hospodárskom raste vám klesá nezamestnanosť, zadlžujete tento štát, nešetríte, máte obrovský problém so všetkými parametrami. V tom je ten rozdiel, že vy ste úplne zlyhali. Máte pozitívny hospodársky rast a máte diametrálne horšie výsledky, ako sme mali my v čase, keď bolo mínus 5 % hospodársky rast. A my sme vám odovzdali, opakujem ešte raz, my sme vám odovzdali pol roku najväčšej svetovej krízy 2009 krajinu v roku 2010 s najvyšším hospodárskym rastom. Nejde len o štatistické ukazovatele, čo od nás chce Brusel. My musíme pozerať aj na to, ako ten štát funguje. Či ľudia budú mať, alebo nebudú mať robotu. V tomto bohužiaľ je principiálny rozdiel medzi pravicou a ľavicou. Ja som to ukázal na príklade Carga. Ľudia nemôžu za krízu. Nemôžu. A my ich nemôžme škrtiť a vraždiť preto, že niekto spôsobil svetovú hospodársku krízu. Musíme nájsť nejakú rovnováhu medzi záujmami štátu a týchto ľudí.

Alžbeta VLKOVÁ, moderátorka
--------------------
Už by sme mohli uzavrieť túto, ešte vy, pán Figeľ, samozrejme môžte zareagovať, ale pán Fico teda hovorí, že vám odovzdal vysoký hospodársky rast. Najvyšší v Európskej únii a bolo to tak, že bolo to dobre pripravené, že aj do budúcnosti ste z toho mohli mať osoh? Tak vám to odovzdal?

Ján FIGEĽ, predseda Kresťanskodemokratického hnutia
--------------------
Nie že my, ale celá spoločnosť. Bol to chorý rast, pretože z hľadiska deficitu Slovensko predbehlo vtedy Grécko a Taliansko. Štáty, o ktorých sa hovorí denno denne, pretože majú veľké problémy s platobnou schopnosťou.

Robert FICO, predseda strany Smer-SD
--------------------
Aké že tam boli vlády? Socialistické v tom Grécku a Taliansku?

Ján FIGEĽ, predseda Kresťanskodemokratického hnutia
--------------------
V Grécku opakovane socialisti dominovali. Nielen pár rokov, ale dlhé roky. Isteže, vlády sa striedajú, ale ten prístup.

Robert FICO, predseda strany Smer-SD
--------------------
V Taliansku boli veľkí socialisti aj v Grécku  naozaj.

Ján FIGEĽ, predseda Kresťanskodemokratického hnutia
--------------------
Ten prístup grécky a slovenské reálie, ktoré ste rozvíjali, sú veľmi blízke. Veľké verejné investície. Z požičaného? S akým úrokom? Na PPP projekty cez 9 %? Veď to...

Robert FICO, predseda strany Smer-SD
--------------------
Teraz nestavia nič a všetci sú spokojní.

Ján FIGEĽ, predseda Kresťanskodemokratického hnutia
--------------------
Nie. Zahájila sa výstavba 56 km diaľničných úsekov. Pri Košiciach, pri Levoči, pod Studencom, pri Prešove, pri Martine. Som presvedčený, že v tomto tempe treba pokračovať, lebo je veľké a je rozumné z hľadiska celkových nákladov, lebo väčšinu nám hradí Európska únia. Na rozdiel od vášho obdobia. Cargo. Nemôže byť železničná firma sociálnou inštitúciou.

Robert FICO, predseda strany Smer-SD
--------------------
Štát musí byť.

Ján FIGEĽ, predseda Kresťanskodemokratického hnutia
--------------------
To znamená, štát musí byť sociálny z hľadiska celkovej zodpovednosti, ale nemôže tak spravovať veci ako ste to robili, pretože na jednej strane najdrahšie železnice, to znamená, nás obchádzali dopravy z Maďarska do Poľska mimo Slovenska kvôli nákladom a na druhej strane firma, ktorá išla prudko do straty cez 600 miliónov eur, nie korún, eur. Čo bolo sociálne na tom, že generálny riaditeľ firmy dostal odstupné 154 tisíc? To za aké výsledky, za akú robotu?

Alžbeta VLKOVÁ, moderátorka
--------------------
Aj za vašej vlády sa dávali odmeny, bolo to medializované, že za dobrým ...

Ján FIGEĽ, predseda Kresťanskodemokratického hnutia
--------------------
Takéto? 154 tisíc eur hovorím?

Alžbeta VLKOVÁ, moderátorka
--------------------
Nehovorím, len aby sme mali rovnaký meter, že aj za tejto vlády a za minulej sa to dávalo. Ja sa vás teraz nezastávam, pán Fico, ja len dávam fakty.

Robert FICO, predseda strany Smer-SD
--------------------
My sme zločinci, podvodníci, vrahovia, alebo toto je najlepšia vláda na svete, pani redaktorka, pán predseda, máte pozitívny hospodársky rast, znova to opakujem, my sme mali mínus 5 pri pozitívnom hospodárskom raste máte najväčší počet nezamestnaných za posledných 10 rokov. Máte najväčšiu chudobu, máte najväčšie zdražovanie. Tak potom ako ste to robili tých 18 mesiacov? To sú jasné čísla.

Ján FIGEĽ, predseda Kresťanskodemokratického hnutia
--------------------
Dopoviem to Cargo. 4 dni ľudia robili, 5 dní bolo platených. Takto to nejde udržiavať. Preto sme museli prijať seriózne ozdravné opatrenia, dnes je už viac cestujúcich aj na osobnej doprave, Cargo dýcha pravideľne, je schopné splácať a zároveň rastie vo svojej konkurencieschopnosti. To hovorím preto, lebo firmy bolo treba ozdraviť. Aby 30 tisíc ľudí neprišlo o robotu. A s nimi ich rodiny. To prepúšťanie samozrejme bolo citlivé a limitované, opakujem, môžme hovoriť o 300 až 500 ľuďoch, ktorí nenašli zatiaľ prácu, ale veľká väčšina bola riešená skôr naopak, dohodou, zoštíhlili sme manažmenty, zoštíhlili sme ATP alebo technický personál, to je ten prístup, ktorý bol nevyhnutný. Nevyhnutný, ozdravný. Pri iných zadlžovaniach, to čo tu bolo, pán predseda, to bola v podstate grécka cesta. Áno. Jednoznačne. Pretože už sme sa dostávali...

Robert FICO, predseda strany Smer-SD
--------------------
Aký bude dlh na konci tohto roku? No, priznajme sa.

Ján FIGEĽ, predseda Kresťanskodemokratického hnutia
--------------------
To závisí aj od správania sa novej vlády. Či bude len takto rozvíjať ďalej a ďalej neudržateľné...

Alžbeta VLKOVÁ, moderátorka
--------------------
A poďme práve k tomu správaniu sa novej vlády a opatrení, ktoré, keby ste vy boli vo vláde, máte pripravené. Pýtala som sal, pýtam sa to znova. Pán FIco, v ktorých odvetviach viete vy garantovať prácu pre ľudí, okrem teda výstavby diaľníc, to už ste povedali.

Robert FICO, predseda strany Smer-SD
--------------------
Ešte jednu poznámku k tomu, čo povedal pán predseda, že bude záležať od novej vlády, ako bude konsol... Tak predpokladajme, že by ste pokračovali ďalej, dobre? Nastavili ste si štátny rozpočet na rok 2012 na hospodársky rast 1,7 % a presvedčili ste celé Slovensko, že takýto bude hospodársky rast. Už dnes samotný minister financií povedal, že to bude 1,1, a vieme, že to bude ešte menej, bude to niekde na úrovni okolo 0,8 %. Tak nerozprávajte, že záleží od toho, čo bude robiť nová vláda. Veď vy ste si to takto nastavili a pri 0,8 % hospodárskeho rastu reálneho by bola miera zadlženia už viac ako 50 % a už by začali zvoniť tie zvončeky v ústavnom zákone o rozpočtovej zodpovednosti a vláda by musela prijímať konkrétne rozhodnutia. Takže pozor na to. Táto filozofia lebo Fico, lebo Smer, alebo medveď, to už vám nikto neverí. Nikto tomu neverí, pretože vy ste tu reálne 18 mesiacov mohli ovplyvňovať veci. A teraz prístup k nezamestnanosti alebo zamestnanosti veľmi konkrétne. Nešiel by som teraz cestou, že aké odvetvia alebo čo robiť ako robiť. Principiálne platí, línia, ktorú my rešpektujeme a ktorá prichádza z EÚ, že musíme kombinovať ozdravovanie verejných financií s podporou hospodárskeho rastu a zamestnanosti. Teda nie to, čo urobila vláda Ivety Radičovej v januári, že len škrtila a šetrila a neurobila nič na podporu hospodárskeho rastu. Potom aj došli veľmi konkrétne výsledky, čiže musíme spájať ozdravné opatrenia s tým, že ušetrené finančné prostriedky okamžite budeme používať nielen na znižovanie dlhu a znižovanie deficitu, ale aj na podporu rastu a na podporu zamestnanosti. Po druhé. Som veľmi zvedavý, že či už vláda reagovala alebo bola jasne vyzvaná predsedom Európskej komisie Barrosom...

Alžbeta VLKOVÁ, moderátorka
--------------------
K tomuto sa chcem práve dostať, pán Fico, toto určite budeme riešiť ešte len, ale povedzte mi, že váš volič chce počuť, že kde mu viete dať prácu. Tak povedzte, lebo povedali ste, že chcete hovoriť o ozdravných opatreniach, ktoré majú byť prijaté. Ale pýtam sa vás, čo sa týka zamestnanosti, kde viete tým ľuďom, ktorý naozaj chcú pracovať, že sa dá?

Robert FICO, predseda strany Smer-SD
--------------------
Ja predpokladám, že ste pochopili tu prvú moju myšlienku, ktorú som povedal, v dobrom to hovorím, že v tom je rozdiel medzi nami a pravicou. Pravica hovorí iba o šetrení a škrtaní, my hovoríme o tom, že musíme peniaze, ktoré sa ušetria, použiť aj na túto politiku aktívnu zamestnanosti. A teraz konkrétne veci, ktoré chceme urobiť. Slovensko je krajina, ktorá má jeden z najväčších podielov nezamestnaných mladých ľudí. A práve to je dobré, že EÚ povedala, že 85 miliard eur vyčleňuje pre krajiny s najvyššou mierou nezamestnaných mladých ľudí. Myslím, že u nás ten podiel je okolo 35 alebo 36 %. A preto sa pýtam, pýtam sa, že či už vláda reagovala na oficiálne požiadavky, ktoré došli od predsedu Európskej komisie Barrosa, ktorý priamo žiadal vládu Ivety Radičovej, aby okamžite dali všetky konkrétne údaje, osoby, mechanizmy naštartovali, aby sme začali pripravovať tento projekt, ktorý bude pre Slovensko mimoriadne výhodný. Po druhé.

Alžbeta VLKOVÁ, moderátorka
--------------------
Ešte zostaňme pri tomto, aby sme nadviazali.

Robert FICO, predseda strany Smer-SD
--------------------
Dobre. Ja potom budem pokračovať  v tých ozdravných opatreniach, aby ste nepovedali, že som nepovedal. Veľmi konkrétne budem.

Alžbeta VLKOVÁ, moderátorka
--------------------
Určite sa vás budem aj pýtať. Pán Figeľ, je isté, že týka sa to nielen nás, ale aj Španielska a Grécka, atakuje mladých do 24 rokov, 36% nezamestnanosť a naozaj Brusel zdvíha varovný prst, aby sme prijali nejaký plán. Aký je teda ten váš plán? Lebo to sa zrejme už teraz nedá veľmi zrealizovať v priebehu mesiaca, keď budú voľby.

Robert FICO, predseda strany Smer-SD
--------------------
Ale už bola oficiálna požiadavka  EK na komunikáciu zo strany vlády.

Ján FIGEĽ, predseda Kresťanskodemokratického hnutia
--------------------
Pán predseda, ja nepoužívam takéto vyjadrenia, že "lebo Fico", ale neviem odkiaľ.

Robert FICO, predseda strany Smer-SD
--------------------
To tak stále bolo. Nič iné v reláciách nepočúvam od vás a ďalších, lebo Smer, lebo Fico, lebo medveď. Takto sa nedá robiť politika. Veď aj vy musíte prevziať na seba mieru zodpovednosti. Vy sa všetci tvárite, pán predseda, ako keby ste práve teraz prišli do politiky. 18 mesiacov ste v tejto krajine vládli. Mali ste 18 mesiacov väčšinu v tomto štáte. Nemôžete chodiť do relácií a tváriť sa, že ja som teraz nový politik, ja začínam si robiť teraz novú politickú kariéru. Takto to nejde. Musíte prevziať zodpovednosť aj za stav politiky, aj za stav štátu. A ešte väčšiu mieru za stav politiky, koho všetkého ste dotiahli do vládnej moci. Za týchto ľudí nesiete plnú zodpovednosť, počnúc Matovičom, Sulíkom a ďalšími.

Ján FIGEĽ, predseda Kresťanskodemokratického hnutia
--------------------
Hlásime sa aj k zodpovednosti a uchádzame sa o viac, ale chcem vám pripomenúť, že za 4 roky na niektoré témy mali ste nielen moc, ale aj zodpovednosť, žiadna výraznejšia reforma, napríklad v oblasti školstva, ku ktorému chcem prejsť preto, lebo mladí ak sú len pripravení ako noví adepti úradov práce, kvôli nedostatočnej kvalifikácii alebo neaktuálnej kvalifikácii, no tak je zle nastavený systém. Dobre. 

Alžbeta VLKOVÁ, moderátorka
--------------------
K tým požiadavkám Bruselu, že aký plán máte pripravený?

Ján FIGEĽ, predseda Kresťanskodemokratického hnutia
--------------------
Áno, idem na to. Vy apelujete na vládu a predtým ste jej odkazovali, že má len svietiť a kúriť. Vláda v tých kompetenciách, ktoré môže a má realizovať koná. Minulého týždňa bol zvolaný taký akčná skupina pre túto agendu, ktorá bude pracovať na jednej strane zo slovenskej strany a z druhej Európska komisia tak, aby sa zadefinovali konkrétne kroky šité na mieru slovenských reálií a v iných krajinách na iné pomery a napomáhalo to riešeniu nezamestnanosti. Nezamestnanosť sa stáva veľkým problémom aj v rámci Európskej únie. Žiaľ naozaj Slovensko patrí do popredia negatívneho popredia z hľadiska nezamestnanosti mladých. Tam by mali byť využité napríklad európske fondy oveľa iniciatívnejšie, lebo usmernené na podporu sociálneho rozmeru, respektíve zamestnávania a ekonomického rastu postaveného na zamestnávaní. K zadlžovaniu a k plánu. Vždy je možná len prognóza a tým, že je aj Európa rozkývaná, tak stále vychádzame z prognózy na tento rok. Ale vždy vláda môže a verím, že aj bude konať tak, aby nielen korigovala čísla z hľadiska odhadu, ale aj konanie a postoje tak, aby na jednej stráne áno, šetrila, veď to je ctnosť. Šetriť je zodpovedné. Ale nie len. A preto hovorím o diaľniciach, iným modelom než PPP, pretože tam idú reálne peniaze, väčšina z nich darovaných a lepší model neexistuje aj pre transparentnosť, hospodársku súťaž, regionálny rozvoj. To je jeden z príkladov. Ďalší, keď som začal hovoriť o cestovnom ruchu. 

Alžbeta VLKOVÁ, moderátorka
--------------------
Ešte, pán Figeľ, zostaňme ešte pri tých absolventoch. Podpredseda EK pán Šefčovič, on odporúčal, aby sme si zobrali príklad z Rakúska, že ak 4 mesiace absolvent nenájde prácu, má byť preškolený alebo sa dovzdelať. Je toto cesta? Ako konkrétnejšie pomenovali tie veci.

Ján FIGEĽ, predseda Kresťanskodemokratického hnutia
--------------------
Áno. Povedal som o jednom príklade, ktorý som ako komisár realizoval, vytvorili sme európske fórum medzi podnikmi a vysokými školami. Som presvedčený, že takýto dialóg dvoch svetov, akademického a podnikateľského je nevyhnutný v zdravej spoločnosti, pretože jedni potrebujú kvalifikovaných pracujúcich pripravených absolventov a druhí potrebujú podporu, už či finančnú alebo technickú, technologickú. Spojiť tieto dva svety sa dá, napríklad a vytvorenie takého fóra na Slovensku sa chceme zaoberať, dá sa to veľmi rýchlo a účinne usporiadať, témou by mali byť napríklad stáže študentov počas štúdia, na semester alebo primerané obdobie, aby študent získal aj praktické poznatky a zároveň sa vedel vo finále svojho vzdelávania lepšie zorientovať na to finále. A potom vlastne byť pripravený už na reálny prechod do praxe. Nebyť teoretikom, ale skôr už aj praktikom. No a po druhé, čo je veľmi citlivé a tu sa vrátim k tej téme, stimulov, možno menej peňazí a rád by som to podčiarkol, oveľa viac financií štát ak dá napríklad firmám, ktoré zamestnajú absolventov zo škôl vo forme ročných alebo niekoľkoročných odvodových prázdnin, ta miera odstupňovania môže byť podľa nezamestnanosti v danom regióne, v danom okrese, tak na jednej strane pomôže ľuďom zamestnať sa a na druhej vitalizuje svoje hospodárske a sociálne prostredie. Toto je cesta, ktorú považujem za veľmi potrebnú.

Alžbeta VLKOVÁ, moderátorka
--------------------
Len teraz diváci písali naozaj veľa otázok na vás oboch a práve v tejto súvislosti jedna je taká, že je to príklad s ohodnotením, lebo nielen u mladých, že väčšinou je to tak, že mladí sú slabo ohodnotení a tak odchádzajú do zahraničia. Áno, máme otvorený pracovný trh, to je všetko v poriadku, ale nie sú motivovaní finančne a nielen oni a príklad, pani Viera z Popradu, citujem jej otázku: "sme oveľa chudobnejší ako Gréci, z nášho pracujúceho národa ste urobili otrokov vo vlastnej zemi, výkon v práci musia podať za dvoch, ale príjem za 8 hodín pracovný čas je cca 300 eur. Že týka sa to všetkých občanov Slovenska, určite ich zaujíma, čo s ohodnotením urobíte." Čiže čo so zvýšením miezd a podobne, pán Fico?

Robert FICO, predseda strany Smer-SD
--------------------
Vrátim sa k tým známym a ja absolútne rešpektujem, že štatistické čísla, ktoré sa udávajú priemerný zárobok a dôchodok sú naozaj priemerné. Úplne bežný dôchodok na Slovensku je 280 eur, ľudia musia z týchto peňazí žiť a priemerný plat ani zďaleka nie je štatisticky 700, ale bežné platy sú 400 - 500 eur mesačne, ktoré ľudia dostávajú a to je vec predovšetkým vzťahu zamestnávateľa a zamestnanca. Štát neurčuje dnes pokiaľ ide o výšku odmeny, odmenu, ale napríklad tu je opäť rozdiel medzi nami a pravicou. My tvrdíme, že minimálna mzda musí zostať ako súčasť systému a že musí dokonca byť aj systém, ako táto minimálna mzda bude stále narastať. Rovnako dôchodky musí byť jasný systém valorizácie dôchodkov, lebo to čo ľudia dostávajú ako dôchodky, to nie je nejaký dar zo strany štátu. To len dostávajú to, na čo si v priebehu života zarobili. Poďme k tej nezamestnanosti. Lebo aby sme boli konkrétni.

Alžbeta VLKOVÁ, moderátorka
--------------------
Tie mzdy, lebo vy máte aj v programe...

Robert FICO, predseda strany Smer-SD
--------------------
Pani redaktorka, ešte raz. Vláda Slovenskej republiky...

Alžbeta VLKOVÁ, moderátorka
--------------------
Len máte v programe, že istoty občanov. Ja len o vašom programe chcem povedať, pán Fico.

Robert FICO, predseda strany Smer-SD
--------------------
Vláda Slovenskej republiky, ak je vláda,l nemôže prijať zákon a povedať, že plat bude 600 eur v každej fabrike. Čo môže urobiť vláda je len to, že zdvíha minimálnu mzdu a garantuje, že nedovolí vláda, aby niekto zamestnával človeka, aby tento človek dostával menej ako je minimálna mzda. Ďalej je to úroveň platov v štátnej správe, ktorú ovplyvňuje štát, úroveň platov v zdravotníctve, tam sa urobili teraz rozhodnutia, ktoré významne rozkývu zdravotníctvo, lebo na to nie sú peniaze. Podľa všetkého, čo bolo prijaté. A potom je súkromný sektor. A súkromný sektor je vecou vyjednávania zamestnavateľov, zamestnancov, je kolektívne vyjednávanie, rast miest a ďalšie veci. My musíme urobiť predovšetkým to, aby na Slovensko začali prichádzať investície alebo aby sa investovalo do výroby, kde je vyššia pridaná hodnota. Aby sme tu nemali iba napríklad montáž niečoho. Alebo aby ženy nemali pred sebou drevenú dosku s nabitými klincami a ručne spájajú nejaké káblové zväzky za pár korún. Základ ako vláda a štát môže pomôcť je, že sa priťahuje výroba, kde pridaná hodnota je podstatne vyššia, že ľudia nerobia iba manuálne, ručne, ale že dávajú do tej práce aj nejakú vlastnú hlavu. Preto mzdy nie sú v rukách štátu. Mzdy sú v rukách toho, aký hospodársky rast. Ak podporujete hospodársky rast, podporujete rast miezd. Ak tlmíte hospodársky rast, ako tlmila táto vláda, sama si to priznala, v januári 2011, tak samozrejme je aj pokles miezd. Veď klesali za nás reálne mzdy? Aj to je jeden jasný ukazovateľ. Ak si zoberieme roky 2006 - 2010.

Alžbeta VLKOVÁ, moderátorka
--------------------
Ale pán Fico, naozaj ľudí zrejme, to už bolo, poďme k tomu, čo im dáte teraz.

Robert FICO, predseda strany Smer-SD
--------------------
Počkajte, ale veď teraz hovoríme o poklese reálnych miezd. Ani raz v rokoch 2006 - 2010 neklesli reálne mzdy. U vás klesajú reálne mzdy? Klesajú. To znamená, že tempo zdražovania je vyššie ako je tempo rastu cien, miezd. Môžem už niečo povedať k tej nezamestnanosti? Aktívny program?

Alžbeta VLKOVÁ, moderátorka
--------------------
Ale teraz sme, pán Fico, len stále hovorím teraz o tých mzdách, tak musí zareagovať aj pán Figeľ. Samozrejme že ako to hodnotenie naozaj, ale musíte uznať, že ľuďom na tom záleží, aby im tie mzdy išli hore. Tak, pán Figeľ, nech sa páči.

Ján FIGEĽ, predseda Kresťanskodemokratického hnutia
--------------------
Súhlasím, ešte by som pripomenul predsa len z toho vášho obdobia, lebo často to hovoríte aj teraz opakovane, veď za vašej štvorročnej periódy poskočilo zadlženie Slovenska o jednu štvrtinu z 30...

Alžbeta VLKOVÁ, moderátorka
--------------------
Poďme už k tým opatreniam konkrétnym, čo chcete urobiť pre to, aby boli vyššie mzdy.

Ján FIGEĽ, predseda Kresťanskodemokratického hnutia
--------------------
Lebo stavať alebo odpovedať na báze zadlžovania je samo o sebe veľkým problémom a keď je to nerozumné, tak je dokonca nezdravé a škodlivé. Zadlžovanie na báze úveru, ktorý sa dá a treba splatiť, je čosi iné, ale to, čo sa, nič, len často operujete číslami bez toho, že by pozadie bolo povedané, že Slovensko výrazne sa posunulo do rizikovej skupiny krajín na báze toho, ako sa tu gazdovalo. Ale k tým číslám a mzdám. Slovensko sa za 20 rokov nadýchlo perspektívy. Môžeme kriticky vnímať detaily alebo jednotlivé obdobia, ale my sme napríklad predstihli z hľadiska HDP na obyvateľa susedné Maďarsko, ktoré bolo dávno pred nami a nechcem teraz historizovať, ale ten vývoj Slovenska je skôr úspešný príbeh. A má svoje slabiny. Má to problémy aj regionálne, v Poprade napríklad sa darí rozvíjať cestovný ruch na novo, aj v minulom roku veľmi výrazne, čo spomínam preto, lebo pisateľka je z tohto regiónu. Aby sme si uvedomili, že existujú odpovede nie z večera na ráno, ale postupne, ktoré môžu dať ľuďom aj viac práce, aj vyššie príjmy. A o to ide, aby sa takéto trendy ešte ďalej posilnili. Ja som presvedčený, že aj minimálna mzda patrí do systému štátnej ochrany zamestnancov alebo garancie, že sa tu nejde pod čiaru. Že na jednej strane áno, šetriť je potrebné, aby sme mohli dať napríklad zdravotným sestrám alebo učiteľom, lebo štát vo verejnej sfére je ten, kto zamestnáva, respektíve môže a má aj ovplyvňovať úroveň preto, aby sa kvalite a pracovitosti darilo. Keď som znovu spomenul ten cestovný ruch, tak to je jednoznačný potenciál tam, kde ľudia žijú. Nemusia utekať do Írska, do Anglicka, ale iných pritiahnuť k nám znamená našim dať prácu, príjem do rozpočtu obce, respektíve mesta  a celkovo pozdvihnutie Slovenska. Veď keď sa to darí u susedov, prečo by sa to nemalo dariť aj u nás? My často hovoríme o zahraničí, ako keby Slovensko malo byť takou šedou zónou. Nie. Slovensko môže byť perspektívny trh aj pre služby, aj pre priemysel, pre pridanú hodnotu, kde nebudeme len šrubky alebo skrutky montovať, alebo autá, ale rozvíjať celkový vedomostný potenciál.

Alžbeta VLKOVÁ, moderátorka
--------------------
Že v podstate už nechcete tie stimuly investičné len pre alebo väčšinou pre zahraničné firmy, ale najmä teda domáci trh podporovať a domácich podnikateľov slovenských.

Ján FIGEĽ, predseda Kresťanskodemokratického hnutia
--------------------
Áno, s vyššou pridanou hodnotou, pričom bolo nevyhnutné prejsť od toho základného do fázy máme na viac aj z hľadiska vzdelanosti. Som presvedčený, že hlavne v technických sférach elektro, strojarina, energetika Slovensko má na viac. A treba tam stimulovať. Ale o to viac by som rád zopakoval tému, že najviac zamestnávajú aj na percentá malí podnikatelia, malá firma sa počíta do 49, do 50 zamestnancov, keby sme im pomohli napríklad s odvodovými prázdninami, že im podporíme, aby mohli zamestnať s nižšou záťažou jedného nového pracovníka, 125 tisíc malých podnikov na Slovensku môže zamestnať 125 tisíc, hovorím predpoklad, ľudí, a to je tretina nezamestnaných. Naozaj sa to dá riešiť. Len to treba dať do centra podpory aj štátu, ale aj toho ekonomicko-sociálneho prostredia.

Alžbeta VLKOVÁ, moderátorka
--------------------
A to chcete robiť normálne, že konkrétne na daný región alebo odborovo alebo plošne?

Ján FIGEĽ, predseda Kresťanskodemokratického hnutia
--------------------
Plošne ale s odstupňovaním podľa jednotlivých regiónov preto, lebo je iné riešiť i zamestnanosť i sociálnu situáciu na západe Slovenska a iné možno na juhovýchode alebo severovýchode Slovenska.

Robert FICO, predseda strany Smer-SD
--------------------
Netlačme sa a myslím, že to je aj zo strany pána predsedu korektné, do vyjadrení typu dvojnásobných platov. Netlačme sa do vyjadrení typu švajčiarskych dôchodkov, alebo to čo povedal pán Miškov nedávno, že zo Slovenska urobíme Singapur. Ja si myslím, že ľudia majú zdravý rozum a vedia, čo je možné a čo nie je možné. Buďme realistickí. Realizmus spočíva v tom, že našou povinnosťou je zastaviť rast nezamestnanosti, to je prvý základný ciel pre novú vládu. Nie je možné, aby už tých nezamestnaných bolo 410 tisíc registrovaných. A druhý ciel, ktorý musí mať vláda je, chrániť existujúce mzdy proti inflácii. Prečo som povedal to porovnanie reálnych miezd. Lebo keď vám rastú mzdy rýchlejšie, ako ceny rastú, tak vtedy máte možnosť si kúpiť viac za svoje peniaze. Ale keď je to opačne, že rast miezd je pomalší ako je rast cien, tak vtedy sú vaše peniaze znehodnocované a kupujete menej. A to sa presne stalo. Lebo klesá hospodársky rast, tlmí sa aktivitou tejto vlády a zrazu musíme konštatovať, že ľudia majú mzdy reálne nižšie, pretože rast cien je podstatne vyšší. Ak hovoríme o inflácii, ktorá sa blíži k 5 % teda že 5% rast cien je, a pritom mzdy rastú niekde iba na úrovni 1 % alebo 2 %, tak automaticky 3 % ľudia na tých peniazoch prerábajú. Čiže vláda musí, keď sa pýtate, čo so mzdami, ešte raz. Držať minimálnu mzdu. Po druhé, vláda musí začať robiť veľmi aktívnu politiku proti zdražovaniu. To je najmä cez reguláciu. Veľa sme o tom hovorili, my sme tento problém s cenami nemali, ako má súčasná vláda, ktorá úplne rezignovala na akúkoľvek regulačnú politiku. Čiže musíme tlačiť na ceny, musíme chrániť mzdy, aby ľudia za mzdy, ktoré sú stále veľmi nízke na Slovensku, si mali možnosť kúpiť viac, ako to je v tomto okamihu. Pokiaľ ide o možno tie investičné stimuly, ak môžem. Ja sa takisto hlásim k tomu, že musíme urobiť, pán predseda, a na tom sme sa mali dohodnúť, asi jeden audit odborného školstva a školstva ako takého, najmä prepojenie absolventov stredných a vysokých škôl na potreby praxe. To je prvá veľká úloha, ktorá nás čaká v roku možno 2012. Po druhé si myslím, že by sme spoločne mali hovoriť o tom, ako sa dávali investičné stimuly, že sú s tým veľké ťažkosti. Ak teda ľudia neveria medovým motúzikom po pod nosa, neveria. Tak ukážme ľuďom aspoň záujem o to, že to chceme riešiť. A dám konkrétny príklad, ku ktorému som sa chcel dostať už pred pár minútami. Ak napríklad vieme, že sú zóny absolútne vysokej nezamestnanosti, kde je 40% nezamestnanosť. Zoberme si oblasť Prakovce, Gelnica napríklad, teraz vyberám túto oblasť. Ak to tak je a vieme, že tam nám to spôsobuje veľké ťažkosti aj vo vzťahu k celkovému počtu nezamestnaných, tak tam vláda musí ísť. Nemôže takto vláda sedieť v Bratislave, mali asi 1 slávnostné zasadnutie niekde v Štrbe alebo kde, my sme 19-krát vytiahli vládu a išli sme všade tam, kde bolo treba. A prečo to  hovorím. Ak napríklad oblasť Gelnice a Prakoviec, kľudne by tam vláda mohla ísť aj by tam mala ísť a je tam napríklad jeden projekt, na ktorom momentálne pracuje Tatravagonka Poprad. Chce otvoriť výrobu v Prakovciach, potrebuje tam nejakú výrobu na súčiastky, ktoré potrebujú pre výrobu vagónov. A žiadajú investičný stimul alebo budú žiadať vládu Slovenskej republiky. Vláda musí všetko urobiť pre to, samozrejme pri splnení kritérií, ktoré sú stanovené v zákone, aby etablované slovenské firmy, ktoré nikto takto nezbalí do kufra a neodnesie do zahraničia, mali rovnaký prístup k investičným stimulom. Som presvedčený, že firma ako je Tatravagonka Poprad, Podbrezová železiarne, alebo ďalšie firmy, ktoré sú na Slovensku, dokážu pri investičnom stimule vytvoriť možno ešte väčší počet pracovných miest a hlavne stabilných pracovných miest, nie nejakých živnostníkov alebo dohodárov alebo tých agentúrnych pracovníkov, reálne pracovné miesta. Len musí vláda začať prejavovať o to záujem. Musí chodiť vláda medzi ľudí a do tých oblastí, ktoré sa týkajú najviac nezamestnanosti. Čiže sú na to lieky. Aktívne využívať eurofondy, aktívne využívať fond tých 85 miliard eur, ktorý bude určený pre krajiny. Podporovať hospodársky rast veľkými verejnými investíciami. Chrániť sociálno-právnu úroveň ochrany zamestnanca. Plus ako som už uviedol chrániť ľudí pred zdražovaním. To sú recepty, ako pristúpiť k určitej ochrane a takému nadýchnutiu človeka.

Alžbeta VLKOVÁ, moderátorka
--------------------
Pán Figeľ, vy napríklad teraz povedal pán Fico, že živnostníkov teda nie veľmi podporovať, v podstate nesúhlasil, skôr tie stimuly, v tom ste sa zhodli.

Robert FICO, predseda strany Smer-SD
--------------------
Niečo iné som povedal, prepáčte, pán predseda. Je taká teraz prax, že keď zamestnáva veľký zamestnávateľ zamestnanca, tak ho neberie do pracovno-právneho pomeru, ale on je živnostníkom a vôbec neplatí za neho odvody, nič, všetko si ten živnostník rieši sám. My nie sme príliš nadšení s touto formou, pretože živnostník nemá ani nárok na dovolenku, ten vzťah k zamestnávateľovi je niekde inde. Ja hovorím o vytváraní normálnych pracovných miest, ktoré sú kryté zákonníkom práce ako pracovno-právny pomer. Ja som teraz nehovoril o živnostníkoch a ich práci, hovoril som o forme zamestnávania ľudí.

Ján FIGEĽ, predseda Kresťanskodemokratického hnutia
--------------------
Ja myslím, že živnostníctvo si zaslúži viac reálnej podpory, na jednej strane áno, prekonávať to umele, že sú ľudia vytláčaní stať sa živnostníkmi, lebo pre firmy je to jednoduchšie, ľahšie, a to sa vlastne dá tým, že aj živnostníctvo bude podporené napríklad takzvaným dobrovoľnými licenciami, ktoré debyrokratizujú ich každodennú starosť.

Alžbeta VLKOVÁ, moderátorka
--------------------
Len chvíľočku do toho vstúpim, aby ste len zareagovali, čo hovoril predseda Fico, že by mali ísť do tých regiónov, vláda v budúcnosti a práve tam hovorí ten stimul pre popradskú vagónku, že myslíte si, že toto je cesta, že to môže pomôcť? Ako príklad som povedala.

Ján FIGEĽ, predseda Kresťanskodemokratického hnutia
--------------------
Ja mám iný pohľad na to putovanie vlády po slovenských okresoch alebo regiónoch, lebo samozrejme ministri majú chodiť ak treba tak aj vláda nech sa vyberie, ale niekedy to bolo viac teatrálne než reálne, pretože bolo prijaté množstvo uznesení a mnohé z nich iba teoretické bez dopadov, bez skutočného riešenia, a to mi vadí teda, keď vláda chodí a tvári sa, že sa stará. Vláda má vytvárať prostredie pre zdravý rozvoj a už či tej alebo onej firmy, aby sme teraz nerobili ani reklamu, ani nijak, skôr prostredie, kde sa darí práci, pracovitosti, iniciatíve, jednotlivej alebo kolektívnej. A prečo to spomínam? Lebo napríklad dobrovoľné licencie, alebo alternatíva, paušálne náhrady. Mikropôžičky. Pre tých drobných, aby sa postavili na nohy a starali sa aj o seba, aj o rodinu, je veľmi potrebné. A samozrejme aj pre väčšie firmy, ktoré môžu mať regionálny dosah alebo sektorové sú veľmi dôležité takisto. Ale ak to prvé zanedbáme, to druhé nám dlhodobo nezamestnanosť nevyrieši. Ja som chcel ešte zareagovať na niektoré témy. Napríklad ceny, že tlačiť dole. No veď práve. Zase sa vrátim  k tomu. Ak 1 km diaľnice stojí 17 miliónov Pribina, jednotka medzi Nitrou a Tekovskými Nemcami  a naše stoja do 10 miliónov diaľničné déčkové úseky, a väčšinu z toho dá EÚ, tak kto viac tlačí na ceny aby išli dole? Lebo to treba splácať.

Robert FICO, predseda strany Smer-SD
--------------------
Mzdami, aj poklesom reálnych miezd za vašej vlády.

Ján FIGEĽ, predseda Kresťanskodemokratického hnutia
--------------------
Lebo tie ceny ktosi musí zaplatiť. Cez štátny rozpočet ročne. 125 miliónov 30 rokov.

Robert FICO, predseda strany Smer-SD
--------------------
Majme aspoň úctu k zdravému rozumu ľudí, ktorí počúvajú. Čo má spoločná cena diaľníc s reálnymi mzdami? Ja som povedal, že rast cien základných produktov ľudí idú rýchlejšie ako idú mzdy a preto ľudia majú mzdy nižšie a majú ich znehodnocované. Čo to má spoločné s cenou diaľníc?

Ján FIGEĽ, predseda Kresťanskodemokratického hnutia
--------------------
Ekonomiku neoklamete. Dá sa to chvíľu na nejakých číslach.

Robert FICO, predseda strany Smer-SD
--------------------
To je ako keby človek si išiel kúpiť kilometer diaľníc do obchodu. To takto hovoríte.

Ján FIGEĽ, predseda Kresťanskodemokratického hnutia
--------------------
No nie, ale že tie peniaze, ktoré /nezrozumiteľné/ na daniach, na cenách, inak splatiť a po druhé to, že sa tu tvárila aj veľká časť aj Európy, že PPP sa neráta do deficitu, no to bolo obyčajné účtovné klamstvo. Preto to hovorím, lebo ekonomika sa nedá ani nemá klamať, skôr naopak, reálne, rozumne rozvíjať. Eurofondy, posledná a už nechcem dlho hovoriť, aby ste mohli ísť ďalej s otázkami. Eurofondy, nám zostáva v celom tom veľkom rámci 8 miliárd eur. Je to veľká suma na pokrýva to dva deficity aktuálne nášho štátu, je to výrazná pomoc, ktorú môžeme čerpať a ja verím, že toto bude jednou z priorít novej vlády aj preto.

Alžbeta VLKOVÁ, moderátorka
--------------------
To máte obidve strany aj v programoch. Pán Figeľ, zatiaľ vám ďakujem. Ja teraz zapojím do diskusie pána Ľuboša Sirotu z poradenskej spoločnosti, ktorý, respektíve táto spoločnosť analyzovala práve vaše predvolebné programy aj čo sa týka boja s nezamestnanosťou. Pán Sirota, mohli by ste tak zhrnúť, že aj to, čo ste teraz počuli, že či skutočne ide o vágne sľuby, alebo sú to zrealizovateľné veci?

Luboš SIROTA, riaditeľ Trenkwalder, a.s.
--------------------
Dobrý deň. Tak samozrejme počúvam tu diskusiu aj snažím sa nájsť súvislosti medzi volebnými programami jednotlivých strán a možno ak dovolíte do úvodu tri krátke poznámky. Jednak si myslím, samozrejme, že aj ten priestor, ktorý tuná je, asi dá malú možnosť, aby sme mohli pochopiť skutočne tie kľúčové zámery v boji s nezamestnanosťou. Po druhé, mám pocit, že nezamestnanosť sa stáva témou vždy, bohužiaľ, v predvolebnom období, pretože ak si zoberieme, že dlhodobo Slovensko je nad číslami svetovej nezamestnanosti rádovo veľmi vysoko, ktorá dosahuje 8 - 9 %, tak už dávno možno 2 - 3 volebné obdobia tu mal existovať národný strategický projekt na reformu trhu práce, ktorá ide naprieč viacerými ministerstvami a nielen ako to poväčšinou končilo vždy ministerstvom práce, sociálnych vecí a rodiny a možno ta tretia otázka je, že myslím si, že nás čaká obdobie, ktoré v zásade nebude akceptovať, povedzme si, pravicové a ľavicové prístupy k riešení tejto problematiky, pretože nad nimi bude stáť pud sebazáchovy, ak to tak môžem povedať, ktorý prinúti urobiť nepopulárne opatrenia politikov, či budú sa radiť k pravicovému alebo k ľavicovému spektru. Tam je typický príklad toho, ako menej začíname používať v rétorike pojem sociálny štát, ktorého a ak na niečo Grécko bude raz dobré, bude obľudným prípadom práve Grécko. A teraz ak dovolíte, možno k tomu konkrétnemu. Bolo tu zmieneno niekoľko opatrení, tie volebné programy samozrejme v zásade vždy je potrebné, aby sme ich delili na koncepčnejšie projekty a opatrenia a na to, čo môžeme dosiahnuť pomerne rýchlo a tu aj narážame na problém, že každý koncepčný krok väčšinou bude trvať jedno, nie jedno, dve, možno až 3 volebné obdobia a ide o to, ktorá politická garnitúra nájde odvahu možno aj na to, aby si tento úspech pripísal niekto iný. Bolo tu zmienených veľa naozaj veľmi pozitívnych vecí. Či už je to znalostná ekonomika, či už je to infraštruktúra, budovanie, či už je to turizmus, to sú všetko témy, ktoré sú potrebné. Možno málo obidve strany sa venovali aj keď vo volebnom programe KDH je táto téma veľmi slušne rozpracovaná, a to je naozaj školstvo. Školstvo je jeden obrovský problémy ak hovoríme o trhu práce, nemôžme hovoriť len o tom, že hovoríme o nezamestnanosti. Školstvo generuje dnes nezamestnanosť. Stojí obrovské peniaze a paradoxne generuje nezamestnanosť. Sú tu aj krátkodobé opatrenia, ktoré je možné prijať prakticky okamžite a to je vlastne otázka lepšieho previazania sociálnych dávok s povinnosťou pracovať. Ja som z tej diskusie mal aj jeden taký pocit, a to je, aj keď to tam nikdy nebolo povedané, mal som pocit, že jedna z tých strán viac artikuluje skutočnosť, že najlepšou sociálnou dávkou je ta, ktorá nemusí byť nikdy vyplatená a najlepšou sociálnou politikou je ta, ktorá generuje pracovné miesta. Myslím, že toto je to kľúčové, na čom by sa bolo treba dohodnúť a toto by mohlo posunúť naozaj problematiku nezamestnanosti výrazne dopredu. 

Alžbeta VLKOVÁ, moderátorka
--------------------
Ďakujem veľmi pekne Lubošovi Sirotovi za jeho analýzu, za jeho názory. Želám vám ešte pekný deň.

Luboš SIROTA, riaditeľ Trenkwalder, a.s.
--------------------
Všetko dobré želám.

Alžbeta VLKOVÁ, moderátorka
--------------------
A my budeme teda pokračovať v našej diskusii a konkrétne by sme ešte si prebrali čo sa týka daní a naozaj, páni, už krátko. Ak sa dá, opäť vychádzam z vašich predvolebných programov. Pán Fico, vy tam máte, že chcete zdaniť bohatých, DPH 25 %, dobre zarábajúce firmy 22 %.

Robert FICO, predseda strany Smer-SD
--------------------
DPH 25 %? Nebláznite.

Alžbeta VLKOVÁ, moderátorka
--------------------
Prepáčte, 25 %, človek sa pomýli, viete. Ale v minulosti ste hovorili o milionárskej dani v roku 2006, ponechali ste rovnú daň a siahli ste len na odpočitateľné položky. 

Robert FICO, predseda strany Smer-SD
--------------------
Áno, zaviedli sme prvky milionárskej dane aj v rokoch 2006 až 2010. Pokiaľ ide o toto obdobie, je evidentné, že štát potrebuje vyššie príjmy, ale my odmietame ísť cestou zvyšovania dane z pridanej hodnoty, ako to urobila pravicová vláda Ivety Radičovej v januári 2011. To automaticky znamenalo naštartovanie zdražovania. Jediné a to sme už komunikovali veľakrát, sme pripravení akceptovať diskusiu na tému, či zdaniť luxus, viac DPH, čiže napríklad ak si niekto chce kúpiť luxusný oblek, veľmi drahý, niekoľko tisíc eur, tak by zaplatil vyššiu DPH ako budú ľudia platiť za elektrinu, za vodu, za potraviny, za cestovanie, že zvyšovanie dane z pridanej hodnoty odmietame, lebo je sociálne nespravodlivé. Na druhej strane si myslíme, že nie je spravodlivé, ak kuchárka v školskej jedálni platí takú istú daň z príjmu ako bankový manažér, ktorý zarába 5 tisíc eur mesačne. Chceme zaviesť pre ľudí, ktorí zarábajú viac ako 33 tisíc eur ročne, vyššiu daň z príjmu, celkový tento príjem sa bude týkať asi 25 tisíc ľudí na Slovensku a má to prínos pre štátny rozpočet okolo 62 miliónov eur. Plus chceme razantnejšie zdaniť banky, nemôžeme akceptovať, že banky sa chvália rekordnými ziskami aj za rok 2010 aj za 2011 aj za 2012, pomaly sa ukazuje, že každý rok vyššie zisky, preto musia pocítiť aj vyššiu daň z týchto obrovských ziskov. Plus monopoly obrovské firmy, čiže v oblasti daní nechceme ísť cestou zvyšovania daní pre ľudí s nízkymi a strednými príjmami, lebo si uvedomujeme, aké sú nízke platy a príjmy, rovnako nepôjdeme cestou zvyšovania DPH, ale chceme ísť cestou solidarity, teda väčšieho zdanenia silných a bohatých. Toto je náš recept, pokiaľ ide o dane.

Alžbeta VLKOVÁ, moderátorka
--------------------
Keďže tým detailom sa nebudeme veľmi detailne venovať, takisto vy máte opäť takisto v tom sa svojim spôsobom zhodujete, daň z luxusu alebo aj hazardné hry viacej zdaniť. Povedzte ešte, čo viacej k tomu.

Ján FIGEĽ, predseda Kresťanskodemokratického hnutia
--------------------
Hlavne by som začal tým, čo je podstatné a poctivé, pretože tu sú obrovské daňové úniky. A to znamená v realite, že slušní platia a neslušní sa vezú načierno. Na tom istom systéme. A to treba zmeniť. Ten rozsah únikov sa odhaduje nad miliardu eur. A to sú veľké čísla. Preto tam by sme chceli zamerať maximum či politickej, alebo vecnej pozornosti. Po druhé, upraviť sociálny systém tak, aby naozaj tí, ktorí nie sú odkázaní na dávky, neboli poberateľmi, lebo ta vyššia skupina naozaj na tom príjmovo nie je odkázaná a tam vidím ten priestor, ktorý zachováva systém aj rovnú daň, ale na základe odpočitateľných položiek ho vlastne proporcionalizuje, upravuje. A to tretie áno, ak sa ukáže nevyhnutné, zvýšiť príjmy, tak oblasť dane z luxusu alebo hazardných hier považujeme za relevantnú s tým, že ona nemá taký priamy dopad na zamestnanosť alebo ekonomický rozvoj, skôr môže byť prídavným zdrojom príjmov. A to posledné, ešte raz sa vrátim k téme eurofondy preto, lebo toto je oblasť, kde Slovensko by vďaka vnútorným potrebným zmenám a vonkajším zdrojom mohlo napredovať a znovu, hlavne cez tému zamestnanosti, modernizácie infraštruktúry, to znamená, rozvoja regiónov, mobility, a takisto pridanej hodnoty cez zameranie sa na nielen informatizáciu, ale vedu, výskum a celkový rozvoj svojho ľudského potenciálu mohlo byť silnejšie aj sociálne aj ekonomicky. To treba využiť.

Robert FICO, predseda strany Smer-SD
--------------------
Len krátku poznámku, ak môžem povedať. Áno, zhodneme sa určite na téme daňových únikov, predovšetkým v oblasti DPH, ale súčasne musíme povedať, že táto vláda nerobila kroky, ktoré by podporili vyšší výber daní, pretože ak sa pozrieme na prepúšťanie ľudí v daňovej sfére, ak sa pozrieme, aký kolaps momentálne je v daňovej správe, pravdepodobne pán predseda vie, že na konci roka boli pootvárané tisícky rôznych kontrol, sú zakonzervované peniaze, bude treba definovať, neprichádzajú peniaze do štátneho rozpočtu, je obrovský problém teraz vo vnútri daňového systému a nie je možné na jednej strane teda hovoriť o tom, že ideme bojovať proti daňovým únikom, a na druhej strane personálne oslabovať daňové úrady a na konci samotného volebného obdobia spôsobiť taký zmätok v daniach, že prakticky nám nefunguje dnes daňový systém.

Alžbeta VLKOVÁ, moderátorka
--------------------
Pán Figeľ, zareagujte, ale naozaj iba krátko, bo prejdeme ku kauze Gorila a protestom.

Ján FIGEĽ, predseda Kresťanskodemokratického hnutia
--------------------
Profesionalizácia celého systému výberu, ale aj zjednocovanie, zjednodušovanie, či hovoríme o daniach alebo clách alebo odvodoch je veľmi dôležitým predpokladom pre celkové ozdravenie verejných financií, ale tu zas by som pridal to, čo vláda urobila a hlásim sa k tomu aj osobne, stransparentnenie tým, že sa zverejňujú zmluvy, ktoré využívajú štátne alebo verejné financie je tak silným krokom, že bude prinášať ovocie a je to veľmi potrebné ďalej rozvíjať. Aj v tých nástrojoch použitia tejto metódy, už či sú to elektronické aukcie alebo tendre, ktoré znamenajú využitie verejných zdrojov.

Alžbeta VLKOVÁ, moderátorka
--------------------
Čiže ako som už spomínala, budeme ďalej pokračovať, budeme sa pýtať mojich hostí na kauzu Gorila, na protesty a protikorupčné opatrenia. Ale až po krátkej pauze.

4.3.2012
TA3
Súboj o voličov vrcholí
4.3.2012    TA3    str. 01   11:00 V politike
            
Ľuba ORAVOVÁ, moderátorka
--------------------
Predčasné voľby sa blížia, nervozita v politických centrálach stúpa. Čo na voličov ešte strany vytiahnu, aké tajné tromfy majú a budú ich predvolebné sľuby aj realitou, alebo ide len o taktiku získať čo najviac voličov? Aj o tom dnes bude posledná relácia V politike pred voľbami. V štúdiu privítam Bélu Bugára, Roberta Fica, Pavla Hrušovského a Roberta Kaliňáka a situáciu budem analyzovať aj s politológom Michalom Horským. Pýtať sa môžete aj vy na adrese mailto:vpolitike@ta3.com. A tak ako som avizovala, v štúdiu už vítam predsedu Mostu-Híd Bélu Bugára, pekný deň.

Béla BUGÁR, predseda strany Most - Híd
--------------------
Dobrý deň prajem.

Ľuba ORAVOVÁ, moderátorka
--------------------
A predsedu strany Smer-SD Roberta Fica. Pekný deň.

Robert FICO, predseda strany Smer-SD
--------------------
Prajem všetkým pekný deň.

Ľuba ORAVOVÁ, moderátorka
--------------------
Pán Bugár, poďme teda na to, voľby sa blížia, situácia na Slovensku je pomerne napätá, čo sa týka samozrejme aj samotných volieb, ale aj čo sa týka sociálno-ekonomických dopadov. Ta krajina asi je odovzdávaná s takými dosť nelichotivými číslami, vysoká nezamestnanosť, pomalší ekonomický rast, ceny energií idú hore, je dôvod na spokojnosť z vašej strany?

Béla BUGÁR, predseda strany Most - Híd
--------------------
Samozrejme nemôžem povedať, že je dôvod na spokojnosť, každý by sa čudoval, keby také niečo by som povedal, ale jedno je isté, že treba vidieť aj ten vplyv vôbec celej, povedzme, sféry Európskej únie aj na našu ekonomiku a môžem povedať, že na rozdieľ od iných členských štátov EÚ síce pomalšie, ale u nás aspoň hospodársky rast bude pozitívny. Čo sa týka povedzme konkrétnych javov, rastie nezamestnanosť, ale dá sa povedať, že vplyvom krízy samozrejme ta nezamestnanosť rástla aj za vlády pána predsedu Fica, otázne je, či vieme tu nezamestnanosť zastaviť. Ja si myslím, že znižovať určite, sú určité programy, ktoré budeme môcť púšťať alebo realizovať až teraz po voľbách, jednak vieme aj to, že EÚ teraz ponúka 2,3 miliardy eur napríklad na riešenie nezamestnanosti mladých ľudí, vieme aj to, že na ďalšie rozpočtové obdobie EÚ mení sa dotačná politika, to sa nám podarilo vyrokovať na poľnohospodársku dotáciu, to znamená, že tí budú dostávať viac, ktorí okrem pestovania obilia vytvárajú ešte aj pracovné miesta napríklad s tým, že chovajú hospodárske zvieratá a tak ďalej. To znamená, že riešenia sú, ale k tomu je potrebná veľmi stabilná, veľmi zodpovedná vláda.

Ľuba ORAVOVÁ, moderátorka
--------------------
Jedna vec sú riešenia, alebo ponúkané financie, druhá vec je, či skutočne je reálne zastaviť vlastne ten rast nezamestnanosti.

Béla BUGÁR, predseda strany Most - Híd
--------------------
Ja si myslím, že ak využijeme tieto možnosti, tak áno.

Ľuba ORAVOVÁ, moderátorka
--------------------
Pán predseda Fico, vy teda hovoríte o tom, že krajina, vás budem citovať, je v rozklade, je v tom nie veľmi dobrom stave, v nie veľmi dobrej kondícii. Vieme, že aj ten deficit podľa tých najnovších čísel sa prehľbil o viac ako 500 miliónov eur, treba nájsť 1,5 miliardy tak, aby sme dodržali ten záväzok 3 % deficitu v roku 2013. Dá sa to?

Robert FICO, predseda strany Smer-SD
--------------------
Už som to spomínal včera v jednej relácii, že veľmi často je opozícii kladená otázka, ktorá by mala byť kladená predovšetkým tým, ktorí za to zodpovedajú. Ja sa domnievam, že naozaj katastrofálne výsledky, ktoré sú teraz na začiatku roku 2012,  je treba pripísať predovšetkým tomu, aká tu bola 19 - 19 mesiacov vláda. My sme upozorňovali, že vláda, ktorá má 4 strany a 2 frakcie, nemôže fungovať. Na Slovensku také pekné príslovie, že 6 kuchárov aj polievku pripáli a zdá sa, že toto je ten prípad, kedy strany sa medzi sebou hádali, nevenovali sa krajine, je to veľké ponaučenie do budúcnosti. Ja sa hlásim k myšlienke veľmi silnej stabilnej a solidárnej vlády. Vlády, ktorá bude složená maximálne z 2 politických subjektov. Slovensko si už nemôže dovoliť také experimenty, ako sme videli za posledných 18 mesiacov. Ja by som chcel pripomenúť aj to, že to nebola otázka chaosu, ale bola to aj otázka takej tej neoliberálnej pravicovej politiky, ktorú tu vykonávala súčasná vláda, ktorá mala za následok, že je tu nielen rekordná nezamestnanosť a obrovská inflácia, teda zdražovanie, ale čo nás veľmi prekvapilo, a to nemilo je ta sekera, ktorú necháva táto vláda. Nám sa deficit zdvihol o ďalších 800 miliónov eur, teda v porovnaní s plánovanými číslami, to je sekera, ktorú nám necháva ta vláda, ktorá nás tak strašne kritizovala v minulosti, že ako sme my hospodárili a pripomínam, pani redaktorka, pán predseda Bugár, že stále máte pozitívny hospodársky rast. My sme mali mínus 5 prepad hospodárskeho rastu v roku 2009 a keby som to mal povedať, že čo je takým  najpríznačnejším znakom vládnutia tejto vlády, tak asi také najcharakteristickejšie je to, čo sa udalo na daňovej správe. Ja si myslím, že to čo sa deje na daňovej správe, že nám nefunguje daňový systém, doslova do písmena zlyhal daňový systém, je asi presne ta čerešnička na tej torte tých naozaj veľmi vážnych, zlých výsledkov, ktoré boli dosiahnuté. Dokončím tu myšlienku, môžme sa hádať, koľko chceme teraz, ale týždeň pred voľbami to už nemá žiadny význam. Myslím si, že máme z toho ponaučenie, a to ponaučenie je, potrebujeme iný typ vlády. Potrebujeme profesionálny výkon politiky a najmä potrebujeme viac solidarity v štáte, teda prenášať tu ťarchu viac na bohatých.

Ľuba ORAVOVÁ, moderátorka
--------------------
Tu sa minimálne zhodnete obidvaja, že Slovensko v týchto časoch potrebuje stabilnú vládu, ktorá dokáže bojovať aj práve s ekonomickými výsledkami, skúste, pán predseda, nechám vás reagovať, pán Bugár, iba veľmi jasne povedať, dokážete garantovať vašim voličom, že v roku 2013 dokáže mať Slovensko deficit nižší ako 3 %?

Robert FICO, predseda strany Smer-SD
--------------------
Ja chcem garantovať ľuďom na Slovensku, že nesiahneme na ich peňaženky.

Ľuba ORAVOVÁ, moderátorka
--------------------
Ďakujem pekne. 

Robert FICO, predseda strany Smer-SD
--------------------
To je dôležité v tomto okamihu. Samozrejme máme aj medzinárodné záväzky, ale musíme chrániť ľudí, ktorí žijú zo 180, 200-eurových dôchodkov a z nízkych platov. Toto musí vláda vedieť, popri tom ozdravovaní verejných financií samozrejme.

Ľuba ORAVOVÁ, moderátorka
--------------------
Pán Bugár, takže ako to je s vaším názorom. 3 %, máme tu tie problémy, podľa vás je reálne dodržať tento záväzok?

Béla BUGÁR, predseda strany Most - Híd
--------------------
Ja si myslím, že možnosti sú, však my sme za jeden rok z 8 % deficitu išli na 4,6 %, to znamená, za jeden rok sme znížili deficit o 3,4 %. To je výsledok roku 2011. Takže určite takéto možnosti sú. A ja súhlasím tiež s tým, že predsa sme aj minimálne sa snažili tie najnižšie dôchodky riešiť. Tam sme sa nedohodli, dokonca mne sa zdá, že ani vaším poslaneckým klubom že jednou čiastkou treba zvýšiť, valorizovať dôchodky a nie percentuálne, lebo ten, ktorý má nízky dôchodok, pri 3,3 % dostane oveľa menej ako ten, ktorý má vysoký dôchodok. Takže tie nožnice sa otvárajú. Keď už teda pán predseda Fico spomenul dôchodcov. Čo je ale veľmi dôležité, súhlasím s tým, že treba chrániť hlavne tie najdotknutejšie skupiny ľudí, to znamená, s najnižšími príjmami, ale zároveň ta budúca vláda musí byť veľmi zodpovedná, nezadlužovať krajinu. Preto ja tvrdím, že áno, dajú sa pustiť určité programy, ale ta podmienka musí byť taká, že ten deficit budeme sa snažiť čo najnižšie stlačiť, aby sme dosiahli to, čo sme sľúbili EÚ. A to, čo EÚ je teraz prijala, že bude trestať tie štáty, ktoré samozrejme idú nad 3 % štátneho deficitu.

Ľuba ORAVOVÁ, moderátorka
--------------------
Pán predseda, v každom prípade ak teda hovoríte, že na jednej strane chcete dodržať tie záväzky vôči EÚ, zároveň chcete chrániť ľudí, ktorí sú tí  najpostihnutejší a nechcete krajinu zadlžovať, vy ste vlastne v súvislosti s rovnou daňou, ak sa teda bavíme o týchto veciach, povedali, že nie je to vlastne pre vás dogma, že tak by niekto niečo lepšie vymyslel, že by ste teda boli ochotní to prijať. V každom prípade v Českej republike však v súvislosti s daňovým systémom prijímajú mnohé veci, bude zvýšená DPH.

Robert FICO, predseda strany Smer-SD
--------------------
Rušia rovnú daň v podstate.

Ľuba ORAVOVÁ, moderátorka
--------------------
Rušia rovnú daň, zvyšujú vlastne DPH zo 14 % na 20 % v prípade potravín, vodné, stočné, teplo, noviny, a tak ďalej. Touto cestou zvyšovania DPH je to cesta pre vás, ako teda udržať ten deficit?

Béla BUGÁR, predseda strany Most - Híd
--------------------
Tak, samozrejme, že rovná daň nie je dogma. Nie je to určitá mantra, ktorá je nedotknuteľná, ale treba vymyslieť lepší systém a zatiaľ lepší systém vymyslený nie je. My sme sa tu bavili aj napríklad v minulosti o tom, že zaviesť progresívnu daň. No ale to má aj možnosti úniku. Ak nevieme zamedziť tým únikom, tak dokonca štát na tom stratí viac ako keby sme nechali rovnú daň. Zvyšovať DPH, samozrejme, je to určitá možnosť, ale my tvrdíme, že stále sú ešte možnosti. 28 % DPH sa nevyberá. To znamená, že je problém. Však teraz aj pán predseda spomenul daňový úrad. Fakt je to problém, nebolo to pripravené, no dá sa povedať, že Národná rada hasila, čo mohla. Budúci týždeň idú poslanci už k pánovi prezidentovi, ktorých ich vymenuje a do ďalšej vlády budú riešiť veci. My musíme chrániť tých, ktorí platia dane samozrejme, aj tých, ktorí robia na daňových úradoch. To znamená, že pokiaľ nemusíme, určite my nesiahneme na zvyšovanie daní.

Ľuba ORAVOVÁ, moderátorka
--------------------
Pán Fico, ako to je v prípade DPH? Vieme, že strana Smer nechce ísť so zvyšovaním práve tej DPH, je teda podľa vás priestor minimálne na jej zníženie?

Robert FICO, predseda strany Smer-SD
--------------------
Musíme veľmi presne pomenovávať predovšetkým zodpovednosť tých, ktorí teraz končia, za to, čo sa v štáte deje a mne sa veľmi ťažko počúva, ako opozičnému politikovi, keď tu hovoria predstavitelia pravicových strán, že krajina sa nesmie zadlžovať a pritom tempo zadlžovania v roku 2012 bolo rýchlejšie ako v rokoch 2009, keď bola hospodárska kríza. Alebo že znižovanie deficitu, ale veď vy ste znižovali deficit tak, že ste nečerpali európske fondy a peniaze, ktoré sa mali použiť na spolufinancovanie, sa použili na znižovanie deficitu, takže nehovorme o tom, že ste robili nejakú zázračnú  hospodársku politiku a finančnú, nehovoriac o tom, že asi so mnou súhlasíte, pán predseda, že ta sekera sa naozaj zdvíha úplne brutálne. 800 miliónov eur naviac od plánu je niečo, čo je absolútne neakceptovateľné. Ivan Mikloš a ľudia na ministerstve financií definitívne zlyhali, tak pri ozdravovaní verejných financií, a definitívne zlyhali aj pri tom, čomu hovoríme daňový systém. Nepoznám krajinu v Európe, nepoznám, kde by nefungoval daňový systém. Bohužiaľ Slovensko takáto krajina je. Pokiaľ ide o tie riešenia. Spomínali sme napríklad, ja ešte poviem jednu vetu k nezamestnanosti a pôjdem k tomu ozdravovaniu verejných financií. Pán predseda, opäť je veľmi dôležité, pretože potom sa čudujete, že verejnosť na vás pozerá možno inak ako by ste očakávali. Aby si každá politická strana povedala, že či v rámci vlády zabrala, alebo nezabrala. Viete, kde je najväčšia miera nezamestnanosti na Slovensku? Najväčšia miera nezamestnanosti na Slovensku je Rimavská Sobota, 34 %. Trebišov, 30 %. Juh stredného a východného Slovenska je ten, ktorý je najviac postihnutý nezamestnanosťou a práve na tieto centrá ohniska nezamestnanosti sa musí nová vláda sústrediť, ale priamo, musí tam ísť.

Ľuba ORAVOVÁ, moderátorka
--------------------
Ako konkrétne, ako môžu vlastne, pán predseda, ak dovolíte, položím tu otázku.

Robert FICO, predseda strany Smer-SD
--------------------
Ja sa ospravedlňujem, áno, samozrejme.

Ľuba ORAVOVÁ, moderátorka
--------------------
Ako vlastne môžu pomôcť tie výjazdové rokovania, keďže skutočne tí ľudia nemajú prácu dlhodobo?

Robert FICO, predseda strany Smer-SD
--------------------
My sme napríklad medzi rokom 2009 - 2010, keď bola skutočná hospodárska kríza, zorganizovali celý rad výjazdových rokovaní a priamo na mieste sme nechali skoro 23 miliónov eur. Na mieste priamo boli urobené dotácie do rôznych projektov. Ďalej si myslím, už som to naznačil a tam by som rád našiel zhodu s každým, či bude v opozícii alebo vo vláde, lebo nikto nevie, ako voľby dopadnú, poďme investičné stimuly dávať dobrým slovenským firmám, ktoré veľmi radi začnú vytvárať nové pracovné miesta. Ja som uviedol napríklad dva prípady. Jeden prípad je Poltár pri Rimavskej Sobote, Sklárne Poltár. Potrebujú investičný stimul 2 milióny eur, čo je nič. Hovoril som o tom, že Tatravagónka Prešov chce stavať novú fabriku v Prakovciach pri Gelnici, veľmi dôležité, ďalších 300 pracovných miest.

Ľuba ORAVOVÁ, moderátorka
--------------------
Takže investičné stimuly.

Robert FICO, predseda strany Smer-SD
--------------------
Čiže investičné stimuly, ísť priamo na miesto a spoločne s vyššími územnými celkami, investorami na tom pracovať, rovnako musíme, pán predseda, si dať veľký pozor na to, opäť je úplne jedno, kto bude vo vláde a kto bude v opozícii, ako sa využijú tie peniaze, tých 2,3 miliardy eur, aby sa nestalo, že to skončí v rekvalifikačných kurzoch a niekde v treťom sektore, ktorý nič nevyrieši. A ešte k tomu ozdraveniu veľmi krátko. 

Ľuba ORAVOVÁ, moderátorka
--------------------
Veľmi krátko, aby sme nechali priestor aj pre pána Bugára.

Robert FICO, predseda strany Smer-SD
--------------------
My odmietame ísť cestou zvyšovania DPH. Hovorím to veľmi jasne. Pretože ľudia 85, 90 % ľudí na Slovensku všetky peniaze, ktoré dostanú ako príjem, minú na základné životné potreby. Energie, potraviny, doprava. Nemôžeme týchto ľudí ďalej zaťažovať. Preto hovoríme, poďme zdvíhať dane bankám, ak majú rekordne vysoké zisky, nech platia rekordne vysoké dane. Poďme zdvíhať dane firmám, ktoré majú daňový základ viac ako 30 miliónov eur. Poďme zdvíhať dane ľuďom, ktorí zarábajú viac ako 33 tisíc eur ročne a nebál by som sa toho, pán predseda. My nemôžme rezignovať a povedať, že ak sa zvýšia dane, že možno budú nejaké daňové úniky. Naopak, my sa musíme sústrediť na to, aby nám fungoval daňový systém. Ale podľa toho, čo predvádza pán Mikloš na daňovom úrade, alebo na daňovom riaditeľstve, to je čistá katastrofa, to je doba ľadová, do ktorej vrátil daňové riaditeľstvo.

Ľuba ORAVOVÁ, moderátorka
--------------------
Nadviažem na vás, pán Bugár, iba doplním to otázkou, môžete samozrejme reagovať, ak teda Smer hovorí o zdaňovaní bohatých, ak to tak zovšeobecním, či už firiem alebo ľudí, dobre, touto cestou ide aj Česká republika, dokonca daň pre bohatých až na úroveň 31 %. Vy teda odmietate práve kvôli tomu, že by sa vlastne mohol obchádzať ten systém?

Béla BUGÁR, predseda strany Most - Híd
--------------------
My hovoríme jednu vec. Ak sa to dá zabezpečiť tak, že nebudú daňové úniky, napríklad že firmy nepreložia dvoje sídlo do susednej krajiny, do Česka asi nie, ale do inej susednej krajiny, a tým pádom my stratíme aj to, čo máme, no tak ak to vieme zabezpečiť, nemáme s tým problém. Ale zatiaľ takéto riešenie sme nepočuli. Takže preto sme tu opatrní, aby sme nerozbili systém, ktorý funguje a nenahradili systémom, ktorý ešte vytvorí ďalšiu sekeru. Poďme na tie stimuly, pán predseda, aj my to máme v programe, lebo tie skúsenosti napríklad teraz so Samsungom, žiada 28 miliónov, lebo ináč odíde. To znamená, že aj my hovoríme, že ak na miesto do regiónu, kde je vysoká nezamestnanosť, má záujem, lebo zatiaľ sme mali najväčšie problémy, že bol malý záujem, ale má záujem ísť naša slovenská nejaká firma, podnik a vytvorí nové pracovné miesta, no prečo by sme nedali radšej našim, povedzme, investičný stimul, ako zahraničným, ktorí potom si zoberú svoje kotvy a odídu. Takže tu ja si myslím, že to máme spoločné. Ale čo sa týka nezamestnanosti napríklad ste spomenuli Gemer, to znamená, Rimavská Sobota a okolie. Nehovorme, že to nie je dosť, čo sme urobili a za jeden rok, 1450 fyzických pracovných miest. To znamená, že mohol by som Tornalu, mohol by som Rimavskú Sobotu, Lučenec a ďalšie regióny, kde je 300, 400, 250 nových pracovných miest. Ja nehovorím, že to je veľa, ale za ten jeden rok sme mohli len toľko. A čo je najviac ohrozené, to je samozrejme ten najvýchodnejší kút, Trebišov a okolie, tam dobre viete, že práve preto sme mali najväčší problém napríklad aj s tým, aby ta širokorozchodná železnica zrušila ešte Čierne nad Tisou aj tých 1500 pracovných miest, takže v poriadku, hovorme o tom, ako riešiť a bez toho, či budeme alebo nebudeme v opozícii, v koalícii, to je absolútne jedno. Budúca Národná rada, budúci parlament a budúca vláda, ja si myslím, úlohu číslo 1 má riešenie nezamestnanosti a skos celý parlament.

Robert FICO, predseda strany Smer-SD
--------------------
Pán predseda, váš údaj je veľmi nesprávny, pokiaľ ide o Čiernu nad Tisou. Môžem vám povedať, že projekt širokorozchodnej železnice je jeden z najvýznamnejších investičných projektov, ktoré by Slovensko mohlo mať. A prestaňte mať ideologické klapky. Nehovorím to vo vzťahu k vám, pretože do roku 89 nám všetci ukazovali rukou iba na východ a po roku 89 nám všetci ukazujú iba na Západ. Ja si myslím, že Slovensko musí mať napriek tomu, že je v EÚ a v NATO, výborné vzťahy s takými krajinami, ako je Ukrajina, Rusko. Ja si myslím, že sú veľké priestory na podnikanie v Číne a vo Vietname. A hovorím to veľmi jasne, ak bude Smer vo vláde, budeme sa orientovať aj na tieto štáty. Pokiaľ ide o nezamestnanosť na juhu Slovenska, ktorý je najohrozenejší, prekvapuje ma, pán predseda, že s malou výnimkou ste v podstate stále ako politická strana či už SMK alebo Most-Híd vo vláde. Napriek tomu sa vám nepodarilo za tie roky nikdy prísť s nejakým veľkým projektom pre juh Slovenska. Pýtam sa, prečo ste napríklad nezačali tu cestu medzi Rimavskou Sobotou a Zvolenom, keď bola dobre pripravená a už sú tam urobené stavebné povolenia a ďalšie a ďalšie veci, opäť.

Ľuba ORAVOVÁ, moderátorka
--------------------
Necháme priestor, pán predseda nech reaguje, pán Bugár.

Robert FICO, predseda strany Smer-SD
--------------------
Nás nemusí nikto presviedčať v tomto prípade okamžite, ako náhle sa nám podarí vstúpiť do vlády, musí padnúť rozhodnutie a v tomto očakávame podporu každého, že musíme urobiť ťah zo Zvolena smerom na Rimavskú Sobotu a na Poltár minimálne po Rimavskú Sobotu, bola by to obrovská pomoc tomuto regiónu a toto je cesta určite, ako znižovať nezamestnanosť.

Ľuba ORAVOVÁ, moderátorka
--------------------
Ďakujem pekne, pán Bugár, môžete reagovať, ako je to s tou južnou trasou? Viem, že vy ju presadzujete samozrejme.

Béla BUGÁR, predseda strany Most - Híd
--------------------
Samozrejme že presadzujeme, dokonca veľakrát a viackrát sme boli napríklad aj za pánom ministrom Vážnym. Ja osobne som bol za ním tiež a moji kolegovia viackrát práve kvôli R7, to znamená, že južnej rýchlostnej komunikácii, tak ako sa nám podarilo napríklad okolo Tornale tu rýchlostnú komunikáciu urobiť, súhlasím s tým a je to, dá sa povedať, pripravené na realizáciu, no možno že na nejaké výnimky aj ta, ktorú ste hovorili, do Rimavskej Soboty. Áno, a je to úloha, my sme to urobili, ale nielen tam. Zoberte si napríklad od Bratislavy smerom na juh. Všade je to problém. To znamená, že ak na to nájdeme dostatok peňazí, napríklad ta R7 od Bratislavy je pripravená tak, že v roku 2013 sa môže začať budovať. 

Ľuba ORAVOVÁ, moderátorka
--------------------
V každom prípade budete to riešiť formou eurofondov a kombinácie PPP Projektov?

Béla BUGÁR, predseda strany Most - Híd
--------------------
My neodmietame PPP projekty, ale samozrejme nemôžu byť predražené.

Ľuba ORAVOVÁ, moderátorka
--------------------
Pán Fico, ak dovolíte, teraz by som poprosila réžiu o jeden váš výrok z roku 2008, ktorý teda súvisí so zamestnanosťou. 

Robert FICO, predseda strany Smer-SD /ukážka/
--------------------
Základnou prioritou je udržať zamestnanosť za každú cenu. 

Ľuba ORAVOVÁ, moderátorka
--------------------
Bol to taký krátky výrok, ktorý ste povedali v čase, kedy sa začala vlastne ta kríza naplno prejavovať. Avšak tento prísľub nakoniec nebol nejakým spôsobom dodržaný, keďže ta nezamestnanosť prudko rástla. Môžete dať teraz takýto prísľub, ak bude strana Smer vo vláde, že udržíte zamestnanosť za každú cenu?

Robert FICO, predseda strany Smer-SD
--------------------
Pani redaktorka, znovu chcem pripomenúť jednu vec, ktorú ako keby každý úmyselne opomínal. V roku 2009 došlo k prepadu hospodárskeho rastu mínus 5 % a nezamestnanosť išla v celej EÚ. Pýtame sa, prečo teraz, keď je pozitívny hospodársky rast, má Slovensko najviac nezamestnaných za posledných 8 rokov? Neprenášajme zodpovednosť za vládnutie v tomto štáte na opozičné strany.

Ľuba ORAVOVÁ, moderátorka
--------------------
Ja sa pýtam na to, ak budete vo vláde, či dokážete takéto...

Robert FICO, predseda strany Smer-SD
--------------------
My len opakujeme, že nebudeme dávať žiadne prísľuby dvojnásobných platov, alebo Singapur, ako sme tu už počuli, ale že to musí byť vláda, ktorá musí používať tie nástroje, ktoré sme v tomto okamihu použili. Ja ešte dodám, keď pán predseda naznačil, že by niektoré firmy pri zvýšení daní mohli uvažovať o odchode z územia Slovenskej republiky. Ale to nebude tak, že po parlamentných voľbách bude polovička víťazov a polovička porazených. Takto to nemôže dopadnúť. My sa musíme dohodnúť na tom, a bez ohľadu na to, či Smer bude v opozícii alebo vo vláde, budeme podporovať nasledujúcu myšlienku, musí vzniknúť okamžite po tom, ako bude ustanovená vláda a ja verím, že to bude stabilná a solidárna vláda z čo najmenšieho počtu strán. Nazvime to rada solidarity, krízová rada, nazvime to akokoľvek. Pozrime do tejto rady tak, ako sme to robili v roku 2009 - 2010 a prijímali sme rozhodnutia ako je šrotovná, pomáhali sme živnostníkom, pomáhali sme mladým ľuďom, aby sme ako tak bojovali proti nezamestnanosti vtedy. Pozvime tam všetkých vrátanie miest, obcí, cirkví, finančného sektoru a ďalších a dohodnime sa na tom, že každý bude musieť prispieť do toho balíka solidarity niečím. Ak teda žiadame od bohatých, aby prispeli vyššími daňami, na druhej strane určite bude treba s podnikateľmi hovoriť o tom, vieme vám pomôcť niekde inde? Vieme vám vytvoriť nejakú právnu úpravu, ktorá vám pomôže pri podnikaní? To isté sa musíme baviť aj s odborármi. Musíme si nimi hovoriť. Áno, viem.

Ľuba ORAVOVÁ, moderátorka
--------------------
Takže sociálny dialóg.

Robert FICO, predseda strany Smer-SD
--------------------
Inak to nejde. Ja si myslím, že keby aj vláda mala pohodlnú väčšinu v parlamente, nemala by v tomto období správať sa autoritatívne a prijímať mocenské rozhodnutia bez ohľadu na to, čo hovoria ostatní. Poďme sa na týchto veciach dohodnúť. Pamätáte sa všetky rozhodnutia, ktoré prijala krízová rada v roku 2009 - 2010, boli celospoločensky akceptované. Nenapadali ich sociálni partneri preto, lebo sme sa na nich dohodli. Čiže ja som za to, aby každý priniesol niečo do toho balíka solidarity, jediná podmienka, ktorú máme, je už ďalej nehrdúsme a netlačme k zemi ľudí, ktorí na to jednoducho nemajú. Toto je pre mňa veľmi dôležité.

Ľuba ORAVOVÁ, moderátorka
--------------------
Pán Bugár, ste ochotní teda v prípade účasti vo vláde ísť touto cestou nejakého sociálneho dialógu, nejakej širokej spoločenskej dohody?

Béla BUGÁR, predseda strany Most - Híd
--------------------
Ja si myslím, že dokonca by som to neviazal ani na účasť vo vláde. Budú veci, ktoré bude tak ako už teraz koncom tohto volebného obdobia sme sa vedeli dohodnúť skrz celý parlament, vládna koalícia a opozičné strany prijali pár takých zákonov, ktoré sú veľmi dôležité. Aj v tomto prípade ja si myslím, že bude dôležité urobiť pár rozhodnutí skrz celý parlament, napríklad ako nadviazať vzdelávanie na potreby trhu, ako v tomto prípade, čo pán predseda hovorí, vymyslieť niečo, čo samozrejme ten sociálny dialóg posunie do konkrétnych riešení. Ja sa nebránim, len hovorím, že musíme veľmi premyslieť, čo všetko urobíme, aby sa nám nestalo, že jedným krokom zrušíme existujúci, fungujúci systém a druhým krokom fakticky umožníme ďalšie úniky.

Ľuba ORAVOVÁ, moderátorka
--------------------
Páni, ako dovolíte, je tu niekoľko otázok, ja ich možno zhrniem do takej jednej, ktorá sa najčastejšie opakuje, ktorá teda súvisí vlastne s tou sociálno-ekonomickou situáciou, či mienia vaše strany robiť v súvislosti s rastúcimi cenami pohonných hmôt? Pán Bugár, môžte odpovedať. Dá sa v tomto smere niečo robiť, alebo nie?

Béla BUGÁR, predseda strany Most - Híd
--------------------
Ja by som bol veľmi opatrný, lebo tie skúsenosti, pamätáte sa, že aj v roku 2006 aj predtým viackrát sa hovorilo o tom, že dobre, spotrebnú daň znížime. Je to výpadok samozrejme zo štátneho rozpočtu, ale ten výsledný efekt nebol taký, že v tom momente tie ceny sa odzrkadlili aj tak, že o koľko sa to znížilo, o toľko menšia cena. Za chvíľočku znovu sa to vyrovnalo. Takže je to samozrejme aj otázka toho, že aké budú ceny ropy. To my neovplyvníme.

Ľuba ORAVOVÁ, moderátorka
--------------------
Pán Fico, ako by ste to riešili vy, alebo ako to budete riešiť?

Robert FICO, predseda strany Smer-SD
--------------------
Je treba porovnávať, ak mám teda dobrú pamäť, tak si dovolím povedať, v rokoch 2006 - 2010, keď bol Smer vo vláde, sme ani raz nezvyšovali spotrebné dane na pohonné hmoty. Ani raz. 

Béla BUGÁR, predseda strany Most - Híd
--------------------
Ale ani my.

Robert FICO, predseda strany Smer-SD
--------------------
Pán predseda, ako za 8 rokov Dzurindovej vlády ste to pozdvíhali tak, že preto dnes máme taký veľký problém so spotrebnými daňami, aký máme. Ale ja teraz hovorím o tom, že určitý podiel na cene benzínu a pohonných hmôt tvoria spotrebné dane. Ani ja nemám teraz možnosť povedať, že poďme okamžite do znižovania spotrebných daní, pretože vieme, ako je napnutý štátny rozpočet, akú sekeru nám nechala táto vláda. Ale je tam iná možnosť. Ja si pamätám, keď bol tlak na rast cien ropy v rokoch 2009 - 2010 počas krízy, my sme permanentne komunikovali s vedením Slovnaftu, ktorý je najrozhodujúcejší, pokiaľ ide o ceny, a určite potvrdia, či to je, lebo pán Világi alebo ešte predtým iní predstavitelia, ktorí viedli tento podnik, že na Úrade vlády sme viedli neuveriteľné súboje, kde sme ich stále žiadali, aby prispôsobovali mieru zisku, pretože ta miera zisku je brutálna v Slovnafte.

Ľuba ORAVOVÁ, moderátorka
--------------------
Takže podľa vás vláda nedostatočne komunikuje?

Robert FICO, predseda strany Smer-SD
--------------------
Podľa mňa táto vláda vôbec nekomunikovala so Slovnaftom. Nemáme tieto informácie, že by si predvolávala premiérka vedenie Slovnaftu, pretože im nemôžete nič prikázať. Ale môžete ich tlačiť. Môžete sa s nimi jednoducho baviť. Môžete im vytvárať iné bariéry. Týmto spôsobom, áno, my sme to robili v rokoch 2006 - 2010 veľmi intenzívne, pretože my sme stále ukazovali, veď vy máte také zisky, to naozaj potrebujete teraz v tomto okamihu zvyšovať cenu litra benzínu o ďalších 10 centov? Len preto, lebo teraz som prehnal, o 3 centy alebo o 4 centy, o 10 centov sú 3 korúny. A tento tlak bol niekedy účinný. Ale je to naozaj problém, ceny ropy sú problém.

Ľuba ORAVOVÁ, moderátorka
--------------------
Pán Bugár, môžte reagovať.

Béla BUGÁR, predseda strany Most - Híd
--------------------
Treba ale veľmi jednoznačne povedať, že je síce pravda, že došlo k zvýšeniu hlavne na začiatku teda v prvej Dzurindovej vláde spotrebných daní, teda zvýšenie spotrebnej dane.

Robert FICO, predseda strany Smer-SD
--------------------
Koľkokrát ste zvyšovali spotrebnú daň.

Béla BUGÁR, predseda strany Most - Híd
--------------------
A vy ste hovorili, že keď sa dostanete do vlády, tak to znížite. V roku 2006 ste to neurobili, lebo viete, čo by to mohlo znamenať pre štátny rozpočet, aký výpadok. Ale fakt je, veľmi dôležité hovoríte aj o tom, že aké sú ceny, povedzme, v okolitých krajinách? Či sú oveľa nižšie alebo len o niečo? A ja tvrdím, že len o niečo sú nižšie. To vyplýva aj z toho, že aká je tam spotrebná daň, to znamená, že veľa s tým neušetríte, že začnete tlačiť či na Slovnaft alebo na niekoho iného. Ale súhlasím s tým, čo pán predseda hovoril asi pred 5 minútami, že v poriadku, bude treba rokovať s každými, ako môžu prispieť k tomu, aby sme zachránili, čo sa dá, lebo v celej Európe je kríza a ten vplyv kríze je tu. Ale chcem ešte jednu vec. 

Robert FICO, predseda strany Smer-SD
--------------------
Aká je kríza, pán predseda? To je hospodárska kríza? Však si pozrite číslá. Neviem, čo máte všetci, len sa vyhovárate na krízu. Keby ste mali mínus 5 % ako my v roku 2009, tak sa rozutekáte, ak keď hodí kameň medzi /nezrozumiteľné/.

Béla BUGÁR, predseda strany Most - Híd
--------------------
Aká je kríza? Pán predseda, to, že nemáme mínus 5 %, to je výsledok tejto vlády. Pán predseda, hovoríte, že sme zadlžili krajinu. 8% deficit ste nám tu nechali. My sme to znížili za jeden rok o 3,4 %. 

Robert FICO, predseda strany Smer-SD
--------------------
Teraz som povedal, za akú cenu. Vôbec ste nečerpali eurofondy.

Béla BUGÁR, predseda strany Most - Híd
--------------------
Nie, eurofondy boli zastavené, napríklad aj kvôli takým tendrom ako nástenkový tender. Emisné.

Robert FICO, predseda strany Smer-SD
--------------------
Alebo Fico. Alebo medveď. To známe veľmi dobre.

Béla BUGÁR, predseda strany Most - Híd
--------------------
Nie, prepáčte, ale toto až také vtipné nie je. Však teraz naši rokujú napríklad s európskymi komisármi ohľadne toho, aby ta pokuta pre Slovensko z hľadiska životného prostredia, z hľadiska tých ministrov počas vašej vlády, ktorí tam boli za SNS, aby bola len 10%.

Ľuba ORAVOVÁ, moderátorka
--------------------
Uzavrime túto tému, poďme ešte na /nezrozumiteľné/.

Robert FICO, predseda strany Smer-SD
--------------------
Pán predseda, viete, hovoriť po 20 mesiacoch vládnutia 5 dní pred voľbami, že na vine je za všetko Smer a Fico, to už naozaj nezodpovedá realite.

Béla BUGÁR, predseda strany Most - Híd
--------------------
Ale to som nepovedal, pán predseda.

Robert FICO, predseda strany Smer-SD
--------------------
Môžem ešte jednu vec?

Ľuba ORAVOVÁ, moderátorka
--------------------
Jednu vetu a ideme na ďalšiu tému.

Robert FICO, predseda strany Smer-SD
--------------------
Je to dosť dôležité. Chcel by som povedať, že skončilo obdobie geniality, kedy sa prijalo rozhodnutie a toto rozhodnutie sa dostalo do podoby zákony za niekoľko dní. My si musíme dať pozor na to, keď sa budú prijímať rozhodnutia aj v rámci krízovej rady alebo solidárnej rady na to, aby rozhodnutia boli dobre zanalyzované a pripravené, radšej trikrát zmerať a raz strihať. Preto možno že legislatívny proces bude trošku pomalší, ako bol v minulosti, ale bude to len na prospech veci. A ešte jednu vetu, ta sa týka stability politického systému a táto vec je mimoriadne podstatná. My si nemôžme dnes dovoliť destabilizovať Slovensko ničím a najmä po tom, ako budú voľby, musíme zagarantovať stabilnú vládu. Ako ju vytvoríme, ja v tomto okamihu nechcem o tom hovoriť.

Ľuba ORAVOVÁ, moderátorka
--------------------
Minimálne ste povedali, že by mala mať minimálne 2 členov.

Robert FICO, predseda strany Smer-SD
--------------------
Ale nový pravicový zlepenec, to určite nie je pre Slovensko riešenie, to sme zažili. Preto chcem poprosiť, a využívam túto reláciu, lebo to je veľmi dôležité. Opätovne robím výzvu na ministerstvo vnútra, naozaj ju robím, žiadne ministerstvo vnútra aby vyriešilo spoločne s ďalšími orgánmi do piatku mimoriadne vážnu situáciu okolo jednej politickej strany, ktorá podľa prezidenta policajného zboru falšovala podpisy pre registrácii, ktorýkoľvek podpis chytili, tak ten bol sfalšovaný. A je to strana, ktorá okrem toho míňa podozrivé veľké peniaze na kampaň. My nemôžme ísť do nestabilnej, pani redaktorka, túto vec nezanedbávajme. Nie je možné, aby tu hnutie 99 destabilizovalo parlamentné voľby. Musíme to vyriešiť. Pretože nikto si nemôže dovoliť, aby sa znovu konali nejaké ďalšie voľby len preto, že nedotiahneme veci do konca. Ja verím, že v tomto má aj Most-Híd rovnaký názor.

Béla BUGÁR, predseda strany Most - Híd
--------------------
Ja musím povedať, že ten chaos, ktorý sa tu vytvoril vplyvom, prepáčte, musím povedať, novotvarov nových politických strán, toto je nevídané, to tu nikdy nebolo. Viete, vo verejnosti sa debatuje nie o riešeniach, ale o rôznych kauzách, o problémoch novej politickej strany, a ja neviem, čo sa môže stať, ale jedno je isté, mať ešte jedny voľby kvôli 99%, teda kvôli jednej strane, to je nemiestne. Tu môže ukázať svoju rýchlosť a kompetentnosť aj ministerstvo vnútra.

Ľuba ORAVOVÁ, moderátorka
--------------------
Dobre. Páni, poďme na poslednú tému a ta sa týka práve menšín. Pán Bugár, takisto mám pre vás pripravený jeden citát, ktorý ste povedali po vzniku súčasnej odchádzajúcej vlády. Poprosím réžiu.

Béla BUGÁR, predseda strany Most - Híd /ukážka/
--------------------
Bude aj odstránenie nezmyselných reštrikcií ohľadne menšín, ktoré nám tu zanechala vláda.

Ľuba ORAVOVÁ, moderátorka
--------------------
Takže to boli vaše slová hneď po tom, ako sa skončili voľby, ako sa pripravoval vládny program vlády Ivety Radičovej. Jednou z vašich priorít bola ochrana menšín, vlastne aj teraz je, vláda zrušila pokuty pri štátnom jazyku, je to zákon o menšinových jazykoch, čo práve v tejto oblasti, ak by teda strana Most-Híd bola vo vláde, bude prioritou? Zachovanie status quo, alebo ešte nejaké ďalšie zmeny?

Béla BUGÁR, predseda strany Most - Híd
--------------------
Ja si myslím, že ešte je tu minimálne jedna vec, kvôli tomu, aby, však vidíte, že počet menšín klesá, ja si myslím, že to je škoda, lebo menšina obohacuje štát svojim jazykom, svojou kultúrou, a tak ďalej. Oblasti kultúry, financovanie je pripravený návrh zákona ohľadne financovaní menšinových kultúr. Nadviazať na rozpočet ministerstva kultúry a vytvoriť systém, ako by to mohlo tak fungovať, že štát len kontroluje a nezasahuje. A tým pádom keď si zoberieme, je ešte jedna oblasť, a to je oblasť vzdelávania, kde treba vytvoriť lepšie podmienky na zavedenie novej metódy výuky slovenského jazyka na školách s vyučovaním jazykom maďarským, lebo predsa tam sa nedá vyučovať slovenský jazyk ako materinský jazyk. Ta nová metóda, ako výuka slovenského jazyka ako druhého jazyka by umožnila hlavne aby si osvojili komunikačné schopnosti žiaci v školách menšín.

Ľuba ORAVOVÁ, moderátorka
--------------------
Pán Bugár, v každom prípade je tu ale ešte jedna nevyriešená otázka, a to je novela zákona o štátnom občianstve. Bude pre vás prioritou zmena tohto zákona tak, ako ste vlastne ako že mali v pôvodnom vládnom programe, bude to podmienka pre vstup do vlády napríklad?

Béla BUGÁR, predseda strany Most - Híd
--------------------
Je to na Ústavnom súde. My čakáme, že Ústavný súd prijme rozhodnutie, či zákon, ktorý fakticky takým spôsobom zasahuje aj do ústavy, je protiústavný alebo nie je. 45 poslancov tvrdí, že áno, zákon je protiústavný, no tak čakáme na rozhodnutie Ústavného súdu a samozrejme máme záujem, aby sa to vyriešilo takým spôsobom, aby nestrácali zbytočne občania svoje občianstvo, lebo ja si myslím, že to nie je ani v záujme štátu.

Ľuba ORAVOVÁ, moderátorka
--------------------
Pán Fico, teda otázka pre vás, hovoríme vlastne o zákone, ktorý bol prijatý počas vašej vlády. Je ten zákon na Ústavnom súde. Ste teda ochotní možno zmierniť tie dopady, samozrejme závisí to od rozhodnutia Ústavného súdu, alebo budete trvať na tej podobe, v akej je?

Robert FICO, predseda strany Smer-SD
--------------------
Pani redaktorka, tak trošku nežartujme. Po prvé chcem povedať, že tento zákon bol veľmi efektívny, ukazuje sa, že občania Slovenskej republiky maďarskej národnosti nereagujú na podľa nás nedemokratické protiústavné kroky vlády Viktora Orbána a po druhé, Smer-SD hneď po tom, ako nastúpil do opozície, štyrikrát predložil novelizáciu zákona, kde sa snažil zmierniť negatívne dôsledky, ktoré boli spojené s tým, že tento zákon bolo treba prijať okamžite ako reakciu na zákony Viktora Orbána. To že sa nevedeli dohodnúť vo vnútri vo vládnej koalícii, to je ich problém, ale ja verím, že aspoň toto uzná pán predseda, že sme štyrikrát tento návrh predkladali. Ale ja som za, opravme to, nemáme s tým vôbec žiadny problém. My ten návrh zákona máme pripravený, môže sa okamžite predložiť do parlamentu a môžme to opraviť, aby iní občania neprichádzali zbytočne o slovenské štátne občianstvo. Celkovo k tejto téme, my si myslíme, že to čo je štandardné v Európe, to musí byť štandardné na SLovensku. Tiež si myslím, že menšiny obohacujú krajinu, obohacujú kultúru, obohacujú tento štát. O tom som nikdy nepochyboval. Ale nikdy nie je možné, aby uplatňovanie práv národnostných menšín bolo na úkor väčšinového štátotvorného národa. Takže nielen nás budú zaujímať štandardy európske, ktoré sú veľmi dôležité, my proti tomu nič nemáme, naopak, poďme o týchto štandardoch hovoriť a zistíme, že Slovensko je na tom veľmi dobre, v mnohých oblastiach až nadštandardne dobre, ale nás zaujíma aj to, že či občania slovenskej národnosti, Slováci, ktorí žijú na juhu Slovenska, majú také isté postavenie ako možno majú príslušníci národnostných menšín.

Ľuba ORAVOVÁ, moderátorka
--------------------
Pán predseda, ja to doplním otázkou.

Robert FICO, predseda strany Smer-SD
--------------------
Rovnako naši občania v zahraničí. Ale ja tu nevidím priestor na nejaké  hádky zbytočné. Tu sa dá o tom hovoriť veľmi racionálne.

Ľuba ORAVOVÁ, moderátorka
--------------------
Ale vaši kolegovia niektorí, pán Maďarič napríklad hovoria o prípadných korekciách už prijatých zákonov, ktoré vlastne súčasná vládna koalícia prijala. Máme to považovať za názor strany ako takej, alebo ich individuálne?

Robert FICO, predseda strany Smer-SD
--------------------
Tieto názory sa diskutovali v čase, keď sa prijímali zákony napríklad o používaní jazykov národnostných menšín, o štátnom jazyku a podobne. Myslím si, že presne zodpovedajú tomu, čo som povedal pred chvíľou, čo je štandardné, nech je štandardné. Čo obohacuje, nech obohacuje. Našou úlohou je zákon o dvojakom štátnom občianstve opraviť, o tom všetci dobre vieme, my sme to urobili, ale nikto nemá záujem. Teraz sú tak dôležité veci, pani redaktorka, pokiaľ ide o ochranu ľudí, že my musíme robiť všetko pre to, aby krajina bola najmä stabilná, stabilita je to, čo je pre mňa to najdôležitejšie slovo. A preto chcem naozaj požiadať ľudí, napriek tomu, že je tu nejaká miera frustrácie a nahnevania, nech dôjdu voliť, nech nedovolia novotvarom, novostranám a polobláznom, aby obsadili parlament, lebo to by bola úplná katastrofa pre Slovensko, nech aj verejnosť vyvodí zodpovednosť vôči štandardným politickým stranám, ak urobili nejaké chyby, aj my sme urobili.

Ľuba ORAVOVÁ, moderátorka
--------------------
Máte na mysli aj rôzne kauzy, ktorých sme svedkami?

Robert FICO, predseda strany Smer-SD
--------------------
Áno, veď opakujem, nech vyvodia zodpovednosť v podobe nejakého rozdelenia percent, ale nech nedovolia týmto novotvarom nastúpiť. Každý jeden hlas je rozhodujúci, každý jeden. A pre mňa je najpodstatnejšie, aby sa nestalo to, že opäť nejakých 6 alebo 7 strán zostaví zlepenec a do roku máme ďalšie predčasné voľby. Musí tu byť stabilná solidárna vláda.

Ľuba ORAVOVÁ, moderátorka
--------------------
Ďakujem, posledná otázka, pán Bugár, doplním to otázkou, ak teda pán Fico hovorí, že preňho sú dôležitejšie vlastne otázky, ktoré sa dotýkajú stability krajiny, ak som tomu správne porozumela.

Robert FICO, predseda strany Smer-SD
--------------------
Otázky priorít teraz v tomto okamihu.

Ľuba ORAVOVÁ, moderátorka
--------------------
Sú tieto slová v súvislosti aj s postavením menšín dosť závažné na to, aby ste prípadne mohli možno aj teraz povedať, či je pre vás Smer akceptovanou stranou do prípadnej koalície?

Béla BUGÁR, predseda strany Most - Híd
--------------------
Ja som už veľakrát hovoril, že samozrejme stabilitu je možné vytvoriť aj nutné vytvoriť aj tak, že nevytvorí sa napätie a povedzme v menšinových otázkach. To je pre nás dôležité. Ak niekto siahne na to, čo sa dosiahlo alebo bude tu vytvárať napätie vôči menšinám, tak samozrejme tým pádom my nemôžeme o tom hovoriť, že je tu stabilita a to odmietame. Čo je ale dôležité, my ponúkame práve preto alternatívu. Alternatívu zodpovednosti, alternatívu stability, ale za určitých okolností. To znamená, že pokiaľ vieme, že chceme riešiť hlavne teda nezamestnanosť, tak zároveň nemôžme zneužívať, využívať, povedzme, menšinové témy na zvyšovanie napätia a odpútanie pozornosti. Lebo súhlasím, že bude treba sa zamerať na veľmi závažné problémy, ale zároveň netreba zabudnúť aj na to, že máme určité pozdlžnosti aj vôči menšinám.

Ľuba ORAVOVÁ, moderátorka
--------------------
Páni, samozrejme to bude otázka pre vás, po predčasných parlamentných voľbách a samozrejme to bude závisieť najmä od voličov, koľko hlasov vašim stranám dajú. Ďakujem pekne za to, že ste prijali pozvanie do štúdia TA3.

Robert FICO, predseda strany Smer-SD
--------------------
Tak si držme palce, pán predseda.

Béla BUGÁR, predseda strany Most - Híd
--------------------
Ďakujem. 

Ľuba ORAVOVÁ, moderátorka
--------------------
Lídrov rebríčka najdôveryhodnejších politikov je podľa exkluzívneho prieskumu agentúry Polis Slovakia predseda Smeru Robert Fico. Prvenstvo mu zabezpečilo viac ako 30 % hlasov opýtaných. Druhú priečku obsadila dosluhujúca premiérka Iveta Radičová a s tesným rozdielom nasleduje prezident Ivan Gašparovič.

redaktor
--------------------
Ivete Radičovej v telefonickom prieskume vyjadrilo svoju dôveru takmer 15 % opýtaných. Hlave štátu podľa prieskumu dôveruje o 1 % menej ľudí. Štvrtú priečku obsadil podpredseda opozičného Smeru Robert Kaliňák. A prvú päticu najdôveryhodnejších politikov uzatvára predseda strany Most-Híd Béla Bugár. Po nich nasleduje trojica kresťanských demokratov. Šiesty Daniel Lipšic. S nízkym percentuálnym rozdielom predseda hnutia Ján Figeľ a podpredseda KDH a predseda parlamentu Pavol Hrušovský. Do prvej desiatky sa dostal aj predseda národniarov Ján Slota a líder Obyčajných ľudí Igor Matovič. Takmer 30 % opýtaných nedôveruje žiadnemu z politikov a 9 % odpovedať nevedelo. Kauzy a škandály, ktoré sa v poslednom období objavili v médiách, podľa opýtaných najviac uškodili SDKÚ-DS. Myslí si to takmer 70 % z nich. Tretina označila za druhú najviac poškodenú stranu Slobodu a Solidaritu, nasleduje Smer-SD, KDH a prvú päticu uzatvárajú Obyčajní ľudia Igora Matoviča.

Ľuba ORAVOVÁ, moderátorka
--------------------
A v štúdiu už vítam pána Michala Horského, politológa. Pekný deň.

Michal HORSKÝ, politológ
--------------------
Pekný deň.

Ľuba ORAVOVÁ, moderátorka
--------------------
Pán Horský, máme aj necelý týždeň do volieb. Je tá situácia pre vás čítateľnejšia, čo sa týka tých povolebných scenárov?

Michal HORSKÝ, politológ
--------------------
No, aj keď sa to zdá byť veľmi neprehľadné a veľa strán je ohrozených vôbec vstupom do parlamentu, lebo sa pohybujú okolo tých 5 %, domnievam sa, že ta situácia o potenčných možných vládnych koalíciách je stále jasnejšia a jasnejšia. Ide o to, že sú strany, ktoré majú nulový koaličný potenciál, či by bola pravica alebo ľavica vo väčšine. A potom sú strany, ktoré majú ten volebný koaličný potenciál, a ten potenciál má predovšetkým strana Smer-SD, KDH, Most-Híd. Samozrejme, že do toho vstúpi ešte celý rad iných faktorov, len napríklad ten faktor, že jedna z tých strán Smer môže mať drtivú väčšinu a vytvorí vládu jednej strany, aj keď v rétorike to odmieta, určite tajne aj o tomto scenári sníva. No ale všetko nakoniec rozhodnú voliči.

Ľuba ORAVOVÁ, moderátorka
--------------------
Vieme vlastne tie percentá stú stabilné práve pri aj tých spomínaných stranách plus mínus najmä strana Smer-SD, kresťanskí demokrati. Môžu alebo môžme ešte očakávať nejaké udalosti, ktoré by zvrátili v podstate tie preferencie tým stranám, ktoré vlastne klesajú?

Michal HORSKÝ, politológ
--------------------
Vždy sa uvádza, že v tých posledných troch štyroch dní je možné, že ta či ona strana plus 2 % získa alebo stratí. Musí to byť neočakávaná udalosť, event. Ja poviem dve, jednu pozitívnu, druhú negatívnu, ktorú si občania môžu pamätať. Pamätáme sa na jedno absurdné zabránenie, volič v miestnosti volebnej bývalému expremiérovi Mečiarovi. No v priamom prenose pri kamerách, kde sa on rozčúlil, že nesmie ísť voliť, lebo nie je v nejakých zoznamoch. Malo explozívny účinok plus percentá pre túto stranu.

Ľuba ORAVOVÁ, moderátorka
--------------------
Samozrejme za cenu porušenia moratória v tom čase.

Michal HORSKÝ, politológ
--------------------
Prirodzenie za porušenie moratória. Na druhej strane tesne na hranici porušenia moratória môžme spomenúť, že svojho času SDKÚ-DS v priamom prenose pred moratórium dostala absolutórium od demokratickej strany, ktorá prehlásila, že sa pripája, odstupuje z volieb, prosí svojich voličov, čo malo raketový, pozitívny vplyv na percentá získané SDKÚ-DS a vtedajšej pravicovej vlády.

Ľuba ORAVOVÁ, moderátorka
--------------------
Ak teda hovoríme o pravici, vidíte priestor práve v súvislosti aj s tými preferenciami, ktoré v prípade SDKÚ klesajú, respektíve sa pohybujú na hranici zvoliteľnosti, klesajú aj preferencie strane Sloboda a Solidarita. Vidíte vy ešte teraz nejaký ten priestor na vznik stredopravej vlády?

Michal HORSKÝ, politológ
--------------------
Nie a podľa môjho názoru už dlhšie nie, aj keď ako vo volebnej rétorike prirodzene a pochopiteľne Smer mobilizuje svojich voličov a bije na poplach, že ten zlepenec nám znovu hrozí. Tak hrozí možno v hlavách marketingových manažérov Smeru, lebo vedia, že to je dobrá injekcia pre ich voliča, ale v realite, tom, ako v momentu, keď tie strany položili vlastnú vládu, keď vlastne len jeden príklad uvediem, keď strana SaS tvrdí, že ona má koaličný potenciál, lebo to povedal pán Dzurinda, ale zároveň hovorí, že ona si s Dzurindom a Miklošom nikdy za jeden stôl nesadne, no to sú proste tak kontraproduktívne, tak protismerujúce výroky a postoje týchto strán, že skutočne strany sa niektorí politici delia na staré a nové, zavedené a tie, ale podľa mňa ten najsprávnejší pohľad voliča vychádza z toho, tá strana, ktorá má nádej, nádej, nie istotu vytvoriť vládne zoskupenie, viesť, prispieť k vedeniu Slovenska a strany, ktoré toto nemajú a z tých pravicových samé sa vzdali koaličného potenciálu, aj SaS a prirodzene aj SDKÚ-DS.

Ľuba ORAVOVÁ, moderátorka
--------------------
Ak teda hovoríte o tých rôznych vyjadreniach, či už na adresu Mikuláša Dzurindu zo strany SaS alebo naopak Mikuláš Dzurinda už pripúšťa v podstate alebo hovorí o možnom potenciáli koaličnom strane Sloboda a Solidarita, ako  máme vnímať tieto ich odkazy, pretože jeden politik svojho času povedal, že politika znesie aj tvrdé slová, ktoré v konečnom dôsledku po voľbách nemusia platiť.

Michal HORSKÝ, politológ
--------------------
Ten záver je veľmi pravdivý, čo ste hovorili. Veď je ta strana vo volebnej kampani, ozaj aj ako keby právom má inú vizáž a inú tak trochu po volebnej kampani. Zas by som mohol povedať dva príklady. Povedzme, ten príklad Smeru, ktorý sme hovorili. Ak by Smer hovoril, voliči, poďte nás voliť, lebo my budeme mať sami vládu, no tak samozrejme od nich 10 % odpadne. Ale keď hovorí, poďte nás voliť, každý hlas je dôležitý, ale viete, chceme koalíciu. Tak je to ten zmierlivý postoj, proste je to postoj zrelej strany a nikto tej strane nebude môcť upierať po voľbách, keby náhodou mala ústavnú väčšinu, že sa nebude tentočkovať, že ona vtedy sľúbila to a teraz má. Príklad z inej strany keby som povedal, je, že naozaj tie strany nemôžu dostatočne dobre figurovať s tým, že my sme sólokapor, ktorý tam budeme snáď okrem jednej strany, ktorá toto robí, Obyčajní ľudia, nezávislí, to iná strana, zavedená strana skúsenosti, taký postoj nemôže dovoliť. Čiže je tam istá tolerancia slov pred a istá tolerancia slov po voľbách. Nesmie to byť ale kotrmelec a salto mortale.

Ľuba ORAVOVÁ, moderátorka
--------------------
Samozrejme, to voliči myslím dosť výrazne pamätajú mnohé kotrmelce. SaS a SDKÚ chcú od svojich bývalých koaličných partnerov KDH a Mostu, aby sa jasne vyjadrili, či pôjdu alebo nie so Smerom. Prečo? 

Michal HORSKÝ, politológ
--------------------
No práve preto, že tieto dve strany sú úplne na hladine, teda ponoru pod parlamentné kvórum a potrebujú ako keby demonštrovať, že ony majú tiež nejakých partnerov a chytajú sa aj slamky, ako sa vraví. Topiaci aj slamky sa chytá. Nič iné za tým nevidím, len tento spôsob politického zápasu.

Ľuba ORAVOVÁ, moderátorka
--------------------
Ale sú podľa vás tieto postoje nemenné? Sú veľmi jasne povedané, že prípadné popretie by bol veľmi vážnym kotrmelcom?

Michal HORSKÝ, politológ
--------------------
Je takmer nemožné vylúčiť z budúcej vlády stranu, ktorá má 35 až 40, možno až 45 % preferencií. V tak krízovej dobe, do ktorej ideme. A druhá vec je, je takmer nemožné, aby nejaká strana, ktorá vážne zvažuje politické reálie v Európe, na Slovensku a vie, že naša prítomnosť v Európe, v európskej mene, finančných kruhoch, je nemenná, aby mohla uvažovať vážnym spôsobom o koalícii, vládnej koalícii so stranou SaS.

Ľuba ORAVOVÁ, moderátorka
--------------------
Kresťanskí demokrati sa v piatok takpovediac vymedzili vôči Smeru práve tým spomínaným plagátom, na ktorom teda bolo spomenuté Smer Grécko v kontraste vlastne s kresťanskými demokratmi. Ako to čítate, keďže v zápätí líder KDH jasne nevylúčil tu koalíciu so Smerom?

Michal HORSKÝ, politológ
--------------------
Ja by som to tak povedal, nechcem to zľahčovať, ale istú povolenú licenciu, jedna šipka ukazuje cestu hrboľatú, druhá šipka cestu do neznáma a tieto dve šipky, myslím si, že je v úplne povolenej tolerancii takýto útok jednej strany proti druhej, ktorý nemôže zabrániť skutočne vážnym rokovaniam o budúcom osude vlády a vládnutia v Slovenskej republike.

Ľuba ORAVOVÁ, moderátorka
--------------------
Ak sa ešte pozrieme na tie neparlamentné strany, aký koaličný potenciál podľa vás má Matovič a jeho Obyčajní ľudia - Nezávislé osobnosti?

Michal HORSKÝ, politológ
--------------------
Matovič ani /nezrozumiteľné/. Predovšetkým ta strana ozaj, a ja to opakujem a nechcem jej ublížiť, pán Matovič zrejme môže byť čestný človek s úprimnými úmyslami, ale on pre mňa nepredstavil za ten rok aj tri štvrte jedinú jednu politickú ucelenú agendu. Nejaké riešenie nejakého problému. Druhé, táto strana naozaj je číro čistý marketing na úrovni bulvárnej reklamy, ktorú pán Matovič robí v civilnom živote už niekoľko rokov a robí ju aj v politike. A po tretie, po tom, akým spôsobom, možno marketingové pre nich aj šťastným, lebo furt sa o tom hovorí, boli prítomní v médiách, ale akým spôsobom, nedôstojne zatiahla tie detektory lži na našu politickú scénu, od toho, na akých ľuďoch to chcela robiť. Je to úplne mimo koncept demokratickej politiky za dvesto rokov žiaden štát, žiaden národ, žiaden politik sa neopovážil to, čo v podstate beztrestne vidiac na percentách stúpal pán Matovič, že vydierali, je typické a príslovečné, že práve na to mu naskočil pán Kočner, viem si predstaviť a je dobre, že žiaden politik zavedenej politickej strany.

Ľuba ORAVOVÁ, moderátorka
--------------------
Poďme sa ešte pozrieť na takisto mimoparlamentnú stranu, novú stranu 99 %, my sme to už na záver predchádzajúcej diskusie rozoberali s mojimi hosťami, je tu momentálne ta situácia, kedy sú spochybnené vlastne podpisy pod petičné hárky, skúsme možno najprv, ako vy vnímate túto stranu, pohybuje sa vlastne v relatívne v takých tých pozitívnejších číslach.

Michal HORSKÝ, politológ
--------------------
Myslím si, že od samého začiatku až po samý koniec, od začiatku porušila všetky pravidlá volebného zákona a ako jediná lijala do televíznych staníc také množstvá peňazí, že jej odvážili sa robiť propagujúce šoty pre túto stranu napriek tomu, že porušili zákon v rovine sto tisíc eur len za pokutu. To bol podľa mňa obrovský a nešťastný krok. To druhé, že práve táto strana sa dostala do čela ako vlny, že oni sú tie dobré a oni nie sú tie gorily a tie gorily nosili spolu s aktivistami, úprimnymi mladými ľuďmi sa miešali svoje politické karty na tých mítingoch a zhromaždeniach, čo je druhá katastrofa, a tretia podľa mňa najväčšia je práve v tom, že sami neustrážili čistotu svojich hárkov. Sami to neurobili a vtedy, keď na podnet mladých ľudí z generácie sa toto začlo v spoločnosti diať, tak aby miesto aby povedali sorry, alebo aby nejakým spôsobom to dôveryhodne vysvetlili, tak fakticky ich stanoviská sú asi také: ak nás nevylúčia z volieb, budeme sa odvolávať tak či tak na Ústavný súd. A keď nás vylúčia, tak budeme znehodnocovať celé voľby. Je veľmi dôležité pre každú krajinu, že demokratický režim a jeho kvalita sa posudzuje podľa toho, či ten režim je v stave urobiť slobodné a férové voľby. Ak jeden vážny partner spochybňuje, to nie je že spochybňujú oných ich 5 %, spochybňujú celú našu krajinu a to je nezaslúžené a ja myslím, že volič to správne pochopí a správne zhonoruje pri volebnej urne.

Ľuba ORAVOVÁ, moderátorka
--------------------
Samozrejme na to si počkáme, ako som povedala, voľby sú tu už o necelý týždeň a my spolu s vami ich budeme počas volebnej noci komentovať. Pán Horský, ďakujem vám veľmi pekne a tešíme sa na sobotu. Všetko dobre.

Michal HORSKÝ, politológ
--------------------
Ja ďakujem za možnosť divákom TA3. Dovidenia. 

Ľuba ORAVOVÁ, moderátorka
--------------------
Posledné rokovanie poslancov okorenil protest niekoľkých desiatok ľudí. Spoločnosť im robili desiatky policajných ťažkoodencov. Jedna z jeho hlavných organizátoriek skončila na polícii, potom ako sa protestujúci snažili preraziť zátarasy. Horúco bolo aj v rokovacej sále.

/ Reportáž /

Lukáš ZUZELKA, redaktor
--------------------
Krátko po poludní sa niekoľko protestujúcich pokúšalo dostať k parlamentu cez voľné priestory medzi zábranami. A preto ich polícia neskôr uzatvorila. Situácia sa vyhrotila natoľko, že na pomoc museli prísť ďalšie policajné posily. V rukách polície nakoniec skončila aj organizátorka protestov Lucia Galová. Polícii mala s ďalšími ľuďmi brániť v zásahu. 

František PECZÁR, hovorca KR PZ v Bratislave
--------------------
4 osoby boli predvedené za neuposluchnutie výzvy verejného činiteľa a jedna osoba bola predvedená za útok na verejného činiteľa.

Lukáš ZUZELKA, redaktor
--------------------
Pred parlamentom sa situácia postupne upokojila, ale horúco bolo zase v rokovacej sále. Tam sa na pozvanie Ľubomíra Galka dostala hrstka demonštrantov. 

Ladislav KRNÁČ, protestujúci
--------------------
Nemáte v sebe toľko schopnosti a ochoty urobiť jednu jednoduchú sebareflexiu, aby ste si tu imunitu potentovanú vašu zobrali teraz a hneď?

Lukáš ZUZELKA, redaktor
--------------------
Ich hnev si odniesol najmä predseda parlamentu.

Ladislav KRNÁČ, protestujúci
--------------------
Prerušujem rokovanie, páni poslanci. Prosím. A povedal som im len to, čo som povedal, že nemajú v sebe kúsok sebareflexie a nie sú schopní tomuto národu alebo občanom tohto štátu vyslať jedno jediné pozitívne gesto.

Ľubomír GALKO, poslanec NR SR /SaS/
--------------------
Ja v tom nevidím až taký veľký problém. Nejaký jeden dva pokriky, aj pán Hrušovský musí zniesť.

Lukáš ZUZELKA, redaktor
--------------------
Policajti po vypočutí Galovú prepustili. Organizátori protestov priznávajú, že nízka účasť ich sklamala. V protestoch ale plánujú pokračovať. Redakcia a Lukáš Zuzelka, TA3.

/ Konec reportáže /

Ľuba ORAVOVÁ, moderátorka
--------------------
A v štúdiu už vítam ďalších hostí. Predsedu parlamentu Pavla Hrušovského, pekný deň.

Pavol HRUŠOVSKÝ, predseda parlamentu /KDH/
--------------------
Pekný deň.

Ľuba ORAVOVÁ, moderátorka
--------------------
A podpredsedu Smeru Roberta Kaliňáka. Pekný deň.

Róbert KALIŇÁK, podpredseda strany Smer-SD
--------------------
Pekný deň prajem.

Ľuba ORAVOVÁ, moderátorka
--------------------
Pán predseda, sme svedkami v posledných tých týždňoch práve týchto rôznych protestov. Čo si vy ako šéf Národnej rady o týchto protestoch myslíte?

Pavol HRUŠOVSKÝ, predseda parlamentu /KDH/
--------------------
Rešpektujem každý spôsob prejavu nevôle voči čomukoľvek, aj občianskych, aj takých masových ako sme svedkami po minulé dni. Na druhej strane ale chýba mi tam konkrétny dôvod alebo ak aj dôvod si niekto nájde, tak konkrétny ciel a požiadavky, ktoré vlastne tí demonštranti chcú, aby boli naplnené preto, lebo keď som počúval aj to, čo komunikovali predtým, ale potom neskôr, tak sa stále menili tie ich záujmy, ktoré chceli od politikov. Napríklad zrušte si trestno-právnu imunitu. Áno, sme pripravení, ale treba rešpektovať aj ústavu, aj právny poriadok Slovenskej republiky. Odložte konanie parlamentných volieb, no tak to sú niektoré nezmyselné požiadavky, ktoré sa nedajú splniť bez zmeny Ústavy Slovenskej republiky. A preto bol by som skôr privítal otvorený, korektný a konštruktívny dialóg, nie vykrikovanie, nie hádzanie všelijakých predmetov na budovy ústavných orgánov Slovenskej republiky. Pokoj, kľud, rozvahu do každého jedného riešenia problémov, toto by som uprednostňoval pred demonštráciami, sme týždeň pred parlamentnými voľbami, nič nie je krajšie aj lepšie aj pre občanov, ako môžu rozhodnúť svojim vlastným postojom k jednotlivým politickým stranám, a odovzdať hlas tým, ktoré dokážu zabezpečiť istotu a stabilitu.

Ľuba ORAVOVÁ, moderátorka
--------------------
Pán predseda, druhá vec je ta, ak teda voláte po nejakom rozumnom dialógu, oslovili vás práve títo protestujúci s nejakými požiadavkami, nejaké rokovanie bolo alebo plánujete, bude?

Pavol HRUŠOVSKÝ, predseda parlamentu /KDH/
--------------------
Oslovili ma, pani Galová požiadala o stretnutie, ja som im ponúkol deň a hodinu, kedy som bol pripravený týchto zástupcov demonštrantov prijať. Bol som veľmi prekvapený, keď som dostal odpoveď, že žiaľ ale im ta hodina, ktorú som im ponúkol na stretnutie, nevyhovuje. No tak ten dialóg zlyhal hneď na začiatku. Mňa to osobne prekvapilo, ale na druhej strane ukazuje to aj istý obraz tých, ktorí sa postavili na čelo tejto iniciatívy.

Ľuba ORAVOVÁ, moderátorka
--------------------
Ešte jedna otázka, oni vlastne medzi tými požiadavkami majú napríklad aj alebo volajú po výmene politikov po 20 rokoch. Je to na mieste podľa vás? Vy ste v politike už pomerne dlho.

Pavol HRUŠOVSKÝ, predseda parlamentu /KDH/
--------------------
Pozrite sa, znovu. O výmene politikov alebo sympatiách alebo nesympatiách jednotlivých politických strán môžu jedine rozhodnúť občania Slovenskej republiky vo voľbách. Teraz ta chvíľa príde, o týždeň budú parlamentné voľby, demonštrácie nemôžu nahradiť demokratické voľby. Tie chvála bohu na Slovensku sú, a preto tam je potreba sústrediť celý záujem, celú pozornosť aj o  prípadnú personálnu alebo politickú zmenu.

Ľuba ORAVOVÁ, moderátorka
--------------------
Pán Kaliňák, vy ste v politike, ak sa nemýlim, od roku 2002. To je pomerne dlhá doba 10 rokov, je to dlho, alebo krátko?

Róbert KALIŇÁK, podpredseda strany Smer-SD
--------------------
Niekedy sa vám to zdá veľmi dlho, ale faktom je, že o výmenách politikov rozhodujú  naozaj voliči. To je proste pravda, pán predseda parlamentu povedal jasne, že volič má  naozaj ideálnu šancu práve o 7 dní rozhodnúť, akým spôsobom chce, aby sa Slovensko uberalo. Či chce mať pred sebou stabilitu alebo či chce mať pred sebou opätovne nejaký chaos. A v tejto podobe máme predsa niekoľko príkladov. Kedy nezdravý prvok ešte veľmi dávno poslali voliči ešte v roku 98 do definitívneho zabudnutia, mám na mysli pána Ľuptáka. Neskôr voliči odsúdili na politický dôchodok aj dajme tomu HZDS.

Ľuba ORAVOVÁ, moderátorka
--------------------
Vášho bývalého koaličného partnera, áno.

Róbert KALIŇÁK, podpredseda strany Smer-SD
--------------------
Čiže volič má právo jednoducho povedať vo voľbách, s kým už nesúhlasí a s kým hej. Určovať kto má byť v politike či 20 alebo 30 rokov, viac lebo menej, nakoniec poviem úprimne, keby sme my mladí a keby som ja v roku 2002 sa nemal od koho učiť, nielen od svojich kolegov, ale ako aj súperov politických, určite by žiadna politická výchova neprebehla a preto si myslím, že vidíme sami, čo politické novotvary do politiky priniesli. Naozaj obrovský chaos. Zoberte si, že pre nich je najviac to, ako často sú v televízii. Nie to, aké majú výsledky svojej práce. A toto je to, čo priniesli nové tváre v úvodzovkách do politiky v roku 2010 a aj to je dôvod, pre ktorý máme voľby už po dvoch rokoch. Čiže myslím si, že to poučenie z toho, že musí byť nejaký vývoj aj v tej politike, to je profesionálna práca taká ako každá iná, a treba aby bol nejaký priebeh vývoja a ja si myslím, že Slovensko už po týchto experimentoch naozaj by potrebovalo mať stabilnú, funkčnú vládu, ktorá dokáže 4 roky sa predovšetkým starať o občanov, o ekonomické problémy, o problémy nezamestnanosti, o problémy ekonomického rastu a nie o to, aby neustále dochádzalo k zvádam, hádkam, k SaSankám a neviem akým všetkým.

Ľuba ORAVOVÁ, moderátorka
--------------------
Ku Gorilám napríklad.

Róbert KALIŇÁK, podpredseda strany Smer-SD
--------------------
Ku Gorilám a akým ďalším zvieratám. To znamená, naozaj by asi to, čo privítal by každý, aby po 10.marci prišla opäť stabilita a mohli sme sa venovať ten politike seriózne bez ohľadu na to, kto bude účastný vo vláde.

Ľuba ORAVOVÁ, moderátorka
--------------------
Pán Kaliňák, ak teda hovoríme o tých rôznych zvieratách, títo štrajkujúci alebo protestujúci, nazvime to takto, aby som bola korektná, v podstate volajú aj po riadnom vyšetrení tejto spomínanej kauzy Gorila. Vy si myslíte, že bude to vyšetrené ešte do predčasných volieb? Máme necelý týždeň.

Róbert KALIŇÁK, podpredseda strany Smer-SD
--------------------
Vyšetrené určite nie. Môže byť nejaký postupný krok, pretože keď som videl, v akom rozmere a akú obrovskú časť spektra chcú zabrať z pohľadu nejakých dokumentov jednotlivých organizácií, ako je Fond národného majetku, on predovšetkým nakoniec v Gorile ide aj o privatizáciu, ktorá bola naozaj mimoriadna, veď jej objem bol cez 300 miliard starých slovenských korún to znamená, z tohto pohľadu je obrovské množstvo dokumentov, čiže určite nie, určite sa to nepodarí do 10.marca, nakoniec to, čo poznačilo najviac podľa mňa tie protesty, tak si pamätáte ten jeden, ten veľký naozaj, ktorý bol a možno ho označiť za masový, tak najväčšou chybou, ktorou sa stalo bolo, že sa politické strany zaplietli, predovšetkým sme videli Slobodu a Solidaritu a Obyčajných ľudí, ktorí si tam donášali transparenty, vyrábali transparenty, snažili sa manipulovať tieto dve politické strany týmto hnutím, nakoniec sa to odzrkadlilo vlastne na účasti a nechcem nikoho označovať za vinníka, ale jednoducho niektorí sa snažili na tom priživiť a to skutočne zdravé jádro, ktoré chcelo vlastne povedať nejakú svoju myšlienku a častokrát sa prirovnávať aj k 89.roku, nakoniec ta myšlienka tým pádom vyletela komínom, ako sa hovorí a dnes je ta situácia aká je.

Ľuba ORAVOVÁ, moderátorka
--------------------
Pán Hrušovský, vy si myslíte čo o spomínanej kauze Gorila, v súvislosti práve s tým, že máte informácie od vášho ministra pána Lipšica, či budú nejaké čiastkové závery v súvislosti práve s vyšetrovaním do volieb?

Pavol HRUŠOVSKÝ, predseda NR SR /KDH/
--------------------
Nemám nové informácie okrem tých, ktoré sa pravidelne zverejňujú či už pán minister na tlačových konferenciách či policajný prezident, ja som od prvého momentu, keď som sa dozvedel o spise Gorila a o niektorých pre mňa ako nehoráznych zisteniach, ak sa tak stalo, tak je to naozaj vážny problém. Aby sa to vyšetrilo. Politici aby čo možno najmenej komentovali, aby čo možno najmenej sa zaujímali. Máme tu špeciálne vyšetrovacie tímy, máme tu špeciálnu prokuratúru, ktorá sa situáciou a problémom zaoberá. Verím našim vyšetrovateľom a jediné moje želanie je vyšetriť a potrestať, ak sa preukáže vina.

Ľuba ORAVOVÁ, moderátorka
--------------------
Kto je podľa vás zodpovedný za to, že za tie roky, kedy vlastne tá akcia bola spustená, to nebolo vyšetrené?

Pavol HRUŠOVSKÝ, predseda NR SR /KDH/
--------------------
Viete čo, nechcem teraz sa hrať na detektíva, skôr je tu pán minister, ktorý bol ministrom vnútra istý čas, kedy ešte celá tá akcia bola údajne živá. Nechcem sa vôbec vyjadrovať ani k obsahu, ani k forme, ani k spôsobu, ani dôvodom, prečo sa tá akcia spustila. Skôr mi v tejto chvíli záleží na tom, aby, ak sa to nevyšetrilo, vyšetrilo sa aj to, prečo sa prestalo vyšetrovať, respektíve prečo sa vyšetrovanie prerušilo alebo dokonca skončilo, ale ak sú ešte lehoty dané, aby sme v tom pokračovali, myslím, že minister Lipšic robí všetko pre to, aby to vyšetrovanie pokračovalo a bolo dovedené do úspešného konca.

Ľuba ORAVOVÁ, moderátorka
--------------------
A robil všetko pre to aj v minulosti? Keďže vieme, že tá akcia Gorila alebo tá kauza Gorila sa prevalila vlastne nie cez politikov, cez políciu, ale vlastne cez internet.

Pavol HRUŠOVSKÝ, predseda NR SR /KDH/
--------------------
Podľa toho, čo je mne známe, tak polícia po nástupe ministra Lipšica sa začala zaoberať týmto prípadom, ale naozaj vecne hodnotiť situáciu a zaujímať postoj mi neprináleží.

Ľuba ORAVOVÁ, moderátorka
--------------------
Pán Kaliňák, aby ste teda aj vy mohli zareagovať. Vy ste boli v čase, kedy tá akcia vlastne bola živá, by som citovala pána Hrušovského, prečo sa vlastne počas možno vášho ministrovania alebo počas vedenia polície a vášho ministrovania nedospelo k nejakým záverom, k takým tým, ktoré by boli relevantné?

Róbert KALIŇÁK, podpredseda strany /Smer-SD/
--------------------
Ten dôvod je asi rovnaký ako prečo teraz, dva roky sa tie veci nejak nekonalo a v našom prípade by som povedal, že ten dôvod je pomerne prozaický. Mnoho informácií, ktoré súviseli s Gorilou, boli v obehu, ako viete, od roku 2005-2006 a v tom spise sa veľa hovorí o plánoch, to znamená napríklad vyšetrovanie, ktoré začalo v roku 2006, sám súčasný minister Daniel Lipšic potvrdil, že mnohé platby a mnohé prevody peňazí, ktoré mali prebehnúť, neprebehli. Čiže vlastne nebolo čo vyšetrovať, lebo bolo len nejaké stanovisko. Po tom, keď tá informácia bola verejne známa už všelikomu, širokému okruhu ľudí, tak samozrejme už upravili svoje správanie či už tým, že pozametali stopy, či už tým, že zmenili celý systém fungovania. To samozrejme nutne sťažilo prácu polície, ktorá v tom prípade tie výsledky nezaznamenala, nakoniec boli sme prví, ktorí pána Nicholsona prijali a prijali aj jeho trestné oznámenie a začali sme sa tým zaoberať už ako Gorilou, pretože pred tým nikto nevedel ten názov, že by sa to tak nejak volalo. A dnes je nevyhnutné urobiť iba to stanovisko, že nemali by sme sa my ako politici miešať do práce vyšetrovateľov, mali by dostať priestor a čas, nedávať im limity, že do volieb, po voľbách, kedykoľvek. Jednoducho tento tím potrebuje určite čas a kľud na to, aby sa tej veci povenoval a skúsil sa ešte raz zoširoka vrátiť k tomu, či dokáže nejakým spôsobom určiť a nájsť vinníka alebo nie, ale nakoniec, hovorím, my sme o tých informáciách, ktoré sú v Gorile, hovorili počas nášho pobytu v opozícii, počas druhej Dzurindovej vlády, že či už že sú kupovaní poslanci alebo že z privatizácie prebiehajú provízie.

Ľuba ORAVOVÁ, moderátorka
--------------------
Ale mali ste to viac-menej z informácií zo spravodajských služieb.

Róbert KALIŇÁK, podpredseda strany /Smer-SD/
--------------------
Viete čo, to nie, to boli informácie, ktoré boli všeobecne podané, pretože mnohé ceny za mnohé podniky nezodpovedali ich reálnej cene, poslanci kupovaní boli, viete že z noci na ráno sa niektorí poslanci stali z opozície koaličnými.

Ľuba ORAVOVÁ, moderátorka
--------------------
Iste, ale tam skutok sa nestal.

Róbert KALIŇÁK, podpredseda strany /Smer-SD/
--------------------
Nakoniec aj sme podávali trestné oznámenie dokonca v tej veci. Predseda Smeru Robert Fico podal v tej veci trestné oznámenie. Súčasný minister Daniel Lipšic, keď odišiel do opozície v roku 2006, tak povedal, že dlžíme verejnosti vysvetlenie ohľadne kupovania poslancov, takže tieto informácie boli známe. Dnes je k tomu určitý dokument, ktorý musí mať priestor na to, aby ho mohli policajti v kľude vyšetriť.

Ľuba ORAVOVÁ, moderátorka
--------------------
Pán Hrušovský, už iba aby som uzavrela celú túto záležitosť. Aj váš koaličný partner Béla Bugár v súvislosti práve s informovaním alebo s nejakou angažovanosťou pána Lipšica v tejto záležitosti, čo sa týka verejnosti, kritizoval ho, kritizovala ho aj opozícia. Ako ste hodnotili vlastne vy tú jeho angažovanosť v tejto veci?

Pavol HRUŠOVSKÝ, predseda NR SR /KDH/
--------------------
Ja by som ho nekritizoval za to, čo v tejto veci urobil, skôr by som ho pochválil. Ja som sám vyjadril želanie, aby sme, ak sa dá, maximálnym spôsobom odpolitizovali celý vzťah k tomuto spisu, k tomuto vyšetrovaniu a pán minister len informoval o zisteniach, ktoré aktuálne boli známe. Vyvinul aj do istej miery veľký mediálny tlak na to, aby sa táto kauza nezamietla pod stôl a toto je jeden zo spôsobov, ako s takýmto neduchom, ako je, viete, to je... Ak sa potvrdí čo len polovička z tých informácií, ktoré sú zverejnené, tak je to korupcia celoštátneho rozsahu, že to je o charaktere štátu. To netreba len tak podceňovať, netreba tie informácie zľahčovať, naozaj tu treba nasadiť všetky politické strany, ak chceme ten štát ukázať v inej perspektíve, slušného, demokratického, spravodlivého, ale nie sa pohrávať s tým, že už dnes mať obavu, že ak parlamentné voľby dopadnú ináč, ako si myslíme, že by dopadnúť mohli a mali, takže kauza Gorila sa zametie pod stôl a vyšetrovať sa nebude.

Ľuba ORAVOVÁ, moderátorka
--------------------
V každom prípade...

Pavol HRUŠOVSKÝ, predseda NR SR /KDH/
--------------------
Preto aj iniciatíva pána ministra Lipšica smeruje k tomu, aby ešte do konca tohto volebného obdobia sa vykonalo maximálny počet vyšetrovacích úkonov a veci sa objasnili ako sa objasniť môžu.

Ľuba ORAVOVÁ, moderátorka
--------------------
Páni, rovnaká otázka pre vás oboch. Ja to zovšeobecním. Vy skutočne veríte, že sa to dokáže, možno aj táto konkrétna kauza, poriadne vyšetriť a že skutočne sa nestane to, čo sa stalo v konečnom dôsledku, nespochybňujem to rozhodnutie, orgánov činných v trestnom konaní, boli tu rôzne kauzy financovania politických strán a záver vlastne bol, že skutok sa nestal. Pán Hrušovký.

Pavol HRUŠOVSKÝ, predseda NR SR /KDH/
--------------------
Ja verím, že áno a budem osobne trvať na tom, aby sa to vyšetrilo, aby sa ľudia, ktorým sa preukáže vina, aj potrestali, ale aj ľudia, ktorým sa vina nepreukáže a stali sa terčom útokov, aby sa im niekto za túto vec dokázal ospravedlniť, preto lebo tá spustila tú masovú lavínu protestov, tá začala pomaly strany vyháňať z verejného a politického života, tá začala likvidovať niektorých slušných ľudí, ktorí v politike sú len preto, že nejaký čas už v nej pôsobia, a preto treba zostať v rovine naozaj objektívnej spravodlivosti voči každému, aj voči páchateľovi, ale aj voči tomu, koho niekto urobil dnes podozrivým a vinu mu nikdy nikto nepreukáže.

Ľuba ORAVOVÁ, moderátorka
--------------------
Pán Kaliňák.

Róbert KALIŇÁK, podpredseda strany /Smer-SD/
--------------------
Aj vzhľadom na to, že dnes je omnoho viacej informácií k dispozícii ako bolo kedykoľvek predtým, pretože mnohé úkony, ktoré sa spomínajú v tej Gorile, sa robili po troch, po štyroch rokoch, čiže v podstate pred nedávnym časom, tak verím, že či už preto, že bude zachovaný ten tím, ktorý to vyšetruje a niekedy možno niektoré veci nepostačujú úplne, aby vedeli postaviť páchateľa úplne pred súd, hoci mám pocit, že by to mohlo tentokrát vyjsť najmä preto, že ten tlak verejnosti je tak obrovský a tu sa preukazuje, že niekedy naozaj občania, keď sú presvedčení o svojej pravde, dobre že vyjdú do ulíc, lebo nastane všeobecný tlak a majú možno väčšiu mieru možností kontroly, ale v každom prípade to, čomu verím určite je, že tá kauza bude objasnená. Viete, mnohokrát sa stalo...

Ľuba ORAVOVÁ, moderátorka
--------------------
Čo vás k tomu vedie? Mali sme tuná napríklad, vy ako strana ste mali podozrenie v súvislosti s financovaním SDKÚ-DS, nakoniec to skončilo tak, že vlastne nič sa nestalo. Kde vás vedie to presvedčenie?

Róbert KALIŇÁK, podpredseda strany /Smer-SD/
--------------------
Pozrite sa. Myslím, že práve tá jedna vec, že my sme popísali presne na základe dokumentov veci, ktoré boli úplne jasné, je otázka, či každé porušenie zákona, lebo tak to je, nie každé porušenie zákona je zároveň trestný čin a nie každá udalosť, ktorá sa odohrá, je hneď trestným činom. V jednej miere na to sú dobré práve politické kauzy, že mnohé zodpovednosti dnes a v tom je ten vývoj Slovenska, ktorý zaznamenal za 20 rokov, kde sme omnoho citlivejší a na veci, ktoré nie sú trestným činom, ale považujeme ich za neetické, alebo dokonca ich považujeme za v rozpore s politickou morálkou, ale nemusia hneď byť trestný čin. A preto hovorím, že aj mnoho, keď ja som bol minister vnútra, sme mali mnoho prípadov, kde súd vzhliadol dôkazy ako nedostatočné, v každom prípade ale bolo objasnené, bolo známe, akým spôsobom tá situácia prebehla a to, čo my naozaj potrebujeme je, by bolo zrejmé, ako sa to všetko udialo a, samozrejme, snažiť sa potrestať páchateľov, ale už samotný verejný tlak aktérov buď odprevadí do minulosti alebo iným spôsobom budú pranierovaní, ale v
 zhľadom na to, že je to naozaj obrovské penzum informácií, je predovšetkým dôležité, aby politici do toho nezasahovali a na to je práve dobrý, dajme tomu, v tomto prípade ten verejný tlak, že nikto si nedovolí, som o tom presvedčený ja osobne a keď už aj pán predseda povedal, že sa bude zasadzovať, všetci máme na tom záujem, že nebudú politici do toho zasahovať a ako sa hovorí, padni komu padni, vyšetrí sa ten prípad naozaj do úplného konca, aby tí, ktorí sú vinní, boli vinní, tí, ktorí sú nevinní, boli očistení a mohol byť nakreslený nový obraz toho, ako sa vlastne slovenská politika od roku 2002 alebo 2006, kedy táto kauza prebiehala, očistila, zmenila, zlepšila, akým spôsobom chceme ísť ďalej, aby naozaj sme mohli ukázať tým občanom, že je úplne iné Slovensko ako pred 6 rokmi.

Ľuba ORAVOVÁ, moderátorka
--------------------
Páni, aby sme uzavreli kauzu financovania strán, keď to takto veľmi zhrniem, čo sľubujete, pán Hrušovský, v súvislosti s nedostatočnou kontrolou práve financovania politických strán svojim voličom? Čo bude pre vás prioritou v rámci prípadných povolebných rokovaní?

Pavol HRUŠOVSKÝ, predseda NR SR /KDH/
--------------------
Pozrite sa, táto téma je permanentná, ja osobne si nemyslím, že to financovanie politických strán je netransparentné. Ono je zákonom upravené, dokonca až tak, že audítori, ktorí každý rok robia výročnú finančnú správu o hospodárení politických strán s peniazmi, ktoré dostávajú ako príspevok od štátu, sú žrebovaní a táto audítorská správa je predmetom rokovania finančného výboru Národnej rady Slovenskej republiky.

Ľuba ORAVOVÁ, moderátorka
--------------------
Ale kontrolujú samých seba.

Pavol HRUŠOVSKÝ, predseda NR SR /KDH/
--------------------
Pani redaktorka, politici už len berú na vedomie. Ja som za väčšiu transparentnosť, za väčšiu kontrolu, ale ja si neviem predstaviť iný orgán, ako nezávislého audítora a Národnú radu, ktorá je gestorom nad štátnymi peniazmi, aby mali informácie o hospodárení s peniazmi politických strán, ktoré naozaj dostávajú zo štátu. Natíska sa tu otázka, či tento model financovania zo štátu všetkých politických strán je alebo nie je spravodlivý. Ja osobne si myslím, že tie pravidlá sú spravodlivé preto, lebo on stanovuje isté kritériá financovania pre strany, ktoré získajú 3 %, ale nie sú parlamentnými a potom to ďalšie financovanie počas volebného obdobia. Poďme sa tým zoberať. My skôr vidíme  priestor na vytvorenie novej legislatívy, napríklad zákon o lobingu.

Ľuba ORAVOVÁ, moderátorka
--------------------
Ak teda hovoríte, pán Hrušovský, dohovoríte, že ten systém momentálne podľa vás je v poriadku, to, že teda strany kontrolujú nezávislí audítori a následne tá správa ide do parlamentu, ako ale potom vysvetlíte, že boli tu aj v minulosti práve na základe týchto audítorských správ a tak ďalej, prípady ako v podstate darcovia SDKÚ-DS?

Pavol HRUŠOVSKÝ, predseda NR SR /KDH/
--------------------
Pani redaktorka, to je vec, ktorá je pre iné orgány v štáte na to určené, aby ich kontrolovali. To je kauza pre orgány činné v trestnom konaní.

Ľuba ORAVOVÁ, moderátorka
--------------------
Práve preto sa na to pýtam, či tá kontrola je dostatočná.

Pavol HRUŠOVSKÝ, predseda NR SR /KDH/
--------------------
To je už tá korupcia, klientelizmus, ktorý tu akosi bol odhalený v nejakom spise. To je na čistote verejného života, to je na vymožiteľnosti práva, to je na zodpovednosti za dodržiavanie všetkých zákonov Slovenskej republiky, ktorým sa každý občan, nielen politické strany môžu riadiť. Ja som za maximálnu otvorenosť a transparentnosť kontroly financovania politických strán, získavania iných ako štátnych peňazí na ich činnosť. Môžeme sa o tejto problematike po voľbách baviť, ale považujem za dôležité povedať, že do tohto akoby legislatívneho záujmu spadá aj záujem o zrušenie trestnoprávnej imunity napríklad, lebo aj tam sa môže sťažiť dokazovanie, či náhodou niektorý z poslancov alebo politikov alebo ktorýkoľvek občan, ktorý prispieva na činnosť politickej strany, sa nedopustil páchania trestnej činnosti a tak ďalej a tak ďalej. Mohol by som pokračovať vo výpočte.

Ľuba ORAVOVÁ, moderátorka
--------------------
Tak je aj prioritou pre KDH zrušenie trestnoprávnej imunity do ďalšieho volebného obdobia.

Pavol HRUŠOVSKÝ, predseda NR SR /KDH/
--------------------
Usilujeme sa o to už niekoľko rokov, žiaľ, nenašli sme pochopenie u našich kolegov zo Smeru, ale je to politika, ktorá je trvalá. Ideme s ňou aj do týchto parlamentných volieb a chcem sľúbiť občanom Slovenskej republiky, že to bude jedna z prvoradých priorít zrušiť trestnoprávnu imunitu.

Ľuba ORAVOVÁ, moderátorka
--------------------
Takže, pán Kaliňák, môžete reagovať aj na tú trestnoprávnu imunitu. Ako to je so stranou Smer - Sociálna demokracia.

Róbert KALIŇÁK, podpredseda strany /Smer-SD/
--------------------
Myslím si, že tá situácia nie vždy je dobre pochopená, pretože keď si zoberiete všetky návrhy, ktoré prišli do parlamentu, Smer podporil. Pamätám si ale, že sme tak isto podporili zbavenie imunity poslanca, ktorému sa dnes musí Slovenská republika na základe rozhodnutia Európskeho súdu pre ľudské práva ospravedlniť. Čiže tá poslanecká imunita predovšetkým smeruje k politickým kauzám. Ja si myslím, že existuje kompromis. Existuje kompromis, pretože to, čo dneska vadí verejnosti je, že cez poslaneckú imunitu nezačína trestné stíhanie, ale začína až potom, čo skončí mandát. Poslanecká imunita ale nemá slúžiť na to, aby ochraňovala poslanca proti nejakej zodpovednosti za trestný čin, ale voči tomu, aby orgány vládnej moci nemohli obmedzovať jeho účasť na hlasovaniach, to je ten známy český prípad, kedy vďaka zadržaniu jedného poslanca, vyfabulovaného, sa ukázalo, že bol zvolený prezident republiky jedným hlasom len preto,  že tohto zadržala výkonná moc. Čiže ja si skôr myslím, že môžu niektoré úkony prebiehať, aby nebolo obmedzené aj trestné stíhanie a bude treba naformulovať tak, aby to zodpovedalo či už tomu, čo verejnosť chce, a nakoniec aj politici, aby tá vyrovnanosť medzi poslancom a politikom a voličom bolo rovnaké, ale zároveň aby sa uplatnilo to, že výkonná moc nemôže vydierať parlament, lebo na to to vlastne pôvodne slúžilo a niekedy sa to aj zneužilo, niekedy aj...

Ľuba ORAVOVÁ, moderátorka
--------------------
Dá sa to nejako legislatívne ošetriť?

Róbert KALIŇÁK, podpredseda strany /Smer-SD/
--------------------
Myslím si, že sa dá. Sú cesty, ktoré áno, priestupková imunita to bolo niečo celkom iné. To nebola ani imunita, to bolo iné, ale v tomto prípade je určite priestor na to, aby sa uchovala tá nezávislosť parlamentu od vlády a aby vláda nemohla robiť nátlaky na parlament a zároveň aby nedošlo k obmedzovaniu vyšetrovania vecí, ktoré niektorý z politikov alebo poslancov pri zlyhaní spôsobil, takže tento priestor tu určite všetci vidíme a môžu sa vec posunúť ďalej. Ešte k tomu financovaniu politických strán chcem povedať,  že...

Pavol HRUŠOVSKÝ, predseda NR SR /KDH/
--------------------
Tak podporíte trestnoprávnu imunitu, zrušenie.

Róbert KALIŇÁK, podpredseda strany /Smer-SD/
--------------------
Hovorím, že vždycky, keď sme zvolali na to komisiu, tak ste na tom neprijali účasť.

Pavol HRUŠOVSKÝ, predseda NR SR /KDH/
--------------------
Vieš, to nie je o komisii. To je o vôli naozaj sa zodpovedne k tomuto problému postaviť, preto lebo tieto argumenty, ktoré počúvam už niekoľko rokov, sú zástupnými argumentami. Tu treba politicky tento problém raz a navždy vyriešiť, nehrozí žiadne šikanovanie poslancov, nehrozí žiadne zneužitie vlády voči parlamentu a voči poslancom Národnej rady. Osobne si myslím, že treba raziť cestu rovnosti postavenia občana pred zákonom bez ohľadu na to, či je to ústavný činiteľ alebo je to...

Róbert KALIŇÁK, podpredseda strany /Smer-SD/
--------------------
Pán predseda...

Pavol HRUŠOVSKÝ, predseda NR SR /KDH/
--------------------
...ktorýkoľvek občan Slovenskej republiky. Poďme do toho. Podpíšme ten zákon. Potrebuje ústavnú väčšinu. Schváľme ho a bude navždy vyriešený ten konflikt, ktorý tu vo verejnosti pretrváva už niekoľko rokov.

Róbert KALIŇÁK, podpredseda strany /Smer-SD/
--------------------
Veď to je v poriadku. My sme za to, aby sa vyriešil, len celá vec je tá, že počas vašej vlády bola zneužitá tajná služba na odpočúvanie opozície. Veď teraz sú za to trestne stíhaní ľudia.

Pavol HRUŠOVSKÝ, predseda NR SR /KDH/
--------------------
Počas našej vlády?

Róbert KALIŇÁK, podpredseda strany /Smer-SD/
--------------------
Samozrejme. Teraz,.

Pavol HRUŠOVSKÝ, predseda NR SR /KDH/
--------------------
kto?

Róbert KALIŇÁK, podpredseda strany /Smer-SD/
--------------------
Na ministerstve obrany. Čiže a videli ste, že minister obrany, vlády, v ktorej ste boli ako KDH, sa vyhrážal opozičným poslancom o tom, čo sa na nich zverejní, pretože ich odpočúval.

Pavol HRUŠOVSKÝ, predseda NR SR /KDH/
--------------------
Vyšetriť a potrestať. Ja sa nezastávam nikoho, ani ministra, ani poslanca, ani...

Róbert KALIŇÁK, podpredseda strany /Smer-SD/
--------------------
To je v poriadku, ja viem, že nie, ja len presne hovorím, že tu sa musí nájsť tá hranica, aby nemohla vláda vydierať hlavne opozíciu. Veď aj Smer bol vo vláde a veľmi sme strážili to, aby žiadnym spôsobom sme nemohli byť napadnutí tým, že vláda nejakým spôsobom chce útočiť na opozíciu, lebo to je opozícia, je základom demokracie.

Pavol HRUŠOVSKÝ, predseda NR SR /KDH/
--------------------
Len tento problém sa nemôže stať problémom konfliktu medzi koalíciou a opozíciou, lebo ak to takto uchopíme, tak to spolitizovávame, proste vytvárame strach, vytvárame obavu raz u opozičných, raz u koaličných poslancov, že je to...

Róbert KALIŇÁK, podpredseda strany /Smer-SD/
--------------------
Teraz sa to stalo.

Pavol HRUŠOVSKÝ, predseda NR SR /KDH/
--------------------
...zneužiteľný princíp, ktorý niekto môže len účelovo použiť vtedy, keď potrebujem, aby v parlamente nebola väčšina niekoho na to, ako si spomenul, že v Čechách precedens pri voľbe prezidenta. Vylúčme toto podozrenie. Poďme sa k tomu postaviť naozaj, ešte raz zopakujem, zodpovedne, politicky, potrebujeme na to ústavnú väčšinu, jedna strana na Slovensku ju nikdy nezíska, aspoň verím, a poďme tento problém riešiť.

Róbert KALIŇÁK, podpredseda strany /Smer-SD/
--------------------
Na tom sa zhodneme.

Ľuba ORAVOVÁ, moderátorka
--------------------
Samozrejme to uvidíme po voľbách a pri tých povolebných rokovaniach, ale poďme ešte k jednej téme a to je generálny prokurátor. Pán Hrušovský, opozícia sa vzácne zhodla tesne pred voľbami, podali ste podnet na Ústavný súd, ale čo to vlastne rieši? Ak sa nemýlim, ani Ústavný súd nemá, alebo ak sa mýlim, opravte ma, nejaké konkrétne termíny, čo sa týka rozhodovania o tomto podaní.

Pavol HRUŠOVSKÝ, predseda NR SR /KDH/
--------------------
Chcem trošku poopraviť, nie opozícia, ale bývalí...

Ľuba ORAVOVÁ, moderátorka
--------------------
Bývalá vládna koalícia.

Pavol HRUŠOVSKÝ, predseda NR SR /KDH/
--------------------
Bývalí poslanci vládnej koalície sa zhodli, že podpísali podanie na Ústavný súd, ktorý je kvalitatívne trošku iný. Áno, Ústavný súd v tejto veci lehoty nemá, ale môže konať, pretože ja vec považujem za naliehavú, nie je dobré, ak Slovenská republika nemá už skoro rok vymenovaného generálneho prokurátora, hoci Národná rada zákonom stanoveným o jeho voľbe a odporúčaní prezidentovi na vymenovanie rozhodla. Toto podanie smeruje k tomu, aby pán prezident republiky len za predpokladu, že nebudú splnené podmienky kandidáta na to, aby mohol byť vymenovaný za generálneho prokurátora, môže odmietnuť takýto návrh, ktorý parlament vo voľbe schválil, ale v opačnom prípade pán prezident ho vymenovať musí. Budeme čakať a trošku sme znepokojení, že Ústavný súd v tejto veci odkladá svoje rozhodnutie preto, lebo na Ústavnom súde, pokiaľ viem, sú už 2 návrhy dvoch kandidátov, teda jedného zvoleného kandidáta a predtým jedného z kandidátov, pána Trnku, mohol Ústavný súd rozhodnúť. Pán prezident sa podľa toho zasprávať, ale nechcem už v tejto chvíli dramatizovať, skôr by ma zaujímalo, aký plán má strana Smer po parlamentných voľbách s generálnym prokurátorom.

Ľuba ORAVOVÁ, moderátorka
--------------------
A to sa chcem aj spýtať ja. Pán Kaliňák, vy teda hovoríte, že všetko má v rukách prezident, všetko má v rukách aj Ústavný súd, prečo však už vlastne hovoríte o prípadnej možnej zmene voľby generálneho prokurátora?

Róbert KALIŇÁK, podpredseda strany /Smer-SD/
--------------------
Predovšetkým preto, lebo to, čo sa podarilo vládnej koalícii  pri generálnom prokurátorovi, len reprezentuje ich 18-mesačné vládnutie. To znamená absolútny chaos, podozrievanie, korupcia, nakoniec pri jednej z volieb pán docent Čentéš odstúpil, pretože povedal, že sú podozrenia z korupcie. V kauze Sasanka sme počuli, že lietali 300-tisícové sumy v eurách za 1 hlas poslanca na voľbu generálneho prokurátora. Jednoducho táto voľba tohto generálneho prokurátora je tak poznačená, tak poznačená či už korupciou alebo netransparentnosťou, že si myslím, že generálny prokurátor zvolený na základe takejto voľby sa nemôže cítiť ani komfortne, pretože má vykonávať dozor nad zákonnosťou a dozor nad zákonnosťou má vykonávať človek, ktorý bol zvolený v takomto obrovskom politickom bahne? Veď nakoniec prechod k verejnej voľbe bol spôsobený len tým, že si neverili jednotlivé koaličné strany, či sa vzájomne medzi sebou niekto niekde neupláca.

Ľuba ORAVOVÁ, moderátorka
--------------------
Dobre, spýtam sa inak.

Róbert KALIŇÁK, podpredseda strany /Smer-SD/
--------------------
Čiže môj názor na to je, že naozaj pre dobre fungujúcu generálnu prokuratúru, ktorá bude naozaj nezávisle vyšetrovať trestné činy či nielen páchateľov trestných činov, ale aj tých, o čom bola verejnosť, aj ústavných činiteľov a to je jedno či z koalície alebo z opozície, lebo dnes podľa tých vecí, ktoré sa odohrali, presne vie generálny prokurátor, kto ho zvolil. To znamená vie, komu má byť vďačný, ako sa hovorí. Z nášho pohľadu môžeme pripustiť to, že bude oficiálne zvolená politická nominácia generálneho prokurátora, tak ako možno o tom debatovať, ale nie tá, ktorá sa teraz odohrala.

Ľuba ORAVOVÁ, moderátorka
--------------------
Dobre. Spýtam sa inak, pán Kaliňák.

Róbert KALIŇÁK, podpredseda strany /Smer-SD/
--------------------
Dokončím len myšlienku, pani redaktorka. Dnes to podanie na Ústavný súd nerešpektuje, že boli chvíle, keď sa vládnej koalícii páčilo, keď prezident takýmto spôsobom rozhodol, veď on má množstvo kompetencií, kedy vymenúva ľudí na základe návrhu, či už parlamentu alebo vlády. A v jednom prípade platilo uznesenie, ktoré dodnes platí, uznesenie vlády o návrhu na menovanie v jednom prípade a prezident ho nerešpektoval. Nie že by nespĺňal nejaké náležitosti, ale preto, že minulosť toho človeka podľa názoru prezidenta nespĺňala to, aby sa mohol ujať takejto významnej funkcie. To isté platí, bol prípad ešte kedysi štátneho tajomníka.

Ľuba ORAVOVÁ, moderátorka
--------------------
Pána Tvarošku, áno.

Róbert KALIŇÁK, podpredseda strany /Smer-SD/
--------------------
Na ministerstve financií, ale tam boli odborné problémy a nedostatok praxe.

Ľuba ORAVOVÁ, moderátorka
--------------------
Dobre, pán Kaliňák, takže moja otázka znie.

Róbert KALIŇÁK, podpredseda strany /Smer-SD/
--------------------
Z môjho pohľadu je to predvolebný politický ťah, ale myslím si, že dobre by bolo, ak by sme sa vrátili späť a bol zvolený...

Ľuba ORAVOVÁ, moderátorka
--------------------
Dobre. Počkáte na rozhodnutie Ústavného súdu?

Róbert KALIŇÁK, podpredseda strany /Smer-SD/
--------------------
Bol zvolený generálny prokurátor naprieč politickým spektrom. Dobrý príklad je, dnes to spomínal aj pán predseda Hrušovský, že napríklad špeciálny prokurátor má absolútnu dôveru všetkých strán práve preto, že bol zvolený naprieč politickým spektrom a tak by to malo byť aj ďalej.

Ľuba ORAVOVÁ, moderátorka
--------------------
Dobre. Tá zmena zákona.

Pavol HRUŠOVSKÝ, predseda NR SR /KDH/
--------------------
Pán podpredseda, ale keď sa nedohodneme, väčšina musí rozhodnúť. Čo to je apolitická nominácia, lebo s takou ľahkosťou sa hovorí nie Čentéša preto, lebo... to je vyslovene produkt politiky. V tom parlamente je všetko produktom, každé jedno rozhodnutie je produktom väčšinovej politiky, respektíve väčšinovej vôli.

Róbert KALIŇÁK, podpredseda strany /Smer-SD/
--------------------
Len doteraz sme sa neboli schopní dohodnúť.

Pavol HRUŠOVSKÝ, predseda NR SR /KDH/
--------------------
Dobre. No tak, neboli sme sa schopní dohodnúť, ale Čentéš získal väčšinu. Väčšinu, ktorú nemôže nerešpektovať nikto, ani prezident republiky. Ja nechcem zasahovať do ústavných kompetencií pána prezidenta, mám od toho veľmi ďaleko, ale niečo mi tu predsa len vadí, aby riadne uznesenie, ktoré parlament prijal, Ústavný súd potvrdil, že to rozhodnutie bolo prijaté v súlade so zákonom, nebolo rešpektované. Preto ja sa obávam, ak by sme v takomto vývoji ďalej vzťahov medzi najvyššími ústavnými orgánmi pokračovali, tak to nie je pre Slovensko dobré vysvedčenie.

Ľuba ORAVOVÁ, moderátorka
--------------------
Pán Kaliňák, otázka moja znie, ak dovolíte, vy teda, pán Kaliňák, hovoríte o zmene voľby generálneho prokurátora. Spýtam sa veľmi jasne. Počkáte na rozhodnutie Ústavného súdu, ktoré...

Róbert KALIŇÁK, podpredseda strany /Smer-SD/
--------------------
Ale tak. My sme si pochopiteľne rozhodnutia Ústavného súdu vždy vážili, ale to je dôvod, pre ktorý v ústave máme inak definované vymenovanie napríklad ministrov, kde prezident musí vymenovať na návrh a inak máme vymenovanie ostatných funkcií, kde je na výber prezidentovi, že má šancu odmietnuť. Snáď si nemyslíme, že aj v prípade ministrov je povinnosť, aby ho prezident vymenoval, ak má nejaké prekážky vo svojej funkcii, či už je to bezúhonnosť alebo podobné veci, ktoré sú viazané na funkciu ministra, že by tak prezident urobil. Jednoducho naša ústava pozná rozdiel medzi povinným vymenovaním a dobrovoľným vymenovaním a umožňuje prezidentovi, ktorý nemá byť figúrkou, ale má byť reálnou súčasťou výkonnej moci, aby sa v niektorých prípadoch rozhodoval. Nech Ústavný súd rozhodne, my samozrejme budeme vždy rešpektovať, my sme vždy rešpektovali, či sa nám to páčilo alebo nie, rozhodnutie Ústavného súdu a my navrhujeme len tú variantu, teda ten variant, že máme šancu urobiť novú voľbu, ktorá naozaj bude spĺňať všetky náležitosti také, aké v histórii sa niekoľkokrát opakovali.

Pavol HRUŠOVSKÝ, predseda NR SR /KDH/
--------------------
Musím odmietnuť tento názor preto, lebo predtým, ako Čentéš bol predstavený plénu Národnej rady ako možný kandidát, musel v ústavnoprávnom výbore osvedčiť, či spĺňa všetky podmienky voliteľnosti.

Róbert KALIŇÁK, podpredseda strany /Smer-SD/
--------------------
To ja nespochybňujem.

Pavol HRUŠOVSKÝ, predseda NR SR /KDH/
--------------------
..na kandidáta na generálneho prokurátora. Preto sa pýtam ešte raz. Chcete zrušiť toto uznesenie a túto voľbu po parlamentných voľbách, ak Smer bude mať väčšinu? Lebo tu niekde je ten kritický bod.

Róbert KALIŇÁK, podpredseda strany /Smer-SD/
--------------------
Ja nemyslím, že ju treba rušiť.

Pavol HRUŠOVSKÝ, predseda NR SR /KDH/
--------------------
Ale vy...

Róbert KALIŇÁK, podpredseda strany /Smer-SD/
--------------------
Precedens našej ústavy hovorí, že existujú uznesenia, ktoré proste jedno prezident nerešpektoval, pretože mal názor, že ten človek nespĺňa a vôbec, príbeh nielen jeho, ale v tomto prípade príbeh voľby nespĺňa náležitosti všeobecnej transparentnosti ako to má sa vyžadovať a môže byť druhá voľba  a vyberie sa druhý kandidát.

Pavol HRUŠOVSKÝ, predseda NR SR /KDH/
--------------------
Nie je dôvod na druhú voľbu preto, lebo toto uznesenie Národnej rady o voľbe na kandidáta generálneho prokurátora, jeho platnosť sa prenáša aj do ďalšieho funkčného obdobia.

Ľuba ORAVOVÁ, moderátorka
--------------------
Dobre, páni, aby sme uzavreli túto tému, už trošku zachádzame do takých právnických...

Róbert KALIŇÁK, podpredseda strany /Smer-SD/
--------------------
detailov.

Ľuba ORAVOVÁ, moderátorka
--------------------
Detailov.

Pavol HRUŠOVSKÝ, predseda NR SR /KDH/
--------------------
Sme právnici, takže...

Ľuba ORAVOVÁ, moderátorka
--------------------
Vy sa v tom vyznáte, určite. Páni, úplne na záver taká tá klasická, typická otázka, ktorá sa týka povolebného vývoja. Pán Hrušovský, vy ste vlastne v piatok sa takpovediac vymedzili voči strane Smer spomínaným plagátom, ale váš predseda veľmi jasne neodmietol prípadnú koalíciu, takže spýtam sa vás. Je teda KDH pripravené ísť do vlády aj so stranou Smer, ktorá volá po minimálne po jednom koaličnom partnerovi?

Pavol HRUŠOVSKÝ, predseda NR SR /KDH/
--------------------
Pani redaktorka, dnes takto otázka vôbec nestojí. Možno by ste chceli mať takú konkrétnu odpoveď, ale dnes nie je na to čas. Naozaj. Sme pár dní pred parlamentnými voľbami, kde občania Slovenskej republiky rozhodnú medzi 2 alternatívami. Jednou zodpovednou a jednou možno menej zodpovednou, my ju nazývame socialistická cesta, ktorá je cestou len nereálnych sľubov, príliš veľkej popularity až častokrát plná populizmu, získavania len a len ľudí na svoju stranu. My ponúkame inú alternatívu.

Ľuba ORAVOVÁ, moderátorka
--------------------
Zodpovednú, ako hovoríte. A tú predstavujú ktoré strany?

Pavol HRUŠOVSKÝ, predseda NR SR /KDH/
--------------------
Tú predstavuje v prvom rade a na prvom mieste Kresťanskodemokratické hnutie. Ak to hovorím...

Ľuba ORAVOVÁ, moderátorka
--------------------
Tak ak sami, ústavnú väčšinu by ste nemali.

Pavol HRUŠOVSKÝ, predseda NR SR /KDH/
--------------------
Hovorím to slobodne, hovorím to zodpovedne ako politik, ktorý už niečo má za sebou a vidím a mám obavu o vývoj na Slovensku po budúcich parlamentných voľbách, preto isté starosti, ktoré výsledok tých parlamentných volieb aj vo mne vyvoláva, je to, ako bude tá povolebná politická scéna vyzerať, preto lebo Slovensko a treba to otvorene povedať, je v pomerne zložitej situácii. Slovensko bude musieť prijímať množstvo vážnych rozhodnutí, ktoré nebude slovenská verejnosť prijímať s veľkým nadšením.

Ľuba ORAVOVÁ, moderátorka
--------------------
Iste.

Pavol HRUŠOVSKÝ, predseda NR SR /KDH/
--------------------
Ale ak chceme ísť cestou zodpovednej politiky, vymožiteľnosti práva, boja s korupciou, s klientelizmom, ak chceme vytvárať nové pracovné miesta, tak Kresťanskodemokratické hnutie takúto politiku ponúka a trúfame si byť na čele takejto zodpovednej politiky pre Slovensko.

Ľuba ORAVOVÁ, moderátorka
--------------------
Takže prioritou je stále stredopravá vláda?

Pavol HRUŠOVSKÝ, predseda NR SR /KDH/
--------------------
Je to jedna z 2 alternatív, z ktorých si Slovensko môže vybrať.

Ľuba ORAVOVÁ, moderátorka
--------------------
Pán Kaliňák, vy ste...

Pavol HRUŠOVSKÝ, predseda NR SR /KDH/
--------------------
A myslím, že je to lepšia alternatíva.

Ľuba ORAVOVÁ, moderátorka
--------------------
Je to lepšia alternatíva, aj so stranou Sloboda a Solidarita.

Pavol HRUŠOVSKÝ, predseda NR SR /KDH/
--------------------
Ja nehovorím teraz o stranách, hovorím o cieľoch, ktoré si kresťanskí demokrati v týchto parlamentných voľbách vytýčili a ten cieľ je jasný. Tak ako som ho pomenoval.

Ľuba ORAVOVÁ, moderátorka
--------------------
Pán Kaliňák, vy tak ako zvyčajne, čo sa týka pred voľbami, povolebné koalície nekomentujete. Samozrejme, stále prízvukujete, že chcete rokovať so všetkými, ktorí sa dostanú do parlamentu, takže chcete rokovať aj so stranami ako je Sloboda a Solidarita, napríklad?

Róbert KALIŇÁK, podpredseda strany /Smer-SD/
--------------------
Pani redaktorka, my z úcty k voličom chceme rešpektovať vždy, že všetci tí, ktorí prekonajú 5 %, majú právo uchádzať sa o účasť vo vláde a tu budem súhlasiť s pánom predsedom, áno, existujú 2 alternatívy. Ten omyl, ktorý ale kresťanskí demokrati prezentujú, je základný, pretože než prišlo Grécko do problémov, malo 8 rokov pravicovú vládu. Čiže to je ten omyl, ktorý vlastne je prezentovaný pred tým, než teraz nastúpil, teraz je predseda vlády zo strany sociálno-demokratickej, tak než prevzal krajinu už v problémoch, tak bolo 8 rokov vládnutie pravicovej vlády v Grécku. A druhá vec je tá, áno, myslím, že všetci na Slovensku si pamätajú 18 mesiacov nestability, 18 mesiacov chaosu, večných hádok a zaoberanie sa len s  vnútrokoaličným problémom, to znamená, z nášho pohľadu sú naozaj dve alternatívy, je to alternatíva stability, to znamená alternatíva vlády, kde bude málo politických strán, dve, maximálne tri podľa výsledkov volieb, ktoré nebudú a mnohé strany to dokázali historicky nielen, myslím Smer, ale aj ďalšie strany, ktoré majú predovšetkým záujem riešiť problémy, riešiť problémy na Slovensku, majú...

Ľuba ORAVOVÁ, moderátorka
--------------------
Je táto strana KDH?

Róbert KALIŇÁK, podpredseda strany /Smer-SD/
--------------------
Má za sebou výsledky. Bezpochyby je na tom pravicovom spektre, sa nachádzajú 2-3 strany, ktoré už niekedy preukázali historicky za tie roky, ktoré existujú, že mali aj niekoľko výsledkov, ktoré určite ľudia ocenili.

Ľuba ORAVOVÁ, moderátorka
--------------------
Tak to sú KDH, Most-Híd, SDKÚ.

Róbert KALIŇÁK, podpredseda strany /Smer-SD/
--------------------
Z môjho pohľadu naozaj si myslím, že je podstatné, aby sme nechali rozhodnúť voliča, aby sme mu nenašepkávali. Je dostatočne vzdelaný, po 20 rokoch už má absolútnu predstavu, že čo presne od vlády očakáva a mal naozaj možnosť sledovať vládu Smeru, kde tak isto boli chyby, veď to nikto z nás nepopiera, z ktorých sme sa ale poučili, ale že bolo jasné, že nechceme tlačiť napríklad krízovú oblasť na to, aby sme opätovne zaťažili ľudí, ktorí majú naozaj nízke platy, nízke dôchodky, ale že musíme zaťažiť tých, ktorí aj počas krízy majú rekordné zisky a chceme, aby sa podieľali solidárne, minimálne na obdobie krízy, prispeli viac, aby sme mohli uchrániť občanov od toho, aby boli ešte v ťažších časoch, ako v skutočnosti sú a zároveň aby sme mohli posunúť Slovensko dopredu nielen škrtením a šetrením, pretože to nie je cesta rastu, ale aby sme mali možnosť ponúknuť aj projekty, ktoré Slovensko naozaj posunú ďalej. Ja si myslím, že tá alternatíva je jasne postavená. My sme v tejto volebnej kampani nič nesľubovali. My sme len hovorili, že verím, že si ľudia pamätajú, čo tu 18 mesiacov bolo a tie istoty sú pre ľudí naozaj dôležité. V tých najhorších časoch je potrebné, aby sa štát postaral. Mal aj tú ochranársku funkciu, to znamená občania nevedia častokrát ochrániť svoje individuálne záujmy a je tu štát, ktorý musí túto funkciu spĺňať.

Ľuba ORAVOVÁ, moderátorka
--------------------
Dobre. Neprezradíte, samozrejme, pán Hrušovský, ja to len doplním záverečnou otázkou. Ak teda hovoríte, že už nie je čas vlastne na takéto diskusie, keďže máme pár dní do volieb, ja si spomínam, že pred tými minulými voľbami v podstate ste pripúšťali aj ten krajný variant, ja teraz budem trošku parafrázovať vaše slová, alebo slová pána Figeľa, že v krajnom možnom prípade práve pre krízu bola reálna aj vtedy účasť KDH a strany Smer v jednej vláde, avšak potom prišla kauza financovanie strany Smer a vtedy ste povedali veľmi jasné nie. Prečo teraz nemôžeme dostať jednoznačnú odpoveď?

Pavol HRUŠOVSKÝ, predseda NR SR /KDH/
--------------------
Nie. Pani redaktorka, tu je naozaj v hre oveľa viacej ako len vyjadriť tak spontánne idem, nejdem s niekým vládnuť. Tu je v hre celé Slovensko a osud 5,5 milióna ľudí, ktorí tu žijú, a preto o osude aj budúcej vlády, aj budúcej koalície rozhodnú oni. KDH sa chce správať zodpovedne, ale ešte raz opakujem, že ponúkame alternatívu voči... pán predseda, zadlžovanie. Nehnevaj sa, ale...

Ľuba ORAVOVÁ, moderátorka
--------------------
Ešte nie je predseda.

Pavol HRUŠOVSKÝ, predseda NR SR /KDH/
--------------------
Je predseda výboru. My sme teraz parlamentní kolegovia, takže.... Tá grécka cesta a ten grécky model a ten príklad s tými pravicovými nezodpovednými politikmi. Za posledných 30 rokov v Grécku 2/3 z tohoto obdobia vládli socialisti. Tí, ktorí zaviedli 10-násobne vyššie dôchodky, ako oni mohli vyplácať, boli práve socialisti. Tí robili populárnu až na hranici populizmu politiku len preto, aby voľby vyhrávali a kde to skončilo? My nechceme ísť touto cestou. Naozaj. My chceme ísť cestou náročnou, zodpovednou. Ja viem, že  a hovoril som o tom, že vytvárať ľuďom sociálne istoty je povinnosťou všetkých politických strán. Tie cesty a metódy a formy, ako sa k tomu vieme dopracovať, možno sú v mnohom aj kompatibilné, ale ten štát proste nemôže byť jediný, kto tým ľuďom vie zabezpečiť tieto istoty. Ten štát je prostriedok na to, aby tým ľuďom vytvoril podmienky, a preto, keby bol čas na diskusiu o volebných programoch, tak mohli by sme tu hovoriť o tom, čo KDH pripravuje v oblasti sociálnej, hospodárskej, zdravotníckej...

Ľuba ORAVOVÁ, moderátorka
--------------------
Myslím, že k tomu sa ešte v rámci vysielania TA3 dostaneme.

Pavol HRUŠOVSKÝ, predseda NR SR /KDH/
--------------------
...a tak ďalej, takže, pani redaktorka...

Róbert KALIŇÁK, podpredseda strany /Smer-SD/
--------------------
Ja ešte veľmi stručnú reakciu, musím, pán predseda, lebo to je práve to, že štát nesmie opustiť ľudí. Určite im nevie v mnohých oblastiach veci zabezpečiť na 10-násobnej úrovni.

Ľuba ORAVOVÁ, moderátorka
--------------------
Myslím, že ani pravica.

Róbert KALIŇÁK, podpredseda strany /Smer-SD/
--------------------
Pokiaľ vláda Roberta Fica mala 5 % recesiu, dnes stále Slovensko ešte stúpa. Napriek tomu paradoxne rastie aj nezamestnanosť a najmä...

Ľuba ORAVOVÁ, moderátorka
--------------------
To sme už hovorili.

Róbert KALIŇÁK, podpredseda strany /Smer-SD/
--------------------
...je najvyššia za 8 rokov. Len dopoviem v kľude, aby som mohol reagovať. To znamená, že v čase recesie nemôžete aj tak opustiť občanov, pretože 2000 podnikateľov platí 20 ľudí chorých na rakovinu. oni...

Ľuba ORAVOVÁ, moderátorka
--------------------
Dobre, pán Kaliňák.

Róbert KALIŇÁK, podpredseda strany /Smer-SD/
--------------------
Dopoviem, dopoviem.

Ľuba ORAVOVÁ, moderátorka
--------------------
Dopovedzte, lebo už končíme.

Róbert KALIŇÁK, podpredseda strany /Smer-SD/
--------------------
2000 podnikateľov odvedie o 40 % menšie dane, ktorých..

Pavol HRUŠOVSKÝ, predseda NR SR /KDH/
--------------------
Tá úloha štátu je nezastupiteľná, samozrejme, že...

Róbert KALIŇÁK, podpredseda strany /Smer-SD/
--------------------
...prestanete liečiť len preto, že podnikatelia menej platia dane. Jednoducho nemôžete vyberať...

Pavol HRUŠOVSKÝ, predseda NR SR /KDH/
--------------------
Ten štát musí byť účastný pri riešení tých problémov všetkých občanov.

Róbert KALIŇÁK, podpredseda strany /Smer-SD/
--------------------
Ja hovorím, veľmi dôležité, vždy sme sa správali zodpovedne. Dnes za 18 mesiacov nám narástol dlh o ďalších 800 miliónov eur.

Ľuba ORAVOVÁ, moderátorka
--------------------
Pán Kaliňák, o tom sme už hovorili, v dnešnej diskusii na úvod.

Róbert KALIŇÁK, podpredseda strany /Smer-SD/
--------------------
Stabilita je to, a tu je to slovíčko spoločné...

Ľuba ORAVOVÁ, moderátorka
--------------------
Tu sa zhodnete.

Róbert KALIŇÁK, podpredseda strany /Smer-SD/
--------------------
Stabilita je to, aby sa nová vláda venovala riadeniu štátu, nie sama seba, riadeniu štátu a zodpovedne aj vo vzťahu k občanom.

Ľuba ORAVOVÁ, moderátorka
--------------------
Pán Hrušovský.

Pavol HRUŠOVSKÝ, predseda NR SR /KDH/
--------------------
Nie stabilita, v prvom rade zodpovednosť. Ja vidím na prvom mieste zodpovednosť za krajinu, zodpovednosť za život všetkých ľudí, ktorí tu žijú, za osudy ktorých sme všetci zodpovední bez ohľadu na to, kto akú politiku reprezentuje, ale ešte raz hovorím, že sú tu 2 cesty. Naozaj, to je možno len príbeh, ktorý sme znázornili graficky, ale je to tak a je to cesta tá, o ktorej som hovoril. KDH ponúka cestu stability, prosperity a lepšieho života.

Ľuba ORAVOVÁ, moderátorka
--------------------
Páni, v každom prípade uvidíme, do akej miery sa vlastne aj vaše predvolebné programy, o ktorých pán Hrušovský iste v televízii TA3 do volieb budeme hovoriť, budeme diskutovať so zástupcami jednotlivých politických strán. Páni, 5 dní do volieb, 6 dní do volieb. Už iba záverečná otázka. Ste nervózni?

Pavol HRUŠOVSKÝ, predseda NR SR /KDH/
--------------------
Nie. Som pokojný, ale samozrejme ten adrenalín stúpa preto, lebo sme absolútne nasadení vo volebnej kampani. Chodíme, stretávame sa s ľuďmi, počúvame ich denné problémy. Sú veľké, treba ich aj chápať a nevieme na všetky ich problémy dať aj riešenie. To je pravda, to treba otvorene povedať, preto lebo 5,5 milióna ľudí, 5,5 milióna problémov a o tom je tá politika, o tom je tá zodpovednosť. Preto zľahčovať len tak dneska...

Ľuba ORAVOVÁ, moderátorka
--------------------
Dobre. Ďakujem pekne. Nervozita, pán Kaliňák.

Róbert KALIŇÁK, podpredseda strany /Smer-SD/
--------------------
Myslím si, že ani veľmi nie, lebo je to súčasť našej práce. Vyťaženosť áno, to určite, ale ten hlavný odkaz je naozaj ten, pri tých stretnutiach s občanmi, nie je možné ďalej, aby sme záťaž veľkých kríz prenášali ďalej na občanov a niektoré, mnohé bohaté firmy z toho ešte aj profitovali. Musí nastať cesta solidarity, zodpovednosti a solidarity, ktorá umožní, aby sa občan cítil vo svojom štáte komfortne, aby mal pocit, že vždy, keď je zle, má štát šancu zabrať, že sa nebude zaoberať vláda sama sebou a to je cesta, kedy by sme sa mohli posunúť dopredu.

Pavol HRUŠOVSKÝ, predseda NR SR /KDH/
--------------------
Neklamať a nekradnúť proste, to je cesta, ktorou by sa Slovensko malo vybrať.

Róbert KALIŇÁK, podpredseda strany /Smer-SD/
--------------------
Presne tak.

Ľuba ORAVOVÁ, moderátorka
--------------------
Tak aspoň na záver takáto zhoda. Páni, ďakujem veľmi pekne. Želám vám ešte príjemnú nedeľu. Všetko dobré. dovidenia.

Róbert KALIŇÁK, podpredseda strany /Smer-SD/
--------------------
Všetko dobré, dovidenia.

Pavol HRUŠOVSKÝ, predseda NR SR /KDH/
--------------------
Dovidenia.

Ľuba ORAVOVÁ, moderátorka
--------------------
To je záver poslednej relácie V politike pred voľbami. O týždeň už budeme poznať výsledky aj to, ktoré strany sa do parlamentu dostali. Sledujte v sobotu Volebné štúdio, začíname hneď po uzatvorení volebných miestností a budeme spolu až do rána. V nedeľu diskusia V politike bude mimoriadna a to nielen časom a obsadením. Spolu s kolegyňou Alžbetou Vlkovou sa na vás tešíme v nedeľu večer o 20.00 hodine. Dovidenia.

6.5.2012
TA3
Ponúka vláda istoty?
6.5.2012    TA3    str. 01   11:00 V politike
            
Alžbeta VLKOVÁ, moderátorka
--------------------
Programové vyhlásenie vlády je na svete a poslanci rozhodujú o jej dôvere. Ako bude bojovať s krízou a vyhneme sa uťahovaniu opaskov? Aj o tom dnes budem diskutovať s mojimi hosťami, keďže majú ešte ďalšie pracovné povinnosti v ďalšej diskusnej relácii, tak dnešné V politike bude kratšie o niečo a potom bude hneď nasledovať Žurnál. Ale teraz už sledujete V politike na TA3. Moje pozvanie dnes prijali premiér Robert Fico, dobrý deň.

Robert FICO, predseda vlády SR /Smer-SD/
--------------------
Dobrý deň prajem.

Alžbeta VLKOVÁ, moderátorka
--------------------
A predseda kresťanských demokratov Ján Figeľ. Dobrý deň.

Ján FIGEĽ, predseda Kresťanskodemokratického hnutia
--------------------
Dobrý deň.

Alžbeta VLKOVÁ, moderátorka
--------------------
Pán premiér, teraz sa v parlamente rieši teda vaše programové vyhlásenie vlády, opozícia hovorí o tom, že je nekonkrétne, plné fráze, nebudú vám môcť na konci vládnutia urobiť odpočet. Faktom je, že veľa čísiel a nejakých návrhov zákonov, ktoré chcete presadiť, tam nie je. Prečo? 

Robert FICO, predseda vlády SR /Smer-SD/
--------------------
Koľko bolo čísiel faktických v programovom vyhlásení vlády Ivety Radičovej, viete? Dve. Dve konkrétne čísla boli v programovom vyhlásení vlády Ivety Radičovej. Preto nezačínajme túto diskusiu porovnávaním toho, že koľko údajov obsahuje alebo neobsahuje programové vyhlásenie vlády. Toto programové vyhlásenie vlády, ktoré je predložené, je aj kvalitatívne zaujímavé tým, že prešlo veľmi širokým dialógom so sociálnymi partnermi. Absolvovali sme sto rokovaní, so všetkými sociálnymi partnermi, dokonca sme rozšírili tento okruh a vznikol z toho dokument, na ktorom sme sa prakticky dohodli. Nechcem povedať, že na sto percent, ale sociálni partneri hovoria, že minimálne 80 % požiadaviek, ktoré chceli tam mať, tak tam jednoducho vidia. Tak čo je teraz dôležité? Je dôležité to, čo hovorí opozícia, ktorá má povinnú jazdu v parlamente, ale k tomu sa ešte vrátim, alebo je dôležité povedať, že Smer prvýkrát v histórii ponúkol sociálnym partnerom spoluprácu na príprave programového vyhlásenia vlády a že títo sociálni partneri ho neatakujú tento program. Takže zabudnime nateraz na čísla alebo niečo podobné. My vieme, čo treba urobiť. Treba na jednej strane ozdravovať verejné financie pod 3 % v roku 2013 a na druhej strane podporovať hospodársky rast a zabezpečovať vytváranie nových pracovných miest. A to všetko tak robiť, aby sme to nerobili na úkor peňaženiek obyčajných ľudí. To je program, ktorý by som zhrnul do týchto dvoch viet, ale nepôjďme touto cestou, lebo nedopadne dobre toto porovnávanie. Opakujem, za nóvum, obrovské nóvum považujem vtiahnutie sociálnych partnerov do diskusie o zostavení programu. To sa tu ešte nikdy nedialo.

Alžbeta VLKOVÁ, moderátorka
--------------------
Faktom je, že ale nikdy tu nebola ani jednofarebná vláda a pýtala som sa to preto, lebo pred voľbami ako aj vo vašom programe Smeru ste mali jasné konkrétne opatrenia aj vyčíslené sumy, ktoré by do toho alebo z toho do rozpočtu išli, preto som sa pýtala.

Robert FICO, predseda vlády SR /Smer-SD/
--------------------
Programové vyhlásenie vlády je predovšetkým o politikách a my napríklad jasne hovoríme, že končí rovná daň. Ja si myslím, že to je dostatočné pre programové vyhlásenie, ale pokiaľ ide o sadzby, koľko napríklad bude sadzba dane z príjmu právnických osôb alebo sadzba dane z príjmu nadštandardne zarábajúcich ľudí, to zase chcem, aby bolo výsledkom dohody v rámci rady solidarity a rozvoja, ktorá bude na tento účel vytvorená. Jednoducho, pani redaktorka, my nechceme používať silu 83 hlasov v parlamente tak, že vláda niečo pripraví a 83 to automaticky schváli. Chceme predkladať do Národnej rady veci, ktoré sú vykonzultované so sociálnymi partnermi, lebo tí sú dnes pre nás životne dôležití. Nie opozícia. Opozícia nevytvára pracovné miesta. Opozícia nechráni ľudí, ktorí robia vo fabrikách, ale sú to odborári, zamestnávatelia, mestá, obce, my s týmito musíme dnes komunikovať a hľadať dohody, pretože tam ide o peniaze, tam ide o pracovné miesta a nám na tomto veľmi intenzívnom sociálnom dialógu veľmi záleží. 

Alžbeta VLKOVÁ, moderátorka
--------------------
Pán Figeľ, ako vy hodnotíte ten apel Smeru práve na sociálny dialóg a celkovo ako vy hodnotíte programové vyhlásenie vlády?

Ján FIGEĽ, predseda Kresťanskodemokratického hnutia
--------------------
Chcel by som na úvod povedať, že pán premiér nezačína či dobre, ak hovoríte o dvoch číslách v programovom vyhlásení vlády Ivety Radičovej. Len v podkapitole o hospodárskej politike je ich 5 konkrétne a keby sa to malo sčítavať, sú to oveľa väčšie pomery.

Robert FICO, predseda vlády SR /Smer-SD/
--------------------
Roky 2010 - 2011, tie sú tam.

Ján FIGEĽ, predseda Kresťanskodemokratického hnutia
--------------------
Nie, je tam rozhodnutie napríklad o daniach z pozemkov, o stopercentné navýšenie bonusu za deti do 6 rokov, nie, je ich oveľa viac a možno že novinárska obec ich spočíta. Nie je dobré používať takúto metódu, ktorá nepravdivo argumentuje a hlavne to, čo aj bolo naznačené. Vy ste mali konkrétne reakcie na naše debaty pred voľbami, počas volebnej kampane, napríklad v oblasti zdravotníctva 5 % za poistencov štátu bude, v programe to už nie je. Mali ste konkrétne postoje nielen v oblasti dopravy, ale aj v niektorých ďalších hospodárskych záležitostiach, dnes to tam nie je, ako keby ste stratili istotu, pričom ste hovorili o ľuďoch, ktorí si zaslúžia istoty. Chcem povedať, že dialóg áno, ale veď vy ste mali aj zmluvy s odborármi o tom, čo a ako kde. Teraz samozrejme sa to prenáša do širšej úrovne, len aby to neznamenalo neschopnosť prijímať rozhodnutia, ktoré je treba prijímať včas, sme 2 mesiace po voľbách, prijímať naozaj ozdravné opatrenia a v mnohých oblastiach skôr sa potvrdzuje, že nemáte jasno. Za týždeň, čo sa udialo napríklad pri téme dane z darovania alebo dane z dedičstva...

Alžbeta VLKOVÁ, moderátorka
--------------------
Pán Figeľ, k týmto konkrétnym veciam sa ešte dostaneme. Ešte vás by som sa potrebovala spýtať, pán Figeľ...

Ján FIGEĽ, predseda Kresťanskodemokratického hnutia
--------------------
Hovorím o tom, že minister financií nemá jasno, čím chce prispieť ku konsolidácii.

Alžbeta VLKOVÁ, moderátorka
--------------------
Budem sa pýtať pána premiéra, kde sa stala chyba, ale pán Figeľ, predsa len vy napriek tomu, že kritizujete programové vyhlásenie vlády, povedali ste, že im podáte pomocnú ruku. Tak v čom konkrétne chcete podať ruku?

Ján FIGEĽ, predseda Kresťanskodemokratického hnutia
--------------------
Ja som považoval za dôležité a nielen ako gesto, ale naozaj Slovensko ak bude ozdravovať, počnúc bojom s korupciou, tak bude nachádzať aj riešenia oblasti či sociálnej, ekonomickej, regionálnej. Ak boj s korupciou by bol slabý, neúčinný, tak to všetko ostatné sa minie účinkom tiež. Preto som aj symbolicky, ale aj politicky to hovorím s plnou vážnosťou, sme pripravení nielen diskutovať, ale podporovať opatrenia, ktoré budú stransparentňovať, zdôveryhodňovať Slovensko doma aj v zahraničí v tejto agende.

Alžbeta VLKOVÁ, moderátorka
--------------------
Pán premiér...

Robert FICO, predseda vlády SR /Smer-SD/
--------------------
Ja by som zareagoval, ak dovolíte, lebo treba si najskôr asi vyčistiť stôl, aby sme vedeli, kto sa kde nachádza. Tak teraz mi napríklad pán podpredseda Národnej rady vyčíta, že programové vyhlásenie vlády nie je 5 %, to znamená, výška odvodov, alebo poistenia, ktoré štát platí za svojich poistencov v prípade zdravotného poistenia. Pán podpredseda, veď vy ste to znížili späť na 4 %. My sme boli pri 5 %. Vy ste to znížili na 4 %. A teraz nám idete pripomínať, že však dobre, my sme to znížili na 4, tak vy to zvýšte na 5. Veľmi opatrne s týmito slovami a teraz 3 základné faktory, ktoré ovplyvňujú postavenie opozície. Prvý faktor. Pán podpredseda, vy a vaša strana nie je počítač, ktorý sa dá takto vyresetovať a že nič tam nie je. Vy si nemôžete dať dva Otčenáše a tváriť sa, že sa ako nič neudialo. Vy ste 2 roky boli vo vláde a po dvoch rokoch ste nám odovzdali v rozvrátenom stavu Slovenskú republiku. Preto vaše právo kritizovať vládu, ktorá tu je s cestou 2 mesiace, čo 2 mesiace, mesiac ešte nemáme schválené programové vyhlásenie vlády, je veľmi limitované v plnom rozsahu. V druhom rozsahu, pán podpredseda Národnej rady, dostali ste od nás oficiálnu ponuku na vstup do vlády. Odmietli ste ju. To znamená, že opäť je vaše právo na kritiku veľmi obmedzené. A po tretie, povedal som, rešpektujem postavenie opozície v parlamente a budem ho rešpektovať. Dostali ste dve podpredsednícke kreslá, dostanete kontrolné orgány, nakoniec sami sme sa stretli a povedali sme si nejaké pravidlá hry, ktoré ja dodržím. Ale uvedomte si to, že pokiaľ ide o prijímanie zásadných rozhodnutí, my ich musíme prijímať nie s vami, vy budete vždy proti. So sociálnymi partnermi. Mňa zaujímajú postoje zamestnávateľov, zamestnancov, miest a obcí, VÚC-iek, cirkvi, pretože oni majú peniaze v rukách, oni rozhodujú. Preto nezanedbávajte tento fakt, ktorý som v úvode povedal. Toto programové vyhlásenie vlády, samozrejme, veď ste v parlamente, chcete kritizovať a nezabudnite na to, čo som povedal. Idete z vlády po 2 rokoch a ta vláda dopadla katastrofálne. A okrem toho dostali ste oficiálnu ponuku na vstup do vlády a vy ste ju odmietli. Takže veľmi by som odporúčal, aby ta miera kritiky bola limitovaná týmito dvoma faktormi, ktoré sú úplne evidentné a úplne jasné a prosím, nepripomínajte vláde Slovenskej republiky to, čo ste vy zničili. My sme boli na 5 %, vy ste to znížili na 4 %. A vy mne teraz idete vyčítať, že prečo nie sme na 5 %? Nehnevajte sa, ale toto považujem naozaj minimálne za nekorektné. 

Alžbeta VLKOVÁ, moderátorka
--------------------
Pán premiér, vy hovoríte ale, že opozíciu nepotrebujete a napriek tomu pri presadzovaní ústavných zmien ich hlasy budete potrebovať.

Robert FICO, predseda vlády SR /Smer-SD/
--------------------
Hovorím o niečom inom. Hovorím o tom, že pokiaľ ide o prijímanie rozhodnutí týkajúcich sa napríklad dane z príjmu alebo pokiaľ ide...

Alžbeta VLKOVÁ, moderátorka
--------------------
Myslíte ozdravné opatrenia, v tom prípade si vystačíte so sociálnymi partnermi.

Robert FICO, predseda vlády SR /Smer-SD/
--------------------
Áno, pokiaľ ide o ozdravné opatrenia, pretože, no, opozícia nebude s ničím súhlasiť. S ničím. Veď už to teraz cítim pri programovom vyhláseniu vlády, tak ako nám nepomáhali v rokoch 2006 - 2010,  nemôžme ani teraz, pani redaktorka, veď boli veci, kde mohli pomôcť. Lisabonská zmluva, vy sa na to nepamätáte? Pri Lisabonskej zmluve, kedy sme potrebovali ústavnú väčšinu, nám opozícia odmietla tieto hlasy dať. Vrátanie KDH.

Alžbeta VLKOVÁ, moderátorka
--------------------
Nakoniec vám SMK pomohlo.

Robert FICO, predseda vlády SR /Smer-SD/
--------------------
Áno, ale hovorím teraz o SDKÚ, hovorím o KDH. Ja hovorím o význame sociálneho dialógu. Poviem ten príklad, ktorý som už použil niekoľkokrát a poviem ho znovu. V Českej republike, pri všetkej úcte k českej politickej scéne, to je ich vnútorná vec, vláda rozhodla o ozdravných opatreniach, prakticky idú zvyšovať všetky dane. Do troch dní mali 120 tisíc ľudí na námestiach a protestovali proti vláde. My nechceme, aby ľudia išli na ulici a protestovali. Preto stále hovoríme, potrebujeme pokoj, stabilitu a potrebujeme prijímanie týchto rozhodnutí v dohode so sociálnymi partnermi. Musíme to takto robiť. Keď to takto robiť nebudeme, tak bude tu obrovská nestabilita a nepokoje a v takejto atmosfére sa nedajú prijímať vážne rozhodnutia, ktoré stoja pred nami.

Alžbeta VLKOVÁ, moderátorka
--------------------
V čom sa obi dve vaše vlády ale zhodujú a čo sa týka programového vyhlásenia, tak to je stlačiť deficit verejných financií pod 3 % HDP. Poďme k tým konsolidačným opatreniam, pán premiér, ktoré ešte v tomto roku by ste mali prijať, to už aj avizoval minister financií, s čím vy chcete ísť aspoň nejaké konkrétne kroky, keby ste nám povedali, za sociálnymi partnermi, čo s nimi chcete nejakým spôsobom vydiskutovať?

Robert FICO, predseda vlády SR /Smer-SD/
--------------------
Uvedomme si, že rada solidarity a rozvoja bude vytvorená hneď po tom, ako bude vláde Slovenskej republiky, dúfam, vyslovená dôvera v Národnej rade Slovenskej republiky a tu nejde iba o ozdravovanie, to je možno ten najväčší problém a ja preto držím palce francúzskemu kandidátovi na prezidenta Hollandovi, pretože francúzsky kandidát, alebo kandidát na francúzskeho prezidenta povedal jasne, ak je povinnosťou štátu šetriť a škrtať, musí byť aj povinnosťou Európskej únie podporovať štáty v hospodárskom raste. Že predovšetkým musíme hovoriť so zamestnávateľmi alebo sociálnymi partnermi o tom, ako skombinovať na jednej strane opatrenia, ktoré znížia deficit pod 3 % v roku 2013 a na druhej strane nespomalia hospodársky rast. To sme tu totiž už raz mali, v januári 2011 vláda Ivety Radičovej prijala opatrenia, zdvíha DPH a ďalšie dane a išiel dole hospodársky rast, inflácia stúpala, a tak ďalej. Plus vytváranie nových pracovných miest. Prvý projekt, o ktorom budeme hovoriť so sociálnymi partnermi, je projekt vytvárania pracovných miest pre mladých nezamestnaných ľudí. My sme na rozdiel od predchádzajúcej vlády, ktorá o tom vajatala niekoľko mesiacov, za 2 týždne po dohode s Bruselom pripravili balík 270 miliónov eur, teraz to oficiálne predkladáme do Európskej komisie na schválenie, všetky tieto peniaze budú k dispozícii malým a stredným podnikom, na vytváranie nových pracovných miest.

Alžbeta VLKOVÁ, moderátorka
--------------------
Ja vám tu nechám zareagovať pána Figeľa, pretože ste povedali, že vajatavo  ste k tomu pristupovali. Pristupovali ste tak?

Ján FIGEĽ, predseda Kresťanskodemokratického hnutia
--------------------
Ja som chcel len predtým zareagovať, lebo je nepomer časový, ale ...

Alžbeta VLKOVÁ, moderátorka
--------------------
Ja vám samozrejme ten priestor, pán predseda, dám.

Ján FIGEĽ, predseda Kresťanskodemokratického hnutia
--------------------
Ale ono treba si aj na niečo zvyknúť. Vy ste zanechali vládu po 4 rokoch, respektíve stav verejných financií v rozvrate, pretože to bol grécky stav. Pán premiér bývalý a súčasný. To, čo sme dokázali za rok napríklad, bola konsolidácia o 2,8 miliardy eur. Vy teraz potrebujete za 1,5 roka stlačiť ďalej tento deficit o 1,2 až 1,5 miliardy. A hovoríte o tom, že to je diabolská situácia, že škrtiť a rásť. My sme zanechávali a teraz Slovensko je v popredí v eurozóne z hľadiska hospodárskeho rastu a zároveň ten trend bol jeden z najzdravších alebo najsilnejších v rámci eurozóny. A to potrebujeme udržať. Aj jedno, aj druhé. Ale nedá sa to, a nebudete napríklad napomáhať živnostníkom a malým podnikom. Väčšina zamestnanosti je v tejto sfére. Slovo živnostník sa v programe nenachádza. Preto to spomínam, lebo aj pomoc mladým vedie cez oblasť malého a stredného podnikania. Vláda nevajatala. Vo  februári, vo februári, pripomínam, bola Európska rada, kde boli tieto témy rozdiskutované a predbežne odsúhlasené aj na úrovni komisie, ktorá má v tejto téme zásadné slovo, prišiel marec s voľbami a je to viac agenda samozrejme súčasnosti, novej vlády, lebo ta už nemohla pred tým odchádzajúca rozhodovať o zásadných presunoch financií. Budeme napomáhať všetkým opatreniam, ktoré pomáhajú zamestnanosti, lebo cez to prichádza aj rast ekonomiky, hospodárskeho produktu, aj rozvoj regiónov, aj ostatné sociálne alebo iné súvislosti. A opakujem, nebudeme proti všetkému, tak ako sme v minulých 4 rokoch podporili zákon o preukazovaní pôvodu majetku. Vytvorenie alebo udržanie Špeciálneho trestného súdu. To všetko sú opatrenia, ktoré Slovensko potrebuje v podobnom duchu ďalej rozvíjať a tam to nie že gesto, ale rozhodnutie, je o spolupráci.

Alžbeta VLKOVÁ, moderátorka
--------------------
Čiže pri tých ozdravných opatreniach tiež chcete podať pomocnú ruku. Pán premiér, spomínali ste teda, že podpora mladých nezamestnaných, ale hovorí sa veľa  v kuloároch aj sa o tom v médiách píše, že spotrebné dane v lete, že by sa mohli zvýšiť na tabak, pivo či víno, takže touto cestou by ste, alebo respektíve budete to ponúkať ako jednu z alternatív sociálnym partnerom?

Robert FICO, predseda vlády SR /Smer-SD/
--------------------
Rešpektujem to, čo povedal bývalý minister financií pán Mikloš v parlamente pred 2 dňami. Veľmi jasne povedal, že celoplošné opatrenia sa  minuli, čiže o to to máme horšie, a bez zvyšovania daní to nepôjde. To povedal veľmi jasne bývalý minister financií. Zvyšovanie spotrebných daní, pani redaktorka, môj výraz poznáte. Keby sme mali mať nejaké obrovské príjmy z tabaku alebo z alkoholu, pokiaľ ide o spotrebnú daň, tak to by museli piť a fajčiť aj nenarodené deti. Možno že budú nejaké úpravy, ale to nie sú rozhodujúce príjmy do štátneho rozpočtu, pokiaľ ide o ozdravenie.

Alžbeta VLKOVÁ, moderátorka
--------------------
Čiže mohlo by sa ale tento rok pristúpiť ku zvýšení spotrebných daní?

Robert FICO, predseda vlády SR /Smer-SD/
--------------------
Veľmi záleží od toho, aké vysvedčenie dá Brusel vláde Ivety Radičovej 10.mája. 10.mája totiž čakáme hodnotiacu správu vrátanie prognózy a táto hodnotiaca správa sa týka obdobia do marca 2012. Očakávame, že Brusel vysloví nedôveru, pokiaľ ide o schopnosť naplniť 4,6 % deficit, pretože ta miera míňania peňazí bola brutálna prvé 3 mesiace a hovorí sa o deficite až okolo 5 %, čo je veľmi nepríjemná správa pre nás. Čo by znamenalo...

Alžbeta VLKOVÁ, moderátorka
--------------------
Pán  Figeľ, vy s týmto súhlasíte, že sa bude hovoriť, že o 5% deficite?

Ján FIGEĽ, predseda Kresťanskodemokratického hnutia
--------------------
Nie, samozrejme že nie.

Robert FICO, predseda vlády SR /Smer-SD/
--------------------
Ešte raz opakujem, ja dokončím tu myšlienku. Hovorím, aké sú predbežné odhady.

Ján FIGEĽ, predseda Kresťanskodemokratického hnutia
--------------------
Nech sa páči.

Alžbeta VLKOVÁ, moderátorka
--------------------
Tak povedzte, prečo nesúhlasíte.

Robert FICO, predseda vlády SR /Smer-SD/
--------------------
Ja len chcem dokončiť, že ak povie, že deficit bude pravdepodobne 5 % a nie 4,6 %, no tak je to preto, lebo táto správa je do marca 2012 a od toho sa odvíjajú aj ďalšie rozhodnutia. Ak prídu takéto negatívne správy, budeme musieť prijať rozhodnutia konsolidačné už tento rok. Áno, v tomto s vami súhlasím. Pokiaľ však by správy boli také, že deficit je reálny na úrovni 4,6 %, že je reálny aj slušný hospodársky rast, tak potom konsolidácia by nastala až prvým januárom 2013.

Alžbeta VLKOVÁ, moderátorka
--------------------
Čiže aj v daniach.

Robert FICO, predseda vlády SR /Smer-SD/
--------------------
Áno, tak rovná daň končí. To hovorím veľmi jasne a tu sme predsa nikoho neoklamali. My sme celú volebnú kampaň veľmi jasne tvrdili, že musí prísť progresivita a keď sa banky chvália, že majú rekordne vysoké zisky, môžu platiť aj vysoké dane. Ak sa niektorí ľudia chvália, že zarábajú 2700 a viac eur mesačne, môžu platiť vyššie dane. Podniky, môžu platiť vyššie dane. Progresivita je úplne normálna, celá Európa, ak si zoberieme krajiny ako Nemecko, Francúzsko, má 30, 40% dane a my chceme, uvažujeme o 2, 3% zvýšení a všetci tu kričia ako keby sme išli pomaly že niekoho zarezať.

Alžbeta VLKOVÁ, moderátorka
--------------------
Ale necháme ešte zareagovať teda pána Figeľa, čo sa týka toho deficitu, aby ste vy si tiež povedali svoj postoj.

Ján FIGEĽ, predseda Kresťanskodemokratického hnutia
--------------------
Áno. Pán premiér v pléne použil formuláciu, že Európska komisia považuje za nemožné udržať, dodržať plánovaný deficit 4,6 %. Európska komisia takéto formulácie nepoužíva. Nepoužíva, že nemožné. To sú predikcie a zároveň máme vládu, ktorá môže konať, verím, že aj bude konať a hlavne ten vývoj nie je taký dramatický, ako ste popisovali. Ja súhlasím s tým, že finančná správa nenabehla dobre, KDH bolo kritické od začiatku, k tomu, ako rýchlo, respektíve bez dlhšej prípravy sa prijímali niektoré zákony v tejto oblasti, ako to celé vyzerá a túto kritiku podčiarkujem. Ale po 4 mesiacoch, čo je tretina roku, bol projektovaný deficit vyčerpaný na 32 %. Teda z tretiny obdobia 32 %. Je to v súlade s obdobím, s prognózou, s tým, že dnes už vláda môže konať a verím, že aj bude konať, že to nielen vyčkávanie na správy.

Alžbeta VLKOVÁ, moderátorka
--------------------
A pán Figeľ, vy súhlasíte s tým, čo povedal Robert Fico, že ak by sa potvrdilo 4,6 % deficit že nie je potrebné aby sa nejakým razantným konsolidačným opatreniam nepristúpilo do konca tohto roka?

Ján FIGEĽ, predseda Kresťanskodemokratického hnutia
--------------------
Ja by som skôr očakával ďalšiu konsolidáciu aj aktívnu a nielen na budúci rok, teda 2013, pretože čas je vzácny. A nielen v podnikaní, aj v politike, v ľudskom živote.

Alžbeta VLKOVÁ, moderátorka
--------------------
Čiže mala by vláda niečo určite prijať ešte tento rok.

Ján FIGEĽ, predseda Kresťanskodemokratického hnutia
--------------------
Vláda by mala konať tak, aby sa ten celkový záväzok alebo obdobie využívalo kontinuálne. A máme iný pohľad na riešenia, samozrejme vláda Ivety Radičovej už od októbra nemohla konať zásadnejšie veci. Vy ste hovorili, že má len svietiť a kúriť.

Robert FICO, predseda vlády SR /Smer-SD/
--------------------
Pán predseda, trošku korektnosti opäť. Takže ešte raz. Ak Európska komisia povie, že je problém s udržaním 4,6% deficitu.

Ján FIGEĽ, predseda Kresťanskodemokratického hnutia
--------------------
Ale vy ste povedali, že nemožné dodržať.

Robert FICO, predseda vlády SR /Smer-SD/
--------------------
Dobre, tak nemožné dodržať. To je jedno teraz. Ak Európska komisia povie, že 4,6% deficit je nereálny, a Európska komisia hodnotila obdobie do marca 2012, tak teraz ako že my zase máme robiť poriadky po vás, teraz vy nám budete vyčítať, lebo deficit bude 5 %, že aby sme začali drhnúť ľudí už v roku 2013. A je 2012.

Ján FIGEĽ, predseda Kresťanskodemokratického hnutia
--------------------
Šetriť, šetriť.

Robert FICO, predseda vlády SR /Smer-SD/
--------------------
Šetriť je to, ako ste ukázali, zvyšovanie DPH prvého januára.

Ján FIGEĽ, predseda Kresťanskodemokratického hnutia
--------------------
Nie, naopak.

Robert FICO, predseda vlády SR /Smer-SD/
--------------------
Pani redaktorka, dokončím tu myšlienku veľmi jasne a veľmi presne. Európska komisia naznačuje, že rozpočet na rok 2012 bol postavený na vode. Toto je najpodstatnejšia správa z EK, pretože ak EK neverí deficitu, ktorý naplánovala v roku 2011...

Alžbeta VLKOVÁ, moderátorka
--------------------
Ale s týmto vedomím ste ho aj vy vtedy odobrili v parlamente.

Robert FICO, predseda vlády SR /Smer-SD/
--------------------
Pani redaktorka, my sme neodobrili. My sme vytvorili podmienky na schválení rozpočtu, lebo keby nebol schválený rozpočet, je podstatne horšia situácia na finančných trhoch. Takže pozor, my sme nehlasovali za štátny rozpočet.

Alžbeta VLKOVÁ, moderátorka
--------------------
Ja len dávam na pravú mieru, že povedali ste, že bol postavený na vode, ale s tým vedomím vaši poslanci za to hlasovali.

Robert FICO, predseda vlády SR /Smer-SD/
--------------------
Ale my sme presne povedali v roku 2011,  že rozpočet je úplne nereálny. Ale v tom chaose, ktorý vytvorila vládna koalícia, ktorá sa rozpadla, sme potrebovali aspoň nejaký rozpočet, pretože pre finančné trhy je to dôležitá správa. Ale dokončím to. Ak EK konštatuje, že rozpočet v roku 2011 bol postavený na vode, lebo rozhádaná a neschopná vládna koalícia takýto rozpočet predložila do parlamentu.

Ján FIGEĽ, predseda Kresťanskodemokratického hnutia
--------------------
EK toto nehovorí, aby bolo jasné.

Robert FICO, predseda vlády SR /Smer-SD/
--------------------
Tak teraz zrazu nám niekto ide hovoriť, že musíme byť razantnejší v konsolidácii, to znamená, že my máme razantnejšie naprávať to, čo niekto iný pokazil. My vieme, že čo máme robiť, vieme, že do 31.decembra 2013 musíme znížiť deficit pod 3 % a my tempo konsolidácie si prispôsobíme tomuto kroku, ale ako tu sedím, pani redaktorka, znovu opakujem, absolútny dôraz na všetkých rokovaniach vrátanie neformálneho summitu, ktorý bude pravdepodobne teraz na prelome mája - júna, budem klásť na podporu hospodárskeho rastu, nie je možné ozdravovať verejné financie len zdražovaním, zvyšovaním cien a škrtením, ako to robila vláda v januári 2011. Musíme mať hospodársky rast, čiže my napríklad dnes uvažujeme, kde získať finančné prostriedky ďalšie na podporu projektov, ako sme vyčlenili 270 miliónov pre mladých, uvažujeme, čo ďalej, aké projekty. Jeden príklad za všetky. Ako je možné, pani redaktorka, že vláda, ktorá tu bola 20 mesiacov alebo neviem, 20 mesiacov možno, dovolila, aby v Mochovciach bol jednoročný skľz pri odovzdaní atómovej elektrárne v Mochovciach. Tento rok sa mali v Mochovciach odovzdávať tretí blok a budúci rok sa má odovzdávať štvrtý blok atómovej elektrárne. My zrazu zisťujeme, že nikto z vlády sa o to nestaral, nikto tam nechodil a elektrárne urobili ročný skľz pri výstavbe tejto elektrárne. Potom sa nečudujme, že problém s hospodárskym rastom, že je problém s peniazmi, že je problém s elektrinou, že musíme stále dovážať, lebo keby sa ten blok naskočil, tak sme už zase sebestační vo výrobe elektrickej energie.

Alžbeta VLKOVÁ, moderátorka
--------------------
Takže bol to jeden z projektov, ktoré plánujete dokončiť?

Robert FICO, predseda vlády SR /Smer-SD/
--------------------
Ale veď ten projekt sa dokončuje. Projekt má byť dokončený 2012. Ako je možné, že za nás harmonogram bol v poriadku a nastúpila na 20 mesiacov, vláda sa tomu vôbec nevenovala a za 20 mesiacov urobili ročný skľz. Takže máme aj preto ja stále pripomínam opozícii, pozor, vy nemôžete si vyresetovať hlavu a tváriť sa, že sme úplne čistí a to číslo neviem odkadiaľ. Máte zodpovednosť za stav, v akom ste krajinu odovzdali. A vy používate stále, že finančná správa, ale verejnosť nevie, čo je finančná správa. Slovenská verejnosť musí vedieť, nám nefungovala 3 mesiace daňová správa. To znamená, dane. Nevedeli sme, koľko daní máme, taký tam bol neporiadok, že sme nevedeli o daňových príjmoch absolútne nič. Už ani nehovoriac o iných ukazovateľoch. To čo sa udialo v nemocniciach, v zdravotníctve, zadlžovanie v takom prudkom tempe ide, ako nešlo ani v roku 2010. Preto prosím, opatrne s kritikou. Máte zodpovednosť, odmietli ste účasť vo vláde a naviac musím ozdravovať a to ozdravovanie ja neviem urobiť s vami. A čo mi môžte vy ponúknuť? Ako mi môžte ponúknuť, v parlamente búrlivú diskusiu. To je jediné, čo môže opozícia ponúknuť. Čo môžete, kde, aký ústupok vy urobiť? Ako môžu urobiť zamestnávatelia, zamestnanci, odbory.

Alžbeta VLKOVÁ, moderátorka
--------------------
To je hodená rukavica, pán Figeľ, tak povedzte, čo môžete ponúknuť napríklad v tomto roku, lebo naozaj k tomuto sa dostaňme, čo sa bude prijímať v tomto roku.

Ján FIGEĽ, predseda Kresťanskodemokratického hnutia
--------------------
Chcem len pripomenúť k tým plánom. Tak už v 2010 mali byť diaľnice do Košíc. To len na margo toho, že či sa niečo stíha alebo nestíha. Neviem hovoriť za ministerstvo hospodárstva, za uplynulých 20 mesiacov, ale som presvedčený, že čas je vzácny a preto som povedal, že ak máme rok a pol na konsolidáciu o ďalší objem, tak to treba využívať, nie čakať na nový január, ale využiť už nástup vlády a samozrejme po dialógu aj v parlamente aj so sociálnymi partnermi prijímať rozumné ozdravné opatrenia. A tam budeme ponúkať riešenia. Tak niekedy možno že to prijmete, niekedy nie. Ja si myslím, že za tento týždeň, keď som zareagoval aj ja na nomináciu na šéfa eurofondov pána Santaja, na druhý deň už nebol šéfom. Pretože bol spätý následne so známym tendrom pri nástenke. Nepotrebujeme takýchto správcov tam, kde ide o dôveryhodnosť nielen eurofondov, ale celej republiky. Po druhé, pri známej téme teraz okolo daní. Týždeň tu trvala téma, že budú sa platiť daň aj z dedičstva aj z darovania. Už to neplatí. Považujem dialóg o odborných riešeniach za veľmi dôležitý aj pre vládu. Rovná daň, veď ona je takzvaná a progresivita pri rovnej dani je oveľa vyššia než pri pôvodnom systéme, ktorý Slovensko malo. My sme zavedením nového systému výrazne zvýšili výber daní a všetko čo bude napomáhať tomuto výberu budeme podporovať. Máme obavu, že keď sa vrátime do starých koľají, Slovensko výrazne stratí, poškodí to ľudí, a samozrejme, ide o to, čo ľuďom prospeje, nie jednotlivým vládam.

Robert FICO, predseda vlády SR /Smer-SD/
--------------------
Budem veľmi konkrétny, pán podpredseda Národnej rady, pretože to sú také všeobecné frázy, ktoré od vás počúvam. Takže takto poďme na to. My tvrdíme, že pri ozdravovaní verejných financií to bez zvyšovania daní nepôjde a povedal to aj exminister financií pán Mikloš v parlamente. Vy tvrdíte, neotvárať druhý pilier, nedotýkať sa druhého piliera a naďalej platiť do Sociálnej poisťovne miliardu eur, aby sa tešili dôchodkové správcovské spoločnosti zo svojich ziskov. Hoci DSS-ky prerábajú a peniaze tam naozaj sa znehodnocujú. Dokončím. Druhá vec je. Tvrdíte, dane nezvyšovať. Pretože to nie je správne. Nie je možné zvyšovať dane. Tak potom čo chcete urobiť? Chcete zvyšovať DPH?

Ján FIGEĽ, predseda Kresťanskodemokratického hnutia
--------------------
Nie. My hovoríme o inom systéme zdaňovania, ktorý vy vlastne chcete vrátiť do starých koľají, ktoré pre Slovensko boli neúspešné.

Robert FICO, predseda vlády SR /Smer-SD/
--------------------
Aký  iný systém zdaňovania? Odmietate zrušenie rovnej dane. Kde chcete zobrať 1,5 miliardy? To je najľahší byť teraz v opozícii a hovoriť. Neotvárať druhý pilier. Nezvyšovať dane, nerobiť toto, nerobiť toto a jediné, čo počúvam, že máme sa správať zodpovedne a transparentne. 1,5 miliardy eur, pán podpredseda Národnej rady. Aj vďaka vašej vláde. Netvrdím, je to dlhodobý proces. 1,5 miliardy eur musíme nájsť do 31.decembra 2013. Tak nepoužívajte všeobecné frázy a postavte na stôl konkrétny program. My dávame na stôl konkrétny program. 

Ján FIGEĽ, predseda Kresťanskodemokratického hnutia
--------------------
My sme konkrétne za rok ušetrili 2,8, teda dvakrát toľko, než vy potrebujete za rok a pol.

Robert FICO, predseda vlády SR /Smer-SD/
--------------------
Zvyšovaním DPH.

Ján FIGEĽ, predseda Kresťanskodemokratického hnutia
--------------------
Nie zvyšovaním DPH.

Robert FICO, predseda vlády SR /Smer-SD/
--------------------
Však ste zvýšili DPH.

Ján FIGEĽ, predseda Kresťanskodemokratického hnutia
--------------------
Obrovské úspory, na poly sme išli s cenami pri niektorých veľkých investíciach.

Robert FICO, predseda vlády SR /Smer-SD/
--------------------
Len na DPH-čke ste už získali 7 miliard korún. Čo rozprávate. Len na tom, že ste zvýšili DPH, a všetko ste ľuďom zdraželi. A touto cestou ale my nechceme ísť.

Ján FIGEĽ, predseda Kresťanskodemokratického hnutia
--------------------
Miešate tu čísla. Ja hovorím o tom, že systém takzvanej rovnej dane bol pre Slovensko prínosom, ak sa vrátite ku starému, predchádzajúcemu systému, Slovensko môže prísť o výrazný výnos a tým pádom môže mať aj problémy a dopadne to znovu len na obyčajných ľudí.

Alžbeta VLKOVÁ, moderátorka
--------------------
A pre Smer rovná daň zomrela z 10. na 11. marca. Naozaj ale posuňme sa ďalej, pán Figeľ.

Ján FIGEĽ, predseda Kresťanskodemokratického hnutia
--------------------
Hovoríme o nastavení, o istých pravidlách, parametroch. Ale čo považujeme za nerozumné je odísť od odskúšaného rozumného systému, k čomusi, čo bolo prekonané.

Alžbeta VLKOVÁ, moderátorka
--------------------
Páni, ale poďme naozaj, veľa faktov, čísiel, poďme povedať ľuďom, pán premiér, skutočne, povedali ste, ak sa podarí po tej správe z EK, že to bude 4,6% deficit, že sa dá udržať, hovoríte pripúšťate, že vtedy nebudete žiadne razantné opatrenia prijímať, ale predsa len, hovoríte,  nevylučuje zvýšenie spotrebných daní ste nevylúčili, zároveň že teda podporíte nezamestnaných mladých a čo sociálne dávky, pre nadpriemerne zarábajúce rodiny, to by sa dalo zrealizovať v tomto roku?

Robert FICO, predseda vlády SR /Smer-SD/
--------------------
Opäť chcem vám vysvetliť, ja neviem, prečo ma nechcete chápať. 

Alžbeta VLKOVÁ, moderátorka
--------------------
Ja vás chcem chápať, len či by ste boli trošku konkrétnejší.

Robert FICO, predseda vlády SR /Smer-SD/
--------------------
Ale prečo by som ja pred tým, ako poviem sociálnym partnerom to, čo je pripravené, to mal povedať vám, alebo niekomu inému? Ešte raz. Ak chceme ozdravovať verejné financie, prijali sme jednu zásadu, že nechceme zaťažovať peňaženky ľudí, ktorí majú nízke príjmy. 

Alžbeta VLKOVÁ, moderátorka
--------------------
Čiže DPH nie.

Robert FICO, predseda vlády SR /Smer-SD/
--------------------
Aj preto hovoríme, že DPH pri základných tovaroch a službách, tam si nevieme predstaviť zvyšovanie. V tom je rozdiel medzi nami a pravicou. Pravica by okamžite zdvíhla DPH. My sme mali interný materiál z ministerstva financií, v ktorých keby pokračovala táto vláda, tak o 4 až 5 % ide hore DPH. No tak pán boh nás ochraňuj.

Alžbeta VLKOVÁ, moderátorka
--------------------
Išla by hore, ako hovorí Robert Fico?

Ján FIGEĽ, predseda Kresťanskodemokratického hnutia
--------------------
Každý môže hovoriť za seba. 

Robert FICO, predseda vlády SR /Smer-SD/
--------------------
Ja hovorím o internom programe vlády.

Ján FIGEĽ, predseda Kresťanskodemokratického hnutia
--------------------
Nie vlády. Ministerstva financií, vôči ktorému sme boli dosť kritickí aj tak.

Robert FICO, predseda vlády SR /Smer-SD/
--------------------
To si vy vybavte medzi sebou takéto veci.

Alžbeta VLKOVÁ, moderátorka
--------------------
A vy o tom teda viete, že to tak bolo plánované?

Ján FIGEĽ, predseda Kresťanskodemokratického hnutia
--------------------
KDH to odmietalo a odmieta.

Robert FICO, predseda vlády SR /Smer-SD/
--------------------
Takže ešte raz.

Alžbeta VLKOVÁ, moderátorka
--------------------
Bol ten plán ale pripravený?

Robert FICO, predseda vlády SR /Smer-SD/
--------------------
Čiže ešte raz zopakujem.

Ján FIGEĽ, predseda Kresťanskodemokratického hnutia
--------------------
Interný materiál ministerstva, ktoré treba pomenovať ako ministerstvo, ktoré malo aj iné problémy.

Robert FICO, predseda vlády SR /Smer-SD/
--------------------
Ale ja chcem pomenovať presne, že v čom je rozdiel. Hovorím o tom, že keby tu zostala pravicová vláda, tak pri zvyšovaní daní ide cez DPH a viete, čo znamená zvyšovanie DPH. Prudké zdražovanie.

Alžbeta VLKOVÁ, moderátorka
--------------------
Zase na druhú stranu povedali, že by ju znížili na 19 % DPH, keby sa dostal ten deficit, ale tak povedali vtedy, ak by bol pod 3 % HDP.

Robert FICO, predseda vlády SR /Smer-SD/
--------------------
Už som počul všeličo od tejto pravicovej vlády, len nikdy neboli tieto sľuby splnené. Ja som počul aj o tom, že privatizácia bude znamenať nižšie ceny energií a privatizácia znamenala vyššie ceny energií.

Alžbeta VLKOVÁ, moderátorka
--------------------
Ak by pán premiér, ak by sa podarilo stlačiť ten deficit pod 3 %, vrátite sa k 19% DPH?

Robert FICO, predseda vlády SR /Smer-SD/
--------------------
Čo bude, ja neviem. Pretože my sa môžme snažiť teraz ozdravovať, koľko chceme a niečo sa stane v Taliansku alebo Španielsku a sme opäť tam, kde sme nechceli byť. Dokončím tu myšlienku. My chceme sociálnym partnerom predložiť na stôl náš plán. Bude tam určite zvyšovanie daní pre bohatých a silných. Chceme určite väčšiu mieru transparentnosti pri využívaní sociálnych dávok. Určite chceme iným spôsobom využívať európske fondy. Určite chceme zaviesť osobitné dane, pokiaľ ide o banky. Určite chceme zaviesť a pracujeme na transakčnej dani. Otázka je, či je funkčná na národnej úrovni, pretože Rakúsko napríklad o tom uvažuje, začíname komunikovať s partnermi, hľadáme nejaké riešenia. Ale nechceme ísť cestou ako chcela ísť pravicová vláda zvyšovať DPH o 4, o 5 %. Alebo to je veľmi jednoduché. Viete, jedno percento DPH keď zvýšite, máte okamžite príjem 220 miliónov eur, čiže skoro 7 miliard. Keď dáte krát 4 alebo krát 5, no tak máte presne tú 1,5 miliardy, alebo jednu miliardu, ktorú potrebujete. Ale všetko zaplatia tí najslabší, čí čo si kupujú mlieko, chleba, maslo. A čo platia za elektrinu a za vodu. Prečo máme ísť touto cestou, keĎ môžme tie peniaze hľadať aj niekde inde. Ale chceme to robiť práve po dohode so sociálnymi partnermi. Preto my prídeme s týmto návrhom, začneme o ňom hovoriť a akonáhle sa bude zdať, že nejaké dohoda je možná, veď snáď som ukázal túto cestu práce už v roku 2009 a 10, keď bola kríza, bola najhlbšia hospodárska kríza od 30.rokov minulého storočia, založili sme krízovú radu a táto krízová rada prijímala nejaké rozhodnutia a tie sa potom pretavovali do konkrétnych rozhodnutí v parlamente. Touto istou cestou chceme ísť. My nevieme v tomto ťažkom období prijímať rozhodnutia len autoritou moci. To by bola najväčšia chyba. Potrebujeme stabilitu v štáte. Všimnite si, ako sa spoločnosť ukľudnila od volieb. Nikoho neprovokujeme. S nikým sa nehádame, pretože sa nemáme s kým hádať. To by sme sa museli hádať sami so sebou a to teraz nerobíme. Opozícii vychádzame v ústrety vo všetkom, čo chce. Majú viacej pozícií v parlamente, budú mať všetky kontrolné orgány, ktoré patria opozícii ako takej. Snažíme sa viesť normálny dialóg s médiami. Chodíme medzi ľudí. Napriek tomu, že je po voľbách, absolvoval som celý rad stretnutí s verejnosťou. Potrebujeme stabilizovať a ukľudňovať spoločnosť, pretože len v takejto atmosfére môžu sadnúť sociálni partneri a môžu prijať rozhodnutia, ktoré sú podstatné. Čiže ja som naznačil, áno, končí rovná daň. Bude progresivita daní pre bohatých a silných. 

Alžbeta VLKOVÁ, moderátorka
--------------------
Tu sa ešte zastavím, pán Fico, vy ste povedali, 4 dni po voľbách, že prvé kroky budú smerovať k zmenám sadzby dane z príjmov a tam vás teraz citujem, pre denník SME ste to povedali, "pri právnických osobách sme hovorili o hornej hranici daňových sadzieb 22 až 23 a pri fyzických od 25 %. 

Robert FICO, predseda vlády SR /Smer-SD/
--------------------
S týmto prídeme teraz medzi sociálnych partnerov, ale na čo by som teraz povedal, že sa zvýši daň z príjmu  právnických osôb na 22, keď to môže byť 23 alebo to bude 21? Záleží od dohôd.

Alžbeta VLKOVÁ, moderátorka
--------------------
Ale toto je ta požiadavka, s ktorou vy pôjdete.

Robert FICO, predseda vlády SR /Smer-SD/
--------------------
Áno, my máme nejakú predstavu, opakujem, máme predstavu o nejakých sadzbách, s ktorými pôjdeme pred sociálnych partnerov a budeme hľadať s nimi nejaké dohody. Každý bude musieť niekde ustúpiť. Každý bude musieť niekde ustúpiť.

Alžbeta VLKOVÁ, moderátorka
--------------------
Necháme teraz zareagovať aj pána Figeľa, vy s tým súhlasíte, aby firmy boli takto viacej zdaňované, že myslíte si, že do budúcnosti to nemôže znamenať, že by napríklad odchádzali investori alebo by sa nejakým spôsobom podnikatelia vyhýbali platení vyšší dane?

Ján FIGEĽ, predseda Kresťanskodemokratického hnutia
--------------------
Chcem ešte zareagovať k tej 19%, respektíve zvýšenej dnes 20% dani z pridanej hodnoty, je uzákonená klauzula, že po návrate rozpočtového deficitu pod úroveň 3% sa táto sadzba znovu vráti zo zákona, nie že z nejakého rozmýšľania lebo hlasovania. Zo zákona na pôvodnú úroveň. To len pripomínam na margo akýchkoľvek úvah, alternatív, akýchkoľvek odborníkov na iných ministerstvách. Čo sa týka zdaňovania, samozrejme, je to citlivá téma. My nie sme proti zdaňovaniu, prvá téma samozrejme pán premiér zareaguje, podporíme všetky kroky počnúc Unitasom a ďalšími, ktoré by pomohli zlepšiť výber daní. Lebo slovenská slabina to je. Grécko je horšie, ale my sme hneď v závese. Tam je obrovský priestor. A urobiť všetko pre to, lebo to je téma aj spravodlivosti, nielen ekonomiky, aby to, čo sa má platiť, bolo platené. A zároveň s citom, s rozvahou nastavovať ďalšie opatrenia tak, aby aj ekonomický rast, a samozrejme na prvé miesto by som dal rast zamestnanosti napomáhal tomu, čo znamená celkový rozvoj. Tiež by som podčiarkol dôležitosť, aby Slovensko presadzovalo alebo zápasilo proti tendenciám daňovej harmonizácie na pôde Európskej únie, pretože my potrebujeme ďalej rásť v konkurenčnej schopnosti a sú trendy osobitne z Francúzska alebo z niektorých krajín vytvárať harmonizáciu, čím sa oslabí postavenie osobitne slabších ekonomík v porovnaní s veľkými. Tam kde sú rozumné návrhy naozaj nielen diskusie, ale aj podpora. Ale mnohé z tých opatrení buď sú to teraz nejasné, neustále sa menia, respektíve považujeme za systémovo nie rozumné. Lebo mať za to, že len tí, ktorí ťahajú ak potiahnu viac, Slovensko pôjde lepšie a rýchlejšie dopredu, je ilúzia. Slovensko potrebuje spravodlivý, efektívny a naozaj taký moderný daňový systém a mám obavu, že vláda o tom zatiaľ nemá jasno ako celok, určite nie ministerstvo financií.

Alžbeta VLKOVÁ, moderátorka
--------------------
Tak, páni, ja vám ďakujem za diskusiu, ešte skutočne vás čaká veľa rokovaní, pán premiér, tak dúfam, že už budete...

Robert FICO, predseda vlády SR /Smer-SD/
--------------------
Prekvapuje ma, že toto hovorí vláda, ktorá odovzdala krajinu v rozvrátenom stave a znovu pripomínam, my nepôjdeme cestou zvýšenia DPH o 4 alebo 5 %, pretože ak má niekto 300 eur príjem a mu zdvihnete o 4 lebo 5 % DPH, tak mu prudko znížite životnú úroveň. Ja chápem, že pravica bude stále chrániť len bohatých. Veď tak to nakoniec aj bolo. Počas ich vládnutia bohatí boli bohatší a chudobní boli chudobnejší. My chceme, sme sociálnodemokratická vláda, navodiť inú atmosféru, ale o túto atmosféru sa budeme uchádzať aj v rámci rokovaní so sociálnymi partnermi.

Alžbeta VLKOVÁ, moderátorka
--------------------
A môžete to tak jednoducho iba ľuďom povedať, tak ľudsky, že budú si teda musieť napriek tomu zaťať zuby a uťahovať opasky počas vašej vlády?

Robert FICO, predseda vlády SR /Smer-SD/
--------------------
Pokiaľ ide o nasledujúce obdobie, budeme regulovať ceny energií, teda budeme strážiť stabilitu cien energií, nepôjdeme do zvyšovania DPH, to znamená, z nášho dôvodu nebude, alebo z našej viny nebude rásť cena základných potravín a naozaj sa sústredíme predovšetkým na bohatých a na silných. Toto je oficiálna politika, ktorou určite pôjdeme. A ešte jednu poznámku.

Alžbeta VLKOVÁ, moderátorka
--------------------
A budú si musieť utiahnuť aj ľudia nejako opasky, nejakým ako spôsobom ten rodinný rozpočet...

Robert FICO, predseda vlády SR /Smer-SD/
--------------------
Pani redaktorka, ešte raz, keď opakujem, že budeme strážiť energie a budeme strážiť základné ceny potravín, že my nebudeme zvyšovať ceny potravín a energií, toto je ten základný spotrebný koš. Ale ja nemôžem už teraz predvídať, ako sa bude vyvíjať cena ropy niekde na trhoch alebo niekde podobne. Hovorím o našich vnútorných opatreniach, ktoré sú tu. 

Alžbeta VLKOVÁ, moderátorka
--------------------
Takýto scenár podľa vás, pán Figeľ, pred...

Robert FICO, predseda vlády SR /Smer-SD/
--------------------
A pokiaľ ide o konkurencieschopnosť, dokončím ešte jednu myšlienku je, že konkurenciaschopnosť krajiny sa nezakladá na daniach. Že či má 19 alebo 21% daň, ale na tom, aká je drahá pracovná sila. Preto je Slovensko stále atraktívne pre zahraničných investorov, lebo pracovná sila je stále lacná a je veľmi kvalifikovaná, vo všetkých ukazovateľoch vždy toto vyhrávalo ako číslo jedna, keď uvažoval nejaký investor o vstupe na územie Slovenska. A prečo zase plašíme verejnosť nejakými uťahovaním opaskov? Prečo nechceme raz urobiť konsolidáciu verejných financií tak, že to pôjde na úkor bohatých? Podporte nás v tom. Povedzte, že banky musia platiť veľké dane. Povedzte, že monopoly, ktoré zarábali miliardy, musia platiť veľké dane. Stále všetci len sa snažíte preniesť to na chudáka človeka, ktorý má 300 eur, ktorý sa nemá ako brániť, keď banke chceme zdvihnúť dane, tak okamžite nabehne banka s 300 právnikmi, s poradenskými firmami z celého sveta, kúpia si médiá a urobia protiútok. Tým sa veľmi ťažko berie. Ale keď chceme zobrať nejakému chudákovi, ktorý má 300 eur, ako sa môže tento človek brániť? No nijako. Príde do obchodu, a zaplatí všetko drahšie, lebo niekto mu zvýšil DPH. Touto cestou poďme. Ja som za tento súboj, veľmi ťažký, veľmi komplikovaný, ale touto cestou ja ako predseda vlády určite pôjdem.

Alžbeta VLKOVÁ, moderátorka
--------------------
Počuli sme, akou cestou chce ísť predseda vlády, záverečné slová Jána Figeľa ako reakcia.

Ján FIGEĽ, predseda Kresťanskodemokratického hnutia
--------------------
Ja som povedal, že to DPH je uzákonené smerom na dol po konsolidácii financií.

Robert FICO, predseda vlády SR /Smer-SD/
--------------------
Však ste chceli zdvihnúť o 5 % DPH.

Ján FIGEĽ, predseda Kresťanskodemokratického hnutia
--------------------
To ste si vy vymysleli tému a teraz ju hráte a budete ju hrať každý týždeň, aby propaganda fungovala. Chrániť slabých napríklad znamená pomáhať živnostníkom, aby stáli na zdravších silnejších nohách. Ani zmienka v programovom vyhláseniu vlády. Tí veľkí si nájdu aj daňových poradcov, zoptimalizujú dane tak, že Slovensko dostane menej a znovu na to doplatia tí najslabší. Treba to otočiť a pomáhať cez slabých, aby sa postavili na zdravé nohy, aby bolo Slovensko solidárne ako spoločnosť a štát spravodlivý.

Robert FICO, predseda vlády SR /Smer-SD/
--------------------
Frázy. Nič konkrétne.

Ján FIGEĽ, predseda Kresťanskodemokratického hnutia
--------------------
To nie sú frázy, to sú princípy.

Robert FICO, predseda vlády SR /Smer-SD/
--------------------
Nič konkrétne som od vás ani nečakal.

Ján FIGEĽ, predseda Kresťanskodemokratického hnutia
--------------------
Pretože sme videli sociálny štát so sociálnymi podnikmi pani Tomanovej, pretože sme videli témy, ktoré skôr oberali Slovensko o financie, dostali ho rozvratu 8% gréckeho deficitu, toto bol rok 2010. 

Alžbeta VLKOVÁ, moderátorka
--------------------
Páni, bude, ako som už spomínala, určite ešte búrlivá diskusia, ako v parlamente, vy so sociálnymi partnermi, budeme vedieť viac po tom vašom stretnutí na rade solidarity, potom si môžete opäť konfrontovať svoje názory a postoje, ja ďakujem premiérovi Robertovi Ficovi.

Robert FICO, predseda vlády SR /Smer-SD/
--------------------
Ďakujem pekne za pozvanie.

Alžbeta VLKOVÁ, moderátorka
--------------------
Aj predsedovi KDH Jánovi Figeľovi. Pekný deň aj vám.

Ján FIGEĽ, predseda Kresťanskodemokratického hnutia
--------------------
Ďakujem pekne, peknú nedeľu.

Alžbeta VLKOVÁ, moderátorka
--------------------
Ako som už na začiatku diskusie spomínala, tak dnes bude trošku iný princíp, že hneď po V politike pôjde náš žurnál a zároveň vám ďakujem za pozornosť a na budúci týždeň tu bude V politike s kolegyňou Ľubou Oravovou. Želám vám ešte príjemný zvyšok dňa. Dovidenia.

10.6.2012
TA3
Súboj o konsolidáciu
10.6.2012    TA3    str. 01   11:00 V politike
            
Ľuba ORAVOVÁ, moderátorka
--------------------
Konsolidácia strany spája, rozdeľujú ich však riešenia. Kto má lepší recept a kde v tom všetkom bude občan? Tak to sú dnešné témy a tu sú hostia. Predseda vlády Robert Fico, pekný deň.

Robert FICO, predseda vlády SR /Smer-SD/
--------------------
Dobrý deň prajem.

Ľuba ORAVOVÁ, moderátorka
--------------------
A predseda KDH Ján Figeľ, pekný deň.

Ján FIGEĽ, predseda Kresťanskodemokratického hnutia
--------------------
Pekný deň všetkým.

Ľuba ORAVOVÁ, moderátorka
--------------------
No a samozrejme pýtať sa môžete aj vy na adrese mailto:vpolitike@ta3.com. Konsolidačné návrhy opozície sú podľa premiéra nedostatočné. Robert Fico takto zhodnotil reakciu opozičných lídrov na jeho výzvu ponúknuť alternatívu k vládnym návrhom. Odpovede dostal od všetkých okrem Obyčajných ľudí. Budúci týždeň sa chce s opozíciou stretnúť za jedným stolom. 

/ Reportáž /

redaktor
--------------------
Potrebujeme 1,5 miliardy, oni ponúkli 180 miliónov. Tak hodnotí premiér konsolidačné návrhy opozície. Ich desatinová hodnota sa podľa neho blíži k nule.

Robert FICO, predseda vlády SR /Smer-SD/
--------------------
Nemajú ani páru, čo by robili.

redaktor
--------------------
A ak kabinet navrhuje viac daňovo a odvodovo zaťažiť firmy, živnostníkov, banky a energeticko-telekomunikačné monopoly, či rozlúčiť sa s rovnou daňou, opozícia volá najmä po odstránení daňových únikov. KDH len tam vidí vyše miliardovú úsporu.

Robert FICO, predseda vlády SR /Smer-SD/
--------------------
Je to fikcia.

Ján FIGEĽ, predseda Kresťanskodemokratického hnutia
--------------------
Škrtenie je namiesto škrtania výdavkov tam, kde je to možné, ba potrebné.

redaktor
--------------------
Sulíkovi liberáli namiesto konkrétnych opatrení žiadali od stretnutia na úrovni straníckych expertov Kollár - Mihál.

Robert FICO, predseda vlády SR /Smer-SD/
--------------------
Inštitút finančnej politiky mi oznámil, že on nevie zhodnotiť význam pána Kollára a pána Mihála na ozdravovanie verejných financií, pretože nič nenavrhli a nie je tu absolútne nič napísané.

Jozef MIHÁL, poslanec NR SR /SaS/
--------------------
Nie je možné to brať ako nejakú detskú hru, robiť si zo seba žarty, ale sadnúť si za stôl a seriózne o týchto návrhoch rokovať.

redaktor
--------------------
Pozitívnejšie hodnotenie zaznamenali len návrhy SDKÚ a strany Most-Híd. Bugárovci sú za dôsledný audít štátnych úradov, Frešovci za ukončenie zneužívania štátnych dávok.

Robert FICO, predseda vlády SR /Smer-SD/
--------------------
Dohromady sme na sume 180 miliónov eur. Potrebujeme 300 alebo 1,5 miliardy v roku 2013.

Ivan ŠVEJNA, poslanec NR SR /Most-Híd/
--------------------
Len minimálne ten odhad, čo povedal pán premiér, je dva až trojnásobno podhodnotený.

Pavol FREŠO, predseda strany /SDKÚ-DS/
--------------------
Krízu sa dá poraziť len tým, že prijmeme prorastové opatrenia.

redaktor
--------------------
Už v druhej polovici budúceho týždňa by sa mali stretnúť všetci opoziční lídri za jedným stolom s premiérom, ktorý si ešte chce vypočuť ich predstavy. Jaroslav Barborák, TA3.

/ Konec reportáže /

Ľuba ORAVOVÁ, moderátorka
--------------------
Pán premiér, takže počuli sme, dostali ste odpovede na tie vaše opatrenia od opozície, ktoré sú pre vás neprijateľné a dokonca niektoré až /nezrozumiteľné/ odhadu tých čísiel. 300 miliónov na tento rok, 1,5 miliardy na budúci rok. Viete možno, pán premiér, garantovať, že tie vaše návrhy v podstate všetky dokážu sanovať ten dlh bez akéhokoľvek vplyvu na strednú vrstvu, alebo teda tu vrstvu slabších?

Robert FICO, predseda vlády SR /Smer-SD/
--------------------
Pani redaktorka, ozdravenie verejných financií nie je hračka mojej vlády a ak by na tomto mieste sedel ktokoľvek iný, či by to bola žena alebo muž, mal by tú istú úlohu. V tomto roku nájsť 300 miliónov eur a budúci rok nájsť 1,5 miliardy eur. Je to obrovská suma peňazí. My sme si to nevymysleli. Je to záväzok Slovenskej republiky medzinárodný, ktorý sa týka deficitu na rok 2012 a rok 2013, čiže pre každú jednu vládu, ktorá by na Slovensku bola, by to bola základná povinnosť ozdraviť verejné financie. Ak, prosím, vidíme konsolidáciu verejných financií v trošku širšom svetle, ako iba v rámci Slovenska. Myslím si, že situácia v eurozóne je mimoriadne vážna. A mám prvý krok možnosť ako predseda vlády hovoriť v priamom prenose o tom, ako to vidíme a čo sa deje. Včera Španielsko oznámilo, že v krátkom čase požiada o pomoc pre bankový sektor a rámec tejto pomoci má byť okolo sto miliard eur. Máme teda druhú krajinu v rámci eurozóny, po Grécku Španielsko, ako desiatu najvýznamnejšiu ekonomiku sveta, ktorá oznamuje, že bankový sektor má v takom zlom stave, že potrebuje urgentnú pomoc z eurozóny vo výške asi sto miliard eur. Pani Merkelová oznamuje, že si vie predstaviť dvojkoľajnú EÚ. Objavujú sa ďalšie a ďalšie výzvy k tomu, aby zodpovedné krajiny vytvorili jednu časť Európskej únie a menej zodpovedné krajiny boli vyradené zo zóny perspektívy. Preto ak sa dnes bavíme o konsolidácii, ktorú museli by sme urobiť, či by sme chceli alebo nechceli, je pre nás ešte dôležitejšie nielen z pohľadu, že aby sme mali v poriadku verejné financie, aby finančné trhy na nás reagovali pozitívne, ale preto, že Slovensko musí byť krajina, ktorá ukáže tým veľkým hráčom, ako je Francúzsko a Nemecko, že to vieme robiť, že vieme podporovať hospodársky rast, že vieme ozdravovať verejné financie, aby ak dôjde k tomu najhoršiemu, čo už dnes sa potichu hovorí, že by mohla byť dvojkoľajná Európska únia, aby Slovensko bolo v tej zóne perspektívy, medzi tými silnými štátmi. Nerobme teraz z toho politické súboje. Mňa naozaj mrzí, že sa z konsolidácie verejných financií stala politická téma. Veď páni, čo nás dnes kritizujú a na všetky naše opatrenia hovoria, že nie, 20 mesiacov boli vo vláde. A riadili tento štát. Čiže aj opozícia, aj súčasná vláda majú rovnakú mieru zodpovednosti za to, ako konsolidovať verejné financie. A dokončím túto myšlienku, že my ideme presne podľa toho, čo sme hovorili pred parlamentnými voľbami. Čo sa dnes kto čuduje, keď zrazu hovoríme o vyšších daniach pre bohatých? Ak sa dnes kto čuduje, keď hovoríme o bankách, hovorím o monopoloch, hovorím o veľkých firmách, že chceme zvýšiť dane. Čo sa dnes kto čuduje, keď tvrdíme, že nechceme zvyšovať DPH? To sme veľmi jasne povedali, že zdražovať už ďalej nemôžeme ísť, lebo ľudia s nízkymi príjmami by to nezvládli. Takže, prosím, hovorme o konsolidácii. Hovorme ako o nevyhnutnosti, ako o čomsi, čo by musel každý, ale v kontexte toho, čo sa dnes deje v Európe. Už sa prosím pozrime poza tie naše humna. Už neviďme len koniec Bratislavy alebo Dunajskej Stredy alebo Košíc. Pozerajme sa, čo sa deje v Španielsku, čo sa deje v Grécku a Slovensko musí byť súčasťou veľkej hry. Nemôžeme z tejto hry vypadnúť, pretože máme euro, sme v eurozóne a myslím si, že každá rozumná vláda na Slovensku  a ja verím, že vláda, ktorej som teraz predsedom, je dostatočne stabilná a vnútorne pripravená tieto krízové procesy riadiť.

Ľuba ORAVOVÁ, moderátorka
--------------------
Aký má ale potom význam teda to stretnutie, ktoré iniciujete, keď ste vlastne dostali v písomnej podobe tie návrhy, aký význam vlastne bude mať potom to stretnutie v rámci teraz /súzvuk hlasov/.

Robert FICO, predseda vlády SR /Smer-SD/
--------------------
Prečo som sa obrátil na predstaviteľov opozície? Po prvé, opäť nám nedali ani jeden deň. Taká tradícia by mala byť, že vláda by mala dostať sto dní. Už šijú do nás od rána do večera, v poriadku, my to prežijeme. Ale na všetko, čo robíme, hovoria nie.na všetko. Či sme zvýšili dane pre banky, pre monopoly aj pre bohatých ľudí, na všetko hovoria nie. Dobre. Ak hovoríte nie a robíte z tohto politickú tému a máte rovnakú mieru zodpovednosti za ozdravovanie, tak povedzte, ako inak by ste to robili. 

Ľuba ORAVOVÁ, moderátorka
--------------------
Takže očakávate iné návrhy.

Robert FICO, predseda vlády SR /Smer-SD/
--------------------
Áno. Dostal som listy a v tých listoch nič nie je. No tak keď mi napíše pán predseda KDH, že on by to vyriešil tak, že 1,1 miliardy eur sa ušetrí na výbere daní, pán predseda, tak preboha, veď si bol komisár v Európskej komisii, to si snáď myslíš, že prídeš do EK a povieš, že na budúci rok 1,1 miliardy ušetríme na DPH? A vy to hovoríte, ktorý ste nám odovzdali v katastrofálnom stave finančnú a daňovú správu, ktorá bola úplne v kolapse, Krajina, ktorá mala druhý najhorší výber DPH, nehovoriac o tom, že pri DPH je ten výpadok iba 800 alebo 900 miliónov. Čiže. 

Ľuba ORAVOVÁ, moderátorka
--------------------
Dostaneme sa k tomu.

Robert FICO, predseda vlády SR /Smer-SD/
--------------------
Dokončím. Ak teda hovoria, že nie, pýtam sa, čo teda áno, lebo potom môžu legitímne nás kritizovať. Ale prišli s návrhmi, ktoré sú na úkor sociálnych dávok, samozrejme boja sa povedať, že by zvyšovali DPH, lebo to bol ich program pripravený, preto chcem ešte raz sa stretnúť, aby nedošlo k nejakým nedorozumeniam, zajtra pošlem pozývacie listy, sadneme si za jeden stôl a  hovorme o ozdravovaní verejných financií, lebo musíme ozdravovať. Je úplne jedno, či by bola taká alebo onaká vláda.

Ľuba ORAVOVÁ, moderátorka
--------------------
Pán predseda, takže ak prídete s opatreniami, ktoré ste už prezentovali, ktoré Robert Fico v prípade KDH premiér považuje za nedostatočné, prídete s nejakými novými návrhmi?

Ján FIGEĽ, predseda Kresťanskodemokratického hnutia
--------------------
S novými návrhmi v zmysle prísť vtedy, ak realizujeme tie, na ktorých Slovensko potrebuje ozdraviť svoje financie a tie, ktoré uvádzame, sú výsledkom nielen nezávislých inštitúcií, ale veľmi miernymi odhadmi toho, čo by Slovensko mohlo dosiahnuť pre svoj prospech bez ohľadu na dianie v eurozóne, ak by sa tu lepšie žilo alebo spravodlivejšie a solidárnejšie. Vrátim sa k úvodu, kde pán premiér hovorí, že máme rovnakú zodpovednosť. Pán premiér, vy ste druhý krát premiérom a od roku 2010 Slovensko patrilo do tej partie alebo kategórie, ktorú spomínate, pri výbere daní napríklad iba Grécko je horšie. Deficit, ktorý sme mali, 8 %, je deficit gréckeho typu. Likvidačný pre budúcnosť štátu alebo ekonomiky. Bolo treba nielen zastaviť to smerovanie, ale ho otočiť. Preto sme konsolidovali veľmi účinne, pretože za rok a pol bývalej vlády, ktorá mala krátke pôsobenie, ale dokázala stlačiť tento deficit pod 5 % a teraz treba pokračovať. Za rok a pol sme ušetrili alebo zredukovali deficit o 1,5 miliardy eur. A pritom dedičstvom je najvyšší hospodársky rast v rámci eurozóny. To nie je jednoduchá vec, stláčať deficit a udržiavať rast, ktorý je dnes najvyšší v rámci eurozóny. 

Ľuba ORAVOVÁ, moderátorka
--------------------
Pán predseda, poďme k budúcnosti, to znamená, nové opatrenia.

Ján FIGEĽ, predseda Kresťanskodemokratického hnutia
--------------------
No veď ta budúcnosť sa už začala. Budúcnosť sa nikdy nezačína zajtra, ale má dedičstvo. To dedičstvo je ťaživé, mínusové ale treba ho zlepšovať tak, aby sa to neotočilo do ešte horšej situácie, pretože v programovom vyhlásení vlády je rast spomínaný veľmi veľakrát, ale opatrenia, ktoré vláda buď navrhla, už vo svojich rozhodnutiach, alebo avizuje, sú protirastové. A to dopadne na všetkých, nielen na ekonomiku, ale hlavne na zamestnancov a nezamestnaných, samozrejme na slabšie firmy a toto nám vadí. Preto navrhujeme opatrenia alebo riešenia, ktoré nezvyšujú dane, nezvyšujú odvody, ale spravodlivo a férovo siahajú tam, kde Slovensko zdroje má. 

Ľuba ORAVOVÁ, moderátorka
--------------------
Povedali ste, pán predseda, že jedným z tých opatrení je spomínané daňové úniky. To znamená, vieme, že každoročne alebo aj minulé vlády mali s tým problém, nelíšilo sa to, ale otázka znie, pán predseda, ak teda ani minulé vlády to nedokázali vyriešiť, alebo to vôbec neriešili, prečo prichádzate s tým teraz a ak teda, ak pán premiér hovorí  o tom, nie je to riešenie, ktoré je okamžite v podstate efektívne alebo prejaviteľné.

Ján FIGEĽ, predseda Kresťanskodemokratického hnutia
--------------------
Je prejaviteľné. Okamžite sa vytvára atmosféra v spoločnosti, keď je jasné, že vláda koná, záleží jej na tom a že tam vidí hlavný zdroj, alebo tému pre ozdravovanie. Pretože úniky daní sú aj etickou záležitosťou. Finančnou samozrejme, ekonomickou, ale aj etickou, pretože štát nie je solidárny a ak mu nevadí tak vysoký daňový únik. Dve čísla, pretože spomínate Európsku komisiu. Roku 2006 EK odhadovala slovenské daňové úniky na úrovni 1,3 miliardy eur. Roku 2010 ministerstvo financií odhadlo, to sú oficiálne štatistiky, tento únik na úrovni 2,3 miliardy. Teda za vášho prvého pôsobenia, pán premiér, nárast únikov zhruba o miliardu. Toto je stav, do ktorého sme sa dostali, tento potrebujeme stláčať. My sme boli kritickí na to, ako minister financií narábal pri UNITASE, respektíve zmenách, ale tam je množstvo opatrení, ktoré sa dajú konať tým, že máte vládu jednej strany, tým, že minister spravodlivosti, vnútra a financií sa vedia veľmi rýchlo dohodnúť prijať účinné opatrenia a ono sa to prejaví aj na atmosfére v spoločnosti.

Ľuba ORAVOVÁ, moderátorka
--------------------
Kedy sa to prejaví podľa vás?

Ján FIGEĽ, predseda Kresťanskodemokratického hnutia
--------------------
Už v tomto roku je možné prijať opatrenia, ktoré vytvoria tlak na celú podnikateľskú sféru, aby daňový únik bol vnímaný nielen ako problém, ale čosi, čo poškodzuje Slovensko. My sme už v máji minulého roku, tu mám materiál z vlády.

Ľuba ORAVOVÁ, moderátorka
--------------------
Áno, ste povedali, navrhovali...

Ján FIGEĽ, predseda Kresťanskodemokratického hnutia
--------------------
Áno, obsahuje 13 legislatívnych a 24 nelegislatívnych opatrení.

Ľuba ORAVOVÁ, moderátorka
--------------------
Prečo neprešiel tento návrh?

Ján FIGEĽ, predseda Kresťanskodemokratického hnutia
--------------------
No tento bol schválený. A treba ho ďalej rozvinúť. Som rád, že vláda na tom pracuje aj ďalej, prijala akčný plán, tu podáme pomocnú ruku. Toto sú opatrenia, ktoré Slovensko potrebuje urýchlene, účinne realizovať a ak by mohlo férovejšie, spravodlivejšie vyberať dane.

Ľuba ORAVOVÁ, moderátorka
--------------------
Pán premiér, aby ste teda mohli reagovať, doplním to otázkou. Vy ste už aj povedali, že pred EK vlastne argument, čo sa týka práve daňových únikov, nie je nejaký veľmi vážny. Ak sa teraz bavíme, dajme tomu, o Slovensku, je možno nejaký odhad?

Robert FICO, predseda vlády SR /Smer-SD/
--------------------
Pani redaktorka, ja nechcem /nezrozumiteľné/ pán predseda, ale toľko farizejstva, čo je vo vašej strane, vo vašej osobe som už dávno naozaj nevidel. Tak poďme veľmi presne po číslách. Uvedomme si jednu vec, že na otázku, ktorú vám kladiem ja a ktorú vám kladú novinári opakovane, kde by ste získali 1,5 miliardy eur na budúci rok odpovedáte všeobecnými frázami, nič nehovoriacami frázami. Hovoríte o tom, že sa dá okamžite 1,1 miliardy eur ušetriť na daňových únikoch. Pán predseda, neprijali ste jednu jedinú zákonnú zmenu v roku 2010 - 2012 na lepší výber daní. Po druhé. Odovzdali ste krajinu v takom stave, v marci 2012, že my ani nevieme, aké boli daňové vratky. Ľudia v daňových úradoch úplne prestali pracovať, bol tam taký chaos a zmätok a vy teraz s kamennou tvárou prídete a pretože nemáte iné riešenie a oznámite verejnosti, my keby sme boli vo vláde, tak vyriešime konsolidáciu verejných financií tak, že 1,1 miliardy eur získame na daňových únikoch. Veď to je smiešne. Toto vám nemôže veriť ani trojročný chlapec. Odovzdali ste krajinu bez funkčného daňového systému, nič ste proti daňovým únikom neurobili a dnes ponúkate verejnosti toto riešenie. Preto ja som za korektnú diskusiu. My sme totiž predložili 3 piliere, ako konsolidovať verejné financie. Pokiaľ ide o solidaritu bohatých k slabým alebo silných k slabým, tu sú presné návrhy, o ktorých už dnes verejnosť vie aj presne vieme, že to prinesie tú sumu, ktorú potrebujeme.

Ľuba ORAVOVÁ, moderátorka
--------------------
Samozrejme je to zodpovedné.

Robert FICO, predseda vlády SR /Smer-SD/
--------------------
A je to zodpovedné, je to dohodnuté a okrem toho sme to riešili v rámci Rady solidarity a rozvoja, kde sme na mnohé kroky získali podporu. Ak sme napríklad povedali, že druhý pilier je neudržateľný, celá Rada solidarity a rozvoja naprieč, či to boli zamestnávatelia, zamestnanci jasne povedali, teraz ďalej. Daňové úniky. Prvý krát sme predložili sumu návrhov legislatívnych a pokúšame sa s tým pracovať. Ale nikto nám neuzná, pán predseda, bol si člen EK, nikto ti neuzná ani jedno euro, pokiaľ ide o daňové úniky na konsolidáciu verejných financií. A tretí pilier, toto by ste v živote nemohli vy robiť, my rušíme štátnu správu. My sme zrušili krajské úrady, ideme teraz rušiť špecializovanú štátnu správu a ideme urobiť veľkú reformu. Ale keď je niekde 6 strán, ktoré sa od rána do večera len hádajú, tak nemôžu samozrejme nič takéto prijímať. Čiže moja odpoveď na vás je, ak moja otázka je, povedzte mi, kde by ste zohnali tento rok 300 miliónov, ale nie tie všeobecné frázy, a budúci rok 1,5 miliardy eur. My sme povedali, veľmi presne, cez vyššie dane pre bohatých, cez reformu sociálneho systému. Kde by ste zobrali 1,5 miliardy eur. A ja vás pozývam, poďme si sadnúť k tomu, povedzte nám to konečne. Alebo povedzte, že to nemáte, že jediná cesta, ktorá by bola, by bolo zvyšovanie DPH, a my to budeme brať na zreteľ. Vy chcete zdražovať, my zdražovať nechceme. To je korektné. Lebo nás kritizujete. 

Ľuba ORAVOVÁ, moderátorka
--------------------
Ja by som doplnila tu otázku, ak teda hovoríme o tých daňových únikoch. Viete povedať, možno veľmi konkrétny termín, či už v tomto roku by  vlastne pripadne aj vaše opatrenia ohľadom daňových únikov priniesli nejakú konkrétnu úsporu?

Ján FIGEĽ, predseda Kresťanskodemokratického hnutia
--------------------
Ja som presvedčený, že ten argument stlačiť daňové úniky na priemer Európskej únie je férový. Ak nedokážeme byť priemerom EÚ z hľadiska poctivosti pri daniach, tak v čom chceme byť? Za 300 miliónov...

Ľuba ORAVOVÁ, moderátorka
--------------------
Necháme dohovoriť.

Ján FIGEĽ, predseda Kresťanskodemokratického hnutia
--------------------
Váš minister dal do materiálu návrh na úsporu 1,1 miliardy eur na zlepšení daňového výberu na nasledujúce 4 roky. Vy ste vyjadrili, že ani za 10 rokov s pomocou Scotland Yardu, CIA, FBI toto sa nedá dosiahnuť. Buď neveríte ministrovi, alebo nerozumiete, o čom je reč, pretože za vašej vlády o miliardu stúpol tento objem, Slovensko stráca tou nepoctivosťou v systéme. Kriticky pozerám na to, čo zanechal bývalý minister financií, ale dá sa dosiahnuť už tohto roku čosi z toho na budúci rok oveľa viac. Samozrejme sú tu zmeny aj legislatívne, ale aj nelegislatívne, napríklad zakázať hotovostné operácie od istej úrovne, povedzme, 10 tisíc eur. Napríklad zaviesť trestnú podstatu marenia daňovej kontroly. My sme to v máji prijali vo vláde, v októbri vláda stratila mandát. Áno, mali sme štvor až šesťkoalíciu, ťažko sa niektoré veci rodili, ale dokázali sme stlačiť obrovský grécky deficit na už dnešnú úroveň a zachovať hospodársky rast. Vy máte vládu jednej strany. Vy to môžete z večera do rána  rozhodnúť. Ale to, čo je podstatné, my sme tam pridali ďalšie 4 konkrétne opatrenia. A tie sú dôležité.

Ľuba ORAVOVÁ, moderátorka
--------------------
K nim sa dostaneme. A pán premiér, aby sme uzavreli tému daňových únikov, pán Figeľ tvrdí, že dá sa ušetriť vlastne na tých daňových únikoch v tomto aj budúcom roku. Inštitút pre...

Robert FICO, predseda vlády SR /Smer-SD/
--------------------
Nemôže, pani redaktorka, nemôže človek, ktorý sedel 20 mesiacov vo vláde a ktorý spolu s ďalšími členmi vlády doslova zdeštruoval daňový systém a ktorý neprijal ani jedno konkrétne opatrenie na boj proti daňovým únikom, teraz ponúkať verejnosti, že teraz takto by vyriešil finančnú konsolidáciu. Ja navrhujem veľmi korektné riešenie. Kľudne sa môžme obrátiť na EK, kde im napíšeme, že pán Figeľ oznamuje EK, že tých 1,5 miliardy eur, ktoré na budúci rok máme získať, získame tým, že zastavíme daňové úniky. Však vám zoberú občiansky preukaz. Pán predseda. Nerobte bláznov z ľudí. Ja vás o to veľmi prosím. Pretože to je farizejské a je to smiešne. Pýtam sa odznovu. Kde zoberiete 1,5 miliardy eur, nepoznáte túto odpoveď, pretože vy ste mali pripravené dve veci. Keď sme zobrali materiál, ktorý mala pripravený predchádzajúca vláda, tak tam boli takéto opatrenia. Zrušenie vianočných dôchodkov, zvýšení dane z pridanej hodnoty o 5 %, samozrejme, to sa ráta dobre, pretože zvýšenie DPH o 5 % je okamžite 1,1 miliardy eur príjem do štátneho rozpočtu. Každé jedno zvýšenie DPH o 1 % automaticky je 220 miliónov eur. A toto predsa robili. Chvália sa, že ozdravovali verejné financie. Siahli na sociálne dávky, klesali reálne mzdy,zvyšovalo sa DPH, prudko išlo zdražovanie hore. My touto cestou nechceme ísť. Aj preto stále tvrdíme, že poďme ozdravovať verejné financie tak, ako sme to sľúbili verejnosti, konkrétnymi krokmi, tieto konkrétne kroky aj robíme a ja budem veľmi rád, ak sa nám opatreniami, ktoré teraz zavádzame v boji proti daňovým únikom podarí zase pár eur získať do štátneho rozpočtu. Ale nikto nám to neuzná. Ani v roku 2012, ani v roku 2013 nám nikto neuzná, že toto sú tie ozdravné opatrenia, ktoré si môžete odškrtnúť od 1,5 miliardy eur. Takže ...

Ľuba ORAVOVÁ, moderátorka
--------------------
Pán premiér, to ste už povedali, ale moja otázka, uzavrime tému daňových únikov, je nejaký aspoň odhad, kedy vlastne tie daňové úniky by vďaka vlastne tomu akčnému plánu, ktorý ste prijali na vláde, mohli byť skresané na minimálnu možnú mieru?

Robert FICO, predseda vlády SR /Smer-SD/
--------------------
Ja si myslím, že úplne ak niekto má plán a ja tento plán si viem predstaviť na 4, na 5 rokov, jednu výhodu. Tento plán je veľmi ambiciózny. Ja budem veľmi rád, keď sa napríklad budúci rok podarí 10 % zastaviť z tejto sumy. 10 %. Pretože to sú dlhodobé procesy. Tu sa 20 rokov vytvárali rôzne mechanizmy, ako utekať pred platením daní. My napríklad máme obrovské úniky na daniach pri dohodách o činnosti, pretože ten, kto má dohodu, tak viete, ako sa platia dane a odvody. A je s tým obrovský problém. Máme obrovský problém s odvodmi. Dnes idú živnostníci po 20 rokoch prvýkrát do dôchodku a zisťujú, že majú 180 eur dôchodku. Lebo platili minimálne odvody. Že poďme sa konkrétne baviť a nie tu rozprávať nejaké všeobecné frázy. Lebo áno, my berieme zodpovednosť za seba, sme natoľko korektní, že sa vás pýtame a pýtame sa vás preto, lebo nás vo všetkom, čo robíme, kritizujete. Tak ak nás chcete kritizovať, pán predseda, môžete, máte na to legitímne právo. Ale musíte položiť na stôl alternatívu. A vy ju nemáte. Tak potom vaša miera kritiky bohužiaľ je nie taká legitímna, aká by bola, keby ste povedali, takto to ide. Povedzte verejnosti, ideme zvýšiť DPH o 5 %. Že to je váš plán. Alebo že ideme zrušiť vianočné dôchodky. Toto ste mali vo vašom programe.

Ľuba ORAVOVÁ, moderátorka
--------------------
Pán predseda, je teda pre pravicu riešenie v tejto situácii zvyšovanie DPH, o ktorom hovoril pán premiér?

Ján FIGEĽ, predseda Kresťanskodemokratického hnutia
--------------------
Nie. To odmietam. Neviem, prečo to pán premiér stále omiela alebo opakuje.

Robert FICO, predseda vlády SR /Smer-SD/
--------------------
Vyjadrovali ste, že zvýšite DPH.

Ján FIGEĽ, predseda Kresťanskodemokratického hnutia
--------------------
O jedno percento. 

Robert FICO, predseda vlády SR /Smer-SD/
--------------------
A o ďalších 5 % je plán, ktorý bol na ministerstve financií.

Ján FIGEĽ, predseda Kresťanskodemokratického hnutia
--------------------
Nie. Som zvedavý, čo urobíte na budúci rok, keď sa nám podarí stlačiť ten deficit pod 3 %, pretože v zákone je klauzula, že sa DPH vráti na pôvodnú úroveň. Nie. To nie je pravda, odmietam to a už ste viackrát povedali nepravdu aj pri verejnom obstarávaní aj pri iných veciach. Zvykáme si na to. Ak tento dialóg nemá byť konštruktívny od skutočných riešení, ako že je spravodlivé hovoriť o iných opatreniach, keď daňové úniky vlastne znamenajú podvody? Za vašej vlády sa tak zdvihli, že nás posunuli až ku Grécku na druhé miesto. Dostať sa na európsky priemer považujem za zdravú, primeranú ambíciu. Lebo všetko ostatné je potom nezdravé, ak daňové úniky nás dávajú do tej najhoršej ligy. Potrebujeme spravodlivé a solidárne Slovensko. Tie opatrenia, ktoré navrhujete, nebudú ani spravodlivé, ani solidárne, lebo zaťažia tých, ktorí dnes ťahajú a dopadnú na bedrá slabších, nie silnejších. My sme tam uviedli ďalšie opatrenia. Hovorím o nezávislých odhadoch a veľmi konzervatívnych vzhľadom na čísla. Je to o benchmarkingu pre verejné obstarávanie aj v štátnej správe, aj v samospráve. Lebo aj to je okruh verejných financií. Dá sa tam ušetriť významne. Ta prax to výrazne potvrdzuje. Ďalším opatrením samozrejme je zrevidovať a prehodnotiť potrebnosť veľkého rozsahu rozpočtových a príspevkových organizácií.

Ľuba ORAVOVÁ, moderátorka
--------------------
Áno, to ste vlastne mali aj vy, pán Figeľ , vo vládnom programe.

Ján FIGEĽ, predseda Kresťanskodemokratického hnutia
--------------------
Aj sme to začali.

Ľuba ORAVOVÁ, moderátorka
--------------------
Začali, ale nedokončili. Predpokladám, ak si dobre spomínam, bolo tam niekoľko auditov v rámci jednotlivých ministerstiev, ale tie audity vlastne skončili tak, že boli poslané na prepracovanie. Takže nejaký výrazný posun tam nenastal.

Ján FIGEĽ, predseda Kresťanskodemokratického hnutia
--------------------
Veď ani vláda neskončila svoj mandát štvorročný. Toto bolo spracované v lete minulého roku na Slovensku je vyše tisíc rozpočtových a príspevkových organizácií, som presvedčený, že zdroje na ďalšie príjmy z tohoto sú veľmi reálne a konkrétne. Len treba do toho ísť, takisto sme hovorili o znížení alebo úprave dávok pre bohaté skupiny obyvateľ. A veľmi korektný odhad, ktorý vypracovala skupina na ministerstve financií na úrovni 350, 352 miliónov presne, my dávame do tohto návrhu.

Ľuba ORAVOVÁ, moderátorka
--------------------
Súčasne ministerstvo to vypočítalo?

Ján FIGEĽ, predseda Kresťanskodemokratického hnutia
--------------------
Poradcovia ministra financií Ľudovít Odor a Michal Horváth. My sme to dali na úrovni 200 miliónov. To čo oni navrhujú na úrovni 350. Súčasní poradcovia. Takže nehovoríme o nule, to čo používate vy ako mantru, nula, zero, nič, ale o veľmi konkrétnych a korektných odhadoch inštitúcií, ktoré nie sú ani stranícke, ani politické, ale nezávislé.

Ľuba ORAVOVÁ, moderátorka
--------------------
Pán premiér, ak by sme teda nadviazali na tie opatrenia, o ktorých hovorí predseda KDH, ja len doplním tu jeho otázku, vieme, že ten zákon, ktorý prijala bývalá vláda, ktorý sa dotýka dane z pridanej hodnoty, vlastne je tam akýsi plán časový, ak bude deficit stiahnutý pod 3 %, vráti sa úroveň...

Robert FICO, predseda vlády SR /Smer-SD/
--------------------
Ústavný zákon, tak ústavným zákonom sme viazaní a nemáme žiadny problém.

Ľuba ORAVOVÁ, moderátorka
--------------------
Myslím, že to je obyčajný zákon napísaný, ak sa nemýlim. V takomto prípade ak teda stiahnete alebo nejakým spôsobom /súzvuk hlasov/.

Robert FICO, predseda vlády SR /Smer-SD/
--------------------
My sme vždy boli za to, aby sme nešli cestou zvyšovania DPH, preto akonáhle to finančná a ekonomická situácia umožní, tak okamžite treba ísť na pôvodnú sadzbu. Netreba o tom vôbec ani pochybovať. Ale predsa len ak sa vrátim ešte k niektorým veciam. Viete, s tými sociálnymi dávkami, pán predseda, to je tak. Kto je bohatý? Vy ste nastavili ten váš návrh tak, že bohatý je každý, kto má už viac než 750 euro príjem. Pretože... 

Ján FIGEĽ, predseda Kresťanskodemokratického hnutia
--------------------
Nie, tam nie je žiadne číslo konkrétnej hranice.

Robert FICO, predseda vlády SR /Smer-SD/
--------------------
Potom ako ste vyrátali 200 miliónov mi povedzte.

Ján FIGEĽ, predseda Kresťanskodemokratického hnutia
--------------------
O čom vy hovoríte?

Robert FICO, predseda vlády SR /Smer-SD/
--------------------
Ja dokončím teraz, ak ešte raz. Na jednej strane sa tu chválite, že ste nášli 200 miliónov, ale keď sa vás spýtam, že koho sa to bude týkať, ako to bude, tak poviete, že tam žiadne čísla nie sú. Potom strieľate zase do vetra. Pri 200 miliónoch teraz tie presné čísla môžeme dať na stôl, pri 200 miliónoch ak chce niekto ušetriť na sociálnych dávkach, musí siahnuť rodinám, ktoré majú príjem 1500, 1600 eur.

Ľuba ORAVOVÁ, moderátorka
--------------------
Dokopy? 

Robert FICO, predseda vlády SR /Smer-SD/
--------------------
Ale to sme my odmietli. Jednoducho nebudeme trestať rodiny, kde zarába otec 750, matka 750, tým, že im zoberieme sociálne dávky, a 200 miliónov sa týmto ušetrí. Toto je pravicová cesta. My takouto cestou nepôjdeme. Zvyšovanie DPH je pravicová cesta a ďalšie veci, ktoré navrhujú, sú typicky pravicové. My máme mandát, my komunikujeme v solidarite, v Rade solidarity, pýtame sa opozície, pretože neustále nás atakuje. Otázka napríklad úsporná na štáte.

Ľuba ORAVOVÁ, moderátorka
--------------------
K tomu sa dostaneme, pán premiér, aby sme ukončili sociálne dávky.

Robert FICO, predseda vlády SR /Smer-SD/
--------------------
Sociálne dávky, ja opakujem ešte raz, my ideme zvyšovať dane z príjmu fyzickým osobám, ktoré zarábajú viac ako 3000 eur mesačne. To je naozaj ta skupina ľudí, ta ktorá veľa zarába, ale nebudeme sa dotýkať ľudí, ktorí zarábajú 700 alebo 800 eur. Preto týchto 200  miliónov, čo zase navrhuje pravica, je na úkor slabých. A to my robiť nebudeme.

Ľuba ORAVOVÁ, moderátorka
--------------------
Pán predseda, máte teda určený limit, koho by sa vlastne malo dotknúť práve to krátenie sociálnych dávok, ak teda hovoríme o konkrétnej rodine. Máte daný limit, koľko by mala ta rodina zarábať na to, aby sociálne dávky boli krátené alebo nedostávali vôbec?

Ján FIGEĽ, predseda Kresťanskodemokratického hnutia
--------------------
My nemáme všetky analýzy detailné. Čo chcem povedať, je východisko z ministerstva financií.

Robert FICO, predseda vlády SR /Smer-SD/
--------------------
Ale viete, že 200 miliónov, to je úžasné. 200 miliónov máte, ale neviete, z čoho ste to vyrátali.

Ján FIGEĽ, predseda Kresťanskodemokratického hnutia
--------------------
Pretože ku konkrétnym riešeniam sa môžeme dostať pri hlbších krokoch v zmysle dialógu a hľadania úspor napríklad aby rodinné prídavky nedostával každý z titulu zákona, ale do istého stropu. Kde stanoviť tie stropy, to je už to, kde sa dohodneme. 

Robert FICO, predseda vlády SR /Smer-SD/
--------------------
Však navrhujete dom od komína. Preboha. Kde ste to zobrali, 200 miliónov tvrdíte, že máte 200 miliónov a neviete ani, komu to máte zobrať, ako to máte zobrať. Ja vám tu hovorím, 200 miliónov sociálne dávky rodina na jednu osobu 750 eur... pani redaktorka, ja tomu rozumiem, ale prepáčte, ale som tu v pozícii predsedu vlády, mám zodpovednosť za ozdravovanie verejných financií a ja nebudem počúvať nekvalifikované návrhy,ktoré sú tu. To je nekvalifikované. Nemôžem povedať, že mám 200 miliónov zo sociálnych dávok a neviem vôbec povedať, komu to chcem zobrať, aká je sadzba pre tú rodinu, aké rodinné prídavky a podobne. Nech teda povie, pán predseda, nech to povie presne.

Ľuba ORAVOVÁ, moderátorka
--------------------
Moja otázka, máte aspoň nejakú predstavu?

Ján FIGEĽ, predseda Kresťanskodemokratického hnutia
--------------------
Pozrite, vy ste tento list a tieto položky, ktoré vychádzajú z nezávislých inštitúcií a sú redukované tak, že náš odhad je polovičný alebo konzervatívny naozaj. Zhodnotili, že nula. Nič. Pozývate nás na rokovania. Môžeme hlbšie si tam povedať, že kde by to bolo možné, ako by to bolo možné, ale vy keď demagogicky poviete, že to je nula, tak sa niet o čom rozprávať. Niet o čom rozprávať. Ak to má byť teátro, my v divadle nehráme. My žijeme život na Slovensku je sociálny systém, ktorý nie je doladený férovo, treba ho upravovať,na to treba korektný a konštruktívny dialóg. Ku tomu sa hlásime, ale nie do divadla. Tých 5 položiek, ktoré sme priniesli alebo navrhujeme, hovorí o konsolidácii bez nutnosti zvyšovať dane a zvyšovať odvody. My ešte nie sme na konci tej dráhy celkového vylepšovania. To nie je o Európskej komisii, to nie je o tom, čo Brusel potrebuje, ale Slovensko, aby nežilo na úkor budúcnosti. Pretože štát, ktorý je v deficite, a dlhodobo, odoberá deťom, pre okamžitú spotrebu. My sa potrebujeme aj ďalej dostávať a riešiť to napríklad ďalšími úpravami bude treba aj v budúcich rokoch, v trinástom roku neskončí vývoj. 

Ľuba ORAVOVÁ, moderátorka
--------------------
Samozrejme. To si môžeme súhlasiť a podpísať všetci, ale ešte záverečná otázka k tým sociálnym dávkam. Je tu v hre aj návrh vašich kolegov, ktorí by siahli na tie sociálne dávky v prípade, na základe kritéria odpracovaných rokov a mesiacov. Je to podľa vás prijateľné pre vás, je to možno riešenie lepšie ako nájsť kompromis na nejakom limite?

Ján FIGEĽ, predseda Kresťanskodemokratického hnutia
--------------------
Pozrite, všetko, čo motivuje k zamestnanosti,k zamestnávaniu alebo k podnikaniu, pracovnej aktivite je rozumné nielen diskutovať, ale formovať tak, aby to dávalo Slovensko viac do pohybu, pretože je tu veľký počet nezamestnaných,ale mnoho sociálnych skupín, ktoré ako by neboli motivované k tomu. Čakajú na štát, čakajú na starostu, čakajú na Brusel a pritom máme vlastnú zodpovednosť každý jeden. Všetky opatrenia, ktoré motivujú k zamestnanosti, ktoré ako kritérium dávajú zamestnanosť, sú potrebné, lebo to je najlepšia súčasť alebo kostra sociálnej politiky a všetky ďalšie by na to mali nadvädzovať alebo tomu napomáhať. Ak sa to otočí len na teóriu alebo na rast, rast pre rast, zisk pre zisk, konsolidácia pre konsolidáciu, tak Slovensko z tejto situácie nevyjde. Preto si myslím, že podpora zamestnanosti je jednou z najdôležitejších alebo centrálnych úloh pre všetky štátne alebo verejné inštitúcie.

Ľuba ORAVOVÁ, moderátorka
--------------------
Nadviažem na vás, pán premiér. Pravica teda hovorí o tom, že zvyšovanie daní je neprijateľné pre ňu. Hovorí o tom, že stúpne nezamestnanosť. Citujem. Jednou z už tých jasných vlastne daní je ta daň pre firmy na 25 %. Moja taká technická otázka, 23 %, pardon. Technická otázka, je to vlastne dočasné riešenie alebo vlastne to už trvalé riešenie?

Robert FICO, predseda vlády SR /Smer-SD/
--------------------
Použijem odpoveď na vašu otázku, aby som porovnal veci. Prekvapuje ma nekvalifikovanosť opozície v tomto okamihu, pretože my jasne hovoríme o opatreniach, napríklad poviem opatrenie mimoriadny odvod bánk v roku 2012 50 miliónov eur príjem. Mimoriadny odvod bánk 2013 sto miliónov eur príjem. Mimoriadny odvod pre regulované monopoly sto miliónov eur príjem roku 2013, 33 príjem roku 2012. Daň z príjmu fyzických osôb je to nad 3000, príjem 62 miliónov eur a daň z príjmu právnických osôb 23 %, konkrétny príjem. Určité opatrenia, ktoré sa týkajú živnostníkov, ktoré sa týkajú druhého piliera, toto všetko nám prináša sumu, ktorú potrebujeme. Nič iné som nechcel od opozície, len nám to takto spíšte ako to my robíme a hovoríme o tom veľmi otvorene. Opakujem ešte raz, nerobíme nič, čo by sme pred voľbami nehovorili. Ideme veľmi prísne podľa toho, ako sme sa pred voľbami postavili k voličom, teda máme mandát na to, získali sme ho a tento mandát budeme ďalej používať. Pokiaľ ide o dane, áno, to je otázka mimoriadnych odvodov pre banky. Akonáhle dôjde ku skonsolidovaniu situácie, tak sme pripravení ukázať nejaké to svetlo na konci, že tu končíme a zasa sa vraciame do nejakého normálu. Ale ja nie náhodou som urobil ten úvod s tým Španielskom. My sa tu teraz handrkujeme, že kto čo predkladá alebo nepredkladá. My predkladáme konkrétne veci, opozícia zatiaľ iba všeobecné frázy, aj teraz sme to počuli, nič. Pretože to je ako keby som teraz zavolal Barrosovi a povedal mu, že tvoj bývalý komisár ti ponúka na budúci rok 1,1 miliardy z daňových únikov, tak sa smeje ešte polhodinu v telefóne.

Ľuba ORAVOVÁ, moderátorka
--------------------
To sme už rozobrali.

Robert FICO, predseda vlády SR /Smer-SD/
--------------------
To tak je, mňa to uráža, keď takto niekto príde za nami a toto nám dá na stôl, že takto to teraz robte. A pokiaľ ide o ďalšie, daň pre firmy, presne to isté, do budúcnosti ak sa ukáže, že jednoducho nie je potrebné takto postupovať, tak sa môžme k tomu vrátiť inak. Ale prečo sme takí prekvapení, veď priemerná daň  z príjmu právnických osôb v Nemecku je 30 %.

Ľuba ORAVOVÁ, moderátorka
--------------------
Ale v okolitých krajinách V4 tam vlastne ta daň je nižšia.

Robert FICO, predseda vlády SR /Smer-SD/
--------------------
Ale všetci teraz idú s daňami hore, zvyšujú sa dane, to je predsa program. A komu máme zobrať? Môžete ísť dvoma cestami, pani redaktorka. Buď pôjdete tak, ako to robíme my, sociálni demokrati, alebo ako by išla pravica. Kde sedel pravicový premiér, aby oznámil 5% zvýšenie DPH, tak ho tu všetci dusíme, že aké zdražovanie ide teraz, pretože idú len cestou zvyšovania DPH, ničoho iného. To je na výber. Ľudia dali nejaký mandát tejto vláde, my ideme veľmi korektne, vo veľmi širokom sociálnom dialógu, nikoho neopomíname, nikoho. Naozaj tie rozhodnutia sa prijímajú veľmi ťažko a robíme to za jedným okrúhlym stolom, nemuseli by sme to, ale robíme to a preto ja len očakávam od opozície, keď je taká kričí strašne, tak musí povedať aj B. A to B zatiaľ opozícia nehovorí. Veľmi rád si ich vypočujem, ak príjmu pozvanie vo štvrtok za okrúhlym stolom.

Ľuba ORAVOVÁ, moderátorka
--------------------
Pán predseda, vy teda kritizujete spomínané zvyšovanie daní, ak sa pristaneme pri dani z firiem, tu strana Smer ale teda vláda Roberta Fica hovorí, že zvýšenie tejto dani pre firmy na 23 % by mohla byť dočasná, ale čo je podstatné, zisk vlastne z tejto dane, ak sľúbil pán premiér, by mal smerovať na podporu samotného rastu, napríklad na podporu podnikania vo forme stimulov.

Robert FICO, predseda vlády SR /Smer-SD/
--------------------
Mimoriadne odvody, všetky idú do stimulov.

Ľuba ORAVOVÁ, moderátorka
--------------------
Do stimulov. Je to pre vás prijateľné, je to riešenie, ktoré do istej miery pomôže ekonomike Slovenska?

Ján FIGEĽ, predseda Kresťanskodemokratického hnutia
--------------------
Nie. Poškodí ho.

Ľuba ORAVOVÁ, moderátorka
--------------------
Prečo, v akom zmysle?

Ján FIGEĽ, predseda Kresťanskodemokratického hnutia
--------------------
Pán premiér, ak neveríte opozícii, tak verte aspoň odborníkom. Ekonomika má svoje zákonitosti. Má svoje pravidlá. Má logiku. Ak Slovensko o 4 % body zvýši daň z príjmu právnických osôb, teda firmám priťaží z 19 na 23, to je skoro pätinový skok, samozrejme nás to dostane nad českú, poľskú a maďarskú úroveň. Bude to mať veľkédopady na tieto firmy. Konkrétne odhady inštitútov sú o tom, že o štvrtinu klesnú investície, o 5 % sa zníži zamestnanosť, vy potrestáte obyčajných ľudí, zamestnancov,tých malých slabých. Bankový odvod, Španielsko. Presne krásny a dnes veľmi aktuálny príklad. Španielske banky majú problémy. Slovenské nie sú ďaleko od problémov. Váš minister na váš návrh odpovedá, že ak priťažíme bankám, tak sa zníži hospodársky rast. Je to veľmi jasné riziko, pretože na hospodársky rast treba úvery, treba prostredie, ktoré je prajné hlavne tým slabším. Veľkých klientov si banky ošetria. Znovu to dopadne na slabších. A niektoré banky stiahnu svoje aktivity z prostredia, ktoré nie je pre nich efektívne, do susedstva, veď nakoniec celá Európa je otvoreným ekonomickým a finančným priestorom. Poškodí to tých slabších, živnostníkov, zamestnancov a samozrejme aj nezamestnaných, lebo ich pribudne a nenájdu si nové pracovné možnosti.

Ľuba ORAVOVÁ, moderátorka
--------------------
Ale tie zisky vlastne by smerovali práve napríklad na tie stimuly. Podľa vás nepomohli by vlastne práve takéto stimuly vláda preferuje stimuly pre domácich podnikateľov, nepomohli by práve zvýšiť tu zamestnanosť?

Ján FIGEĽ, predseda Kresťanskodemokratického hnutia
--------------------
Nie. Niet takého stimulu, ktorý by nahradil zdravé predvídateľné, férové a atraktívne prostredie, ktorým Slovensko môže byť. Stimuluje predmetom nielen pochybnosti, často klientelizmu, neefektívnosti. Koľko tu už o stimuloch bolo reči. Teraz znovu, niečo doberieme tým plošne, ktorí produkujú, a dáme niektorým. Komu? Finančným skupinám? Kamarátom? To nie je dobrý nástroj a ja to považujem práve za poškodzujúce už i kredit Slovenska alebo konkrétne zámery z hľadiska udržateľného hospodárskeho rastu. Toto je typické pre ľavicu, že vybrať a potom vydáme a zabezpečíme rast. Existuje aj chorý rast. Slovensko malo v rokoch 2009 - 2010 veľmi chorý rast. Zadlžilo sa tak, že už len Grécko a Taliansko boli porovnateľné v tom tempe zadlžovania.

Robert FICO, predseda vlády SR /Smer-SD/
--------------------
Dúfam, že ta poznámka o finančných skupinách sa týkala vášho ministra zdravotníctva, bol by som veľmi rád. Ale teraz ku konkrétnym číslam.

Ján FIGEĽ, predseda Kresťanskodemokratického hnutia
--------------------
Skôr vašej ministerky zdravotníctva myslíte.

Robert FICO, predseda vlády SR /Smer-SD/
--------------------
Pán predseda, aký bol zisk bánk minulý rok? Máte predstavu?

Ján FIGEĽ, predseda Kresťanskodemokratického hnutia
--------------------
Vy máte predstavy.

Robert FICO, predseda vlády SR /Smer-SD/
--------------------
No nie, ja sa pýtam, konkrétne číslo, viete, aký bol zisk bánk? Boli ste predsa podpredsedom vlády. Aký bol zisk bánk v roku 2011?

Ján FIGEĽ, predseda Kresťanskodemokratického hnutia
--------------------
Bol dosť vysoký, ale vy tým, že to prenesiete na banky, oni to prenesú na klienty.

Robert FICO, predseda vlády SR /Smer-SD/
--------------------
Zisk bánk bol medziročne o 34 % vyšší v roku 2011 v porovnaní s rokom 2010. Bol to historický zisk cez 670 miliónov eur. A musím povedať, že matky zahraničí si často riešia svoju zlú finančnú situáciu na úkor slovenských bánk. Ja radšej zavediem odvod takýmto bankám, ktoré sú na území Slovenska, aby sa stabilizovala situácia a tento odvod použijeme na prorastové stimuly, ako ste vy presne povedali, ako sa budem nemo pozerať na to, že nejaké matky, ktoré majú problémy v iných štátoch, vyberajú peniaze z našich bánk, aby si riešili vnútornú situáciu. Toto je spravodlivé a etické. Ak má niekto historicky najvyšší zisk, ak niekto jednoducho 34 % narastie v priebehu jedného roka, tak týmto treba siahnuť na zdroje a nie človeku, ktorý má 300 alebo 400 eur. Toto je vaša politika, ktorú vy stále ponúkate. Ďalej chcem ešte povedať aj to, my sme sedeli s bankami, lebo neprijímame rozhodnutia mimo komunikáciu s bankami a povedali sme veľmi jasne. Vyberte si, čo chcete. Môžeme ísť cestou zdražovania, ako by šla pravica, zvyšovať DPH, máme nestabilitu, na uliciach sú ľudia, obrovské sociálne napätie, a v takomto prostredí idete podnikať? Alebo budete podnikať v stabilnom prostredí, kde je sociálny zmier a prispejete na konsolidáciu verejných financií, lebo banky musia prispievať na konsolidáciu verejných financií. Čo to je za nezmysel? Banky spôsobili obrovskú tragédiu pred niekoľkými rokmi a vy všetci tie banky stále ich chránite. Veď banky ak majú takéto zisky, musia prispieť na konsolidáciu a takto my budeme určite postupovať v najbližšom období.

Ľuba ORAVOVÁ, moderátorka
--------------------
Pán premiér, aby sme uzavreli túto tému, nechávam samozrejme priestor na reakciu, ak teda hovoríte, pán premiér, o tom, že komunikujete s bankami a nechcete vlastne, aby zisky banky odvádzali do materských krajín alebo do materských vlastne, ale otázka znie, práve ta daň spomínaná pre firmy zvýšená na 23 %, nebude to znamenať,že sa budú niektoré firmy, teraz hovorím o firmách, snažiť obchádzať túto daň a takisto môže byť ta hrozba, že oni de facto odvedú, môžu teda odviesť tieto svoje zisky mimo Slovenska.

Robert FICO, predseda vlády SR /Smer-SD/
--------------------
Pokiaľ ide o daň z príjmu právnických osôb, táto sa platí na území Slovenska a zvýšenie z 19 na 23 % nebude mať negatívny vplyv na podnikateľské prostredie. Nakoniec si uvedomte, že ani reakcia podnikateľského sektoru nebola nejaká významná. Predsa podnikateľský sektor tu nezačal robiť tie protesty, uvedomuje si, že aj podnikatelia musia byť súčasťou konsolidácie.  veď každý niečo platí. Ľudia už zaplatili za konsolidáciu, že pravicová vláda ich dobre vyžmýkala. Urobili celoplošné škrty na dávkach, na platoch, zvýšilo sa DPH. Ľudia už zaplatili kvôli pravici za konsolidáciu. My tvrdíme, že ľudia by nemali platiť v takom rozsahu, ako to bolo za pravicovej vlády. Preto sú to opatrenia, ktoré musíme urobiť. Pani redaktorka, to mi snáď nikto nechce nahovárať, že keby sme mohli na budúci rok, ako nám geniálne navrhuje KDH, získať 1,1 miliardy eur, tak my sa budeme takto trápiť s bankami? S podnikateľmi? S katolíckou cirkvou, s evanjelickou cirkvou, s dôchodcami, so všetkými, keď to je tak jednoduché. Na budúci rok vyberieme 1,1 miliardy eur z daňových únikov a máme svätý pokoj. To je na tom nekorektné. To je na tejto diskusii nekorektné.

Robert FICO, predseda vlády SR /Smer-SD/
--------------------
Ďakujem pekne. Páni, posledná záležitosť, samozrejme pán Figeľ máte kraťučký priestor na reakciu. Moja otázka ešte na záver znie, pán Figeľ, čo sa týka spomínaných úspor, je to vlastne jedna záležitosť, ktorá sa týka takzvaného zlatého padáku, ktorá sa týka teda pracovníčky pošty. Už máte informáciu, či táto spomínaná pracovníčka alebo zamestnankyňa je plánuje vrátiť vlastne časť z tejto odmeny?

Ján FIGEĽ, predseda Kresťanskodemokratického hnutia
--------------------
Môžem ešte dopovedať, my sme zaviedli bankový odvod. Problém je v tom, ak bude neprimeraný, pretože tie banky, ktoré sú v strate alebo blízko straty, veľa tomu štátu neprinesú, a tie, ktoré zase sú silné, tak si to budú riešiť možno prenesením niektorých aktivít veľkých klientov do zahraničia a doplatia na to malí podnikatelia. A čo sa týka toho, kto spôsobil problémy, ja si myslím, že najviac politici a politika, ktorá vytvára netransparentné prostredie, ktorá stimuluje k tomu, aby sa banky alebo firmy správali inak ako zdravo konkurenčne. 

Ľuba ORAVOVÁ, moderátorka
--------------------
K tej mojej otázke?

Ján FIGEĽ, predseda Kresťanskodemokratického hnutia
--------------------
K tej odmene, my sme nastavili v minulom roku veľmi presné a prísne pravidlá pre odstupné pre členov predstavenstiev a pre výkon v týchto štátnych,respektíve tam, kde štát má 100% akciovú účasť. Firma existujú aj vnútorné, vnútropodnikové zmluvy, ktoré ostali nedoriešené, to je dedičstvo ešte po predchádzajúcich vládach včítanie po prvej, áno, jednu úroveň sme vyriešili...

Robert FICO, predseda vlády SR /Smer-SD/
--------------------
Alebo Smer. Alebo Fico.

Ján FIGEĽ, predseda Kresťanskodemokratického hnutia
--------------------
Áno, za všetko, pretože...

Robert FICO, predseda vlády SR /Smer-SD/
--------------------
Vy podpíšete zmluvu, kde nakrmíte riaditeľku 6 miliónmi korún a hodíte to na nás. Ako však, pán predseda, trochu poprosím o korektnosť.

Ján FIGEĽ, predseda Kresťanskodemokratického hnutia
--------------------
Ja som podpísal iba pravidlá, ktoré motivujú k vyššiemu hospodárskemu výsledku ako je plánovaný. A zároveň zakazujú konkurenciu po opustení firmy. To sú normálne európske pravidlá. 

Ľuba ORAVOVÁ, moderátorka
--------------------
Tu sumu ste na tom papieri nevideli?

Ján FIGEĽ, predseda Kresťanskodemokratického hnutia
--------------------
Nie. Tam ani nie je. Ta miera vyplýva po ročnej uzávierke, ktorá nie je ukončená,má to v rukách minister, pretože uzávierku schvaľuje nielen predstavenstvo, ale aj dozorná rada, nezávislý audit, ak sú pochybnosti, mal by konať,tieto prostriedky neboli vyplatené, má to v rukách svojim spôsobom ako akcionár. Ja som presvedčený, že toto je veľká výzva aj pre súčasnú vládu a hlásim sa k tomu, aby sme hľadali opatrenie, ktoré firmám slovenským, štátnym alebo so štátnou účasťou vytvoria prostredie,ktoré bude čitateľné, motivujúce, zdravé pre ich hospodársky výkon.

Robert FICO, predseda vlády SR /Smer-SD/
--------------------
Keď vás počúvam, tak sa zdá, že by vám nevadilo, keby minister financií vyplatil tu sumu, teda minister dopravy tej poštárke.

Ján FIGEĽ, predseda Kresťanskodemokratického hnutia
--------------------
Keby som bol ministrom, tak o tom rokujem, respektíve upravujem tak, aby to malo strop,nie aby to bolo vyplatené, táto suma je neprimeraná.

Ľuba ORAVOVÁ, moderátorka
--------------------
Bola chyba, že takýto strop ste nezaviedli vy?

Ján FIGEĽ, predseda Kresťanskodemokratického hnutia
--------------------
Áno, keby som ho bol zaviedol, tak je tam. To, že dnešný minister odvoláva so spätnou platnosťou ani sa nestretne, len urobí k tomu tlačovku, nepovažujem za zodpovedné.

Ľuba ORAVOVÁ, moderátorka
--------------------
Budú prijaté nejaké prísnejšie pravidlá,pán premiér?

Robert FICO, predseda vlády SR /Smer-SD/
--------------------
My sme prijali uznesenie a chcem vidieť, aká je forma odmeňovania ľudí, pretože tu sa veľa rozprávalo a my sme s úžasom zistili, že bol štrajk lekárov, zdravotných sestier, zdravotníctve neboli peniaze a najvyšší predstaviteľ Všeobecnej zdravotnej poisťovne, nominant KDH, bral 10 tisíc eur odmeny, platy, to boli milióny, ktoré zarobil vo Všeobecnej zdravotnej poisťovni. To bola otázka, ktorú som postavil pánovi predsedovi v jednej televíznej relácii, nech sa pozrie na príjem pána Faktora v rámci Všeobecnej zdravotnej.

Ľuba ORAVOVÁ, moderátorka
--------------------
Takže prísnejšie pravidlá budú?

Robert FICO, predseda vlády SR /Smer-SD/
--------------------
Pozriem sa na to, pretože naozaj ukazuje sa, že je tam veľká disproporcia medzi jednotlivými inštitúciami a toto uznesenie bolo prijaté na vláde, zatiaľ sumarizujeme informácie, že ako sú tieto odmeny, že či sú zlaté padáky, nie sú zlaté padáky a to treba upraviť.

Ľuba ORAVOVÁ, moderátorka
--------------------
Posledná otázka, pán premiér, aj za vašej vlády boli svojim spôsobom vyplácané odmeny. Vám sa podarilo v prípade teplárne zastaviť tie desäťmiliónové,ale napokon tak či tak vlastne zástupcovia štátu v teplárňach za 2 mesiace dostali 7 miliónov korún. Vy ste vtedy reagovali, že vám to je ľúto, ale že to je zodpovednosť Fondu národného majetku.

Robert FICO, predseda vlády SR /Smer-SD/
--------------------
Ale ja som nikdy to nepodporoval, na rozdieľ od pána Figeľa, ktorý sa otvorene prihlásil k tej poštárke. Tak ja iba kvôli tomu, áno, keď sa takéto niečo stane, treba napraviť chybu, ale nebudem predsa podporovať vyplatenie takejto odmeny niekomu.

Ľuba ORAVOVÁ, moderátorka
--------------------
Ďakujem. 

Ján FIGEĽ, predseda Kresťanskodemokratického hnutia
--------------------
Ja som to nepodporoval. To že som schválil princípy, považujem za výraz normálnej kompatibility s Európou, kde sa manažment motivuje k tomu, aby dal väčší výkon než len nejaký podaj bolo.

Robert FICO, predseda vlády SR /Smer-SD/
--------------------
Z verejných vystúpení to vyzeralo, že to podporujete.

Ján FIGEĽ, predseda Kresťanskodemokratického hnutia
--------------------
Nie. Prečo tak rozprávate? To, že tam nie je strop, považujem za chybu, považujem zároveň za výzvu, aby sa vo všetkých oblastiach,nielen v doprave, ale aj v hospodárstve,stanovili pravidlá, ktoré budú motivovať a zároveň stanovia primeranosť pre odmeňovanie manažmentov.

Ľuba ORAVOVÁ, moderátorka
--------------------
Ďakujem veľmi pekne, v tejto chvíli premiérovi Robertovi Ficovi, ktorý má ďalší mediálny program, ďakujeme pekne za účasť, všetko dobré. 

Robert FICO, predseda vlády SR /Smer-SD/
--------------------
Dovidenia. My sa ešte s pánom predsedom stretneme.

Ľuba ORAVOVÁ, moderátorka
--------------------
Samozrejme. Pán Figeľ, moja otázka teda, poďme na stranícku pôdu KDH. Vy ste mali radu v sobotu, ktorá riešila aj situáciu v strane po odchode Daniela Lipšica a najmä tie personálne otázky. Zvolili ste si dvoch, alebo sú tam vlastne návrhy na dvoch podpredsedov, ako sa dospelo k tomuto výberu?

Ján FIGEĽ, predseda Kresťanskodemokratického hnutia
--------------------
Nielen dvoch, my sme zvolili kompletnú šesticu, KDH má 6 podpredsedov, považujem to za návrh, ktorý je zaujímavý pre hnutie, pre verejnosť, samozrejme len návrh. Pretože rozhodne o tom Snem KDH o 2 týždne v Ružomberku. Tento návrh nie je reakciou na odchod Daniela Lipšica, je mi ľúto, že tí dvaja podpredsedovia odišli a na druhej strane z KDH už odišlo dosť veľa podpredsedov. Na jednej strane to aj potvrdzuje životaschopnosť hnutia, ktoré ide ďalej a ktoré je schopné byť atraktívne pre politický vývoj. Nikto nemá z parlamentných politických strán 22 rokov a to hovorím o zápasoch, ktoré boli dôležité a náročné aj navonok a do istej miery aj do vnútra, aby jeho línia, jeho otvorenosť a jeho program, hodnoty išli ďalej. Ale nechcem sa vracať do minulosti, skôr ten návrh personálny znamená omladenie, znamená obnovu,jeho súčasťou sú 2 podpredsedovia, ktorí boli rok, rok a pol vo funkcii a to je Ján Hudačský a Pavol Abrhan, a potom 4, ktorí sú úplne noví, zatiaľ nie je zvolený len navrhovaný, to je Peter Belinský, ktorý bol generálnym riaditeľom Slovenskej agentúry cestovného ruchu, Mirka Sitová, ktorá je vysokoškolskou pedagogičkou zo Spiša, myslím si, že nielen ten ženský rozmer, ale to, že je z regiónu, ktorý potrebuje alebo môže prinášať odpovede napríklad na veľmi citlivú komplexnú rómsku problematiku, je veľmi potrebný aj pre centrálnu politiku Slovenska. Ďalším je Miloš Moravčík, mladý ekonóm, náš finančno-ekonomický expert a šiestym je Marián Kvasnička, pedagóg a poslanec NR SR z Trenčianskeho kraja. V 6 menách sú obsiahnuté regióny Slovenska tak, že vlastne je ich 6. Čím len chcem povedať, že to do veľkej miery reaguje aj na záujem regiónov, ale aj na to, že osobnosti, a ten osobnostný princip je rozhodujúci pri formovaní tímu. Potrebujeme tímovosť, profesionalitu, lepšiu komunikáciu, lepšie KDH, poviem tak, aby sme mohli ponúknuť lepšie riešenia než tie, ktoré vláda istôt dnes servíruje Slovensku.

Ľuba ORAVOVÁ, moderátorka
--------------------
To som sa práve chcela spýtať vlastne, vy ste teda momentálne jediným kandidátom na predsedu KDH. Aký je to pocit nemať protikandidáta?

Ján FIGEĽ, predseda Kresťanskodemokratického hnutia
--------------------
Nevyhral som, pretože nie je protikandidát, to chcem povedať s plnou vážnosťou, a zároveň som bol pripravený na súťaž a za 20 rokov histórie KDH som bol jediný, ktorý súťažil a aj keď nevyhral, tak zmenu dosiahol, z hnutia neodišiel, ale stal sa súčasťou tímu, vtedy Pavla Hrušovského. Ja som súťažil v roku 2000 s Jánom Čarnogurským. Ten v polčase odstúpil alebo sa stiahol z tej súťaže, Pavol Hrušovský bol vo finále prvý, ale som nikdy nemal ani myšlienku, respektíve plán, že keď nevyhrám, tak musím odísť, alebo nová strana je odpoveďou. Nie. Táto slovenská mentalita nie je dobrá, triešti pravicu, oslabuje to dôveru ľudí v politiku, ako keby každý chcel byť nejakým funkcionárom. Politika je služba. Lekárina je služba. Žurnalistika je služba. Právnik je človek ku  spoločnosti. Ak život nie je službou, tak potom sme na zlej trati. Ja vnímam politiku ako službu a čím vyššia funkcia, tým je náročnejšia, tým je väčšia zodpovednosť. 

Ľuba ORAVOVÁ, moderátorka
--------------------
Ešte posledná otázka. Spomínali ste, budete mať snem, kde vlastne bude sa rozhodovať o tých návrhoch Rady KDH. Ste opozičnou stranou, vieme, že opozícia momentálne tak povediac útočí na prijaté opatrenia, prichádza s vlastnými návrhmi, ako riešiť celú tu situáciu. Minulý týždeň alebo teda tento týždeň bolo nejaké to stretnutie opozície, ktoré sa dotýkalo druhého piliera, nechcem ísť do detailov okolo druhého piliera, ale vznikla tam situácia, že vy ste na tom stretnutí neboli, vraj ste o tom nevedeli, ako to teda vlastne je s opozíciou a vôbec so spoluprácou opozície?

Ján FIGEĽ, predseda Kresťanskodemokratického hnutia
--------------------
Tam si myslím, že išlo v podstate o organizačné nedorozumenie a neprikladal by som tomu väčšiu váhu, pretože na druhý pilier naozaj zdieľame spoločný názor. My sme podporovali aktivity, ktoré ho chránia, dokonca sme rozvinuli jednu iniciatívu na našom webe, kde každý občan sa môže obrátiť listom na premiéra alebo ministra sociálnych vecí, aby apeloval na tento druhý pilier ako dôležitý nástroj pre sporenie pre budúcnosť. Nie jeho likvidáciu.

Ľuba ORAVOVÁ, moderátorka
--------------------
Takže v opozícii ako to teda vyzerá? Je spolupráca, nie je spolupráca? Ako je to s vaším vzťahom s Igorom Matovičom napríklad.

Ján FIGEĽ, predseda Kresťanskodemokratického hnutia
--------------------
To najprv by som musel odpovedať, že kto je skupina okolo Igora Matoviča. Myslím, že tam je dosť veľa otáznikov aj vo vnútri. Ale včera, konkrétna odpoveď a považujem ju za prirodzenú, nie umelú, včera rada odsúhlasila návrh,ktorý som formuloval v priebehu tohto týždňa, a vopred konzultoval aj s kolegami Pavlom Frešom a Bélom Bugárom. Je to návrh, aby 3 strany, ktoré sú v Európskej ľudovej strane alebo sa k nej hlásia, vytvorili pre účinnejšiu opozičnú spoluprácu takzvanú ľudovú platformu. Táto Slovenská ľudová platforma vo vzťahu ku spolupráci v rámci EÚ je nielen dobrá na témy, čiste európske, napríklad euroval alebo fiškálny pakt alebo budúci rozpočet Únie alebo budúcnosť Európy, ale aj na témy, ktoré súvisia so Slovenskom, pretože dnes už európske a slovenské témy sú veľmi poprepájané. Ja som presvedčený, že takáto platforma troch strán môže byť nielen dôveryhodným, ale aj efektívnym nástrojom pre formovanie spoločných postojov, návrhov, iniciatív,riešení. Možno že aj personálnych pre budúce roky. Tento návrh sme mysleli nielen úprimne, ale zásadne, pretože slovenská opozícia potrebuje lepšie nielen vzťahy, ale aj kredibilitu, dôveryhodnosť a jej jadrom sú v podstate tri strany, ktoré spája tento európsky rámec. Ja som bol na neformálnej schôdzke v Bruseli, Robert Fico bol u socialistov, ja som bol u kresťanských demokratov, teraz najbližšie 28.idem znovu na summit Európskej ľudovej strany ako reprezentant tohto spektra a považujem to za aj vlastnú zodpovednosť, aby informácie smerom k partnerom a naspäť domov som prenášal v prostredí, ktoré je čitateľné, ktoré je zorganizované a dokáže efektívne rozvíjať našu spoločnú zodpovednosť. Tieto strany majú podobné programové východiská, majú spoločné skúsenosti z účasti z vlády alebo z opozície, a preto to považujem za prirodzený návrh.

Ľuba ORAVOVÁ, moderátorka
--------------------
Máte už od nich nejaké reakcie?

Ján FIGEĽ, predseda Kresťanskodemokratického hnutia
--------------------
No ich úvodné, respektíve predbežné reakcie boli pozitívne, na také finálne alebo definitívne samozrejme je na nich, aby odpovedali. Pozval som obidvoch kolegov aj na snem hnutia, ktorý bude o dva týždne aj v Ružomberku, pretože takúto spoluprácu považujem za vzájomne prospešnú. A o to viac sa nám potom môže dariť spolupracovať aj s ďalšími, už či so stranou SaS na témach, kde sa zhodneme, lebo je veľa takých, kde sa naozaj odlišujeme, a prípadne aj s opozíciou ako s celkom.

Ľuba ORAVOVÁ, moderátorka
--------------------
Posledná otázka, ak teda hovoríte o tej platforme, ľudovej platforme, nie je to nejaká forma zjednocovania pravice do nejakého subjektu? Alebo? 

Ján FIGEĽ, predseda Kresťanskodemokratického hnutia
--------------------
Nie je to zjednocovanie, ale je to účinnejšie spolupráci,ktorú potrebujeme zadefinovať tak, aby bola naozaj spoločná. Nie že niekto tu niečo určil, ale pozval a zadefinoval ako cieľ alebo víziu a zároveň pozval k tomu, aby to bolo spoločné pre všetkých na báze rovnosti. Ja som presvedčený, že práve ten európsky rozmer je dobrým východiskom, nakoniec existuje, KDH je v Európskej ľudovej strane od začiatku, SDKÚ je tam tiež členom a po minulej sobote, predchádzajúcej 2.júna, keď Most-Híd na celorepublikovej úrovni vyjadril záujem formálny zámer stať sa členom tohto zoskupenia, môžem povedať, že podporujeme takéto úsilie, bude to proces, o ktorom rozhodujú všetky zúčastnené strany v rámci EPP, je ich dosť veľa, vyše 70, ale KDH bude podporovať Most v prístupovom procese do Európskej ľudovej strany.

Ľuba ORAVOVÁ, moderátorka
--------------------
To bol predseda KDH Ján Figeľ. Ďakujem vám veľmi pekne a všetko dobré. 

Ján FIGEĽ, predseda Kresťanskodemokratického hnutia
--------------------
Ďakujem. Peknú nedeľu všetkým.

Ľuba ORAVOVÁ, moderátorka
--------------------
To je záver dnešnej diskusie. O týždeň vás svetom politiky bude sprevádzať kolegyňa Alžbeta Vlková. Dovidenia.

3.2.2013
TA3
Ľudí bez práce bude viac
3.2.2013    TA3    str. 01   11:00 V politike
            
Ľuba ORAVOVÁ, moderátorka
--------------------
Nezamestnanosť na Slovensku stúpa. Ekonomiky, aj ta naša, spomaľujú. Kde sú príčiny a aké sú riešenia? Čo na to odbory a zamestnávatelia? Tak to sú dnešné témy a tu sú hostia. Predseda vlády Robert Fico, pekný deň.

Robert FICO, predseda vlády SR /Smer-SD/
--------------------
Dobrý deň prajem.

Ľuba ORAVOVÁ, moderátorka
--------------------
A predseda KDH Ján Figeľ, pekný deň.

Ján FIGEĽ, predseda Kresťanskodemokratického hnutia
--------------------
Dobrý deň prajem.

Ľuba ORAVOVÁ, moderátorka
--------------------
No a samozrejme sa spojíme s Emilom Machynom, predsedom OZ KOVO, a nebude chýbať ani prezident Republikovej únie zamestnávateľov Marián Jusko.  pýtať sa môžete aj vy na adrese mailto:vpolitike@ta3.com. Nižší hospodársky rast so sobou prináša zrejme najväčší problém, s ktorými budú musieť zápasiť bežní občania. A tým je zvyšujúca sa nezamestnanosť. Kým v predchádzajúcich dňoch sme počúvali o tom, že to najhoršie máme za sebou, dnes už je všetko inak.

/ Reportáž /

osoba
--------------------
Keď   už vás zamestnajú, tak jedine tak, že by vás využili.

osoba
--------------------
Ja by som išla robiť aj do /nezrozumiteľné/, mne je to šumafuk. Lenže kde tu pôjdete robiť?

Vladimír TOMEK, redaktor
Pavol KIRINOVIČ, redaktor
redaktor
--------------------
Podobný problém má v súčasnosti takmer 400 tisíc ľudí, ktorí nezarábajú pre svoje rodiny ani cent, pretože nemajú prácu. Nezamestnanosť u nás láme rekordy. A už sa šplhá cez 14,5 %. Kým ešte pred pár dňami sme počúvali toto...

Robert FICO, predseda vlády SR /Smer-SD/
--------------------
Verím, že druhá polovička 2013 bude pre Slovensko už veľmi, veľmi úspešná.

Vladimír TOMEK, redaktor
Pavol KIRINOVIČ, redaktor
redaktor
--------------------
...dnes už môže byť opäť všetko inak. Vplyvom nižšieho hospodárskeho rastu bude nezamestnanosť s najväčšou pravdepodobnosťou rásť aj nadalej.

Ján RICHTER, minister práce /Smer-SD/
--------------------
Áno, tu celkom iste a každopádne pripúšťam, že to môže mať vplyv aj na ďalší vývoj zamestnanosti.

Vladimír TOMEK, redaktor
Pavol KIRINOVIČ, redaktor
redaktor
--------------------
Odhady hovoria o tom, že nezamestnanosť sa bude tento rok vyvíjať rovnako zle ako minulý rok. Znamená to, že bez roboty môže zostať navyše ďalších 28 tisíc ľudí. Nezamestnanosť tak do konca roka môže prekročiť hranicu 15 %. Odborníci neveštia nič dobré.

Marek GABRIŠ, analytik ČSOB
--------------------
Pravdepodobne ale nepríde ani v tomto roku k nejakému dramatickému obratu, takže predpokladám, že miera nezamestnanosti môže ešte rásť.

Michal PÁLENIK, analytik Inštitútu zamestnanosti
--------------------
Nedá sa očakávať nejaké rapídne vytváranie nových pracovných miest, na druhej strane sa ani nedá očakávať nejaké rapídne prepúšťanie na trhu práce.

Vladimír TOMEK, redaktor
Pavol KIRINOVIČ, redaktor
redaktor
--------------------
Vláda chce nezamestnanosť udržať na relatívne dobrých číslach za každú cenu. Ministerstvo práce pripravuje opatrenie na podporu nových pracovných miest. Podobný záväzok má aj minister hospodárstva. Obaja tvrdia, že nám pomôžu zahraničné investície, ktoré budú smerovať najmä do chudobnejších regiónov na východnom Slovensku. Či to tak aj naozaj bude je však zatiaľ otázne. Vladimír Tomek a Pavol Kirinovič, TA3.

/ Konec reportáže /

Ľuba ORAVOVÁ, moderátorka
--------------------
Pán premiér, takže počuli sme, nezamestnanosť je najvyššia od roku 2004. Vy tvrdíte, že je to najmä pre vývoj v Európe, máme tu krízu, máme tu negatívne dopady a nie je to vlastne dôsledkom vládnych opatrení. Takže stopercentne vlastne príčinou vysokej nezamestnanosti je ta situácia len v eurozóne a v Európe ako takej?

Robert FICO, predseda vlády SR /Smer-SD/
--------------------
Tak ako klesá hospodársky rast v celej Európe a eurozóne, tak sme svedkami aj prudkého nárastu nezamestnanosti v celom regióne. Je tu údaj Medzinárodnej organizácie práce, podľa ktorého v roku 2013 príde ďalších 5 miliónov ľudí o prácu a samotná eurozóna má rekordne vysokú nezamestnanosť, ktorá sa blíži k 12 % a keďže Slovensko je krajina nadviazaná na 3 západnej Európy, najmä na Francúzsko, Nemecko a ďalšie silné ekonomiky, tak keď  sa týmto ekonomikám darí, tak sa darí aj Slovensku, ale sme natoľko otvorení a slabí, že všetky tieto vonkajšie efekty nás mimoriadne oslabujú. My si ale plne uvedomujeme tento fakt a môžem povedať, že to považujem v tomto okamihu za najvýznamnejšiu úlohu moju ako aj celej vlády postaviť sa proti týmto trendom. Nástroje sú veľmi limitované, sme malá krajina, napriek tomu robíme všetko pre to, aby rok 2013 sme prežili aspoň tak ako rok 2012, ktorý z pohľadu aj ozdravovania verejných financií, ale aj celkového hospodárskeho rastu bol v Európe vnímaný ako veľmi úspešný. Čo bude v roku 2013 veľmi záleží od toho, ako sa bude vyvíjať ekonomika predovšetkým Nemecka. Dovoľte mi ešte jeden údaj, ktorý hovorí o tom, že zdá sa, že sa nám podarilo zastabilizovať finančnú situáciu v celej Európe. Dnes už euro posiľňuje vôči doláru a dostalo sa na úroveň 1,3 dolára vôči jednému euru, ale zatiaľ toto ozdravovanie verejných financií nemá pozitívny vplyv na hospodársky rast. S čím sa dalo aj rátať, pretože keď sa škrtá, keď sa obmedzujú verejné výdavky, tak tu nie je žiadna podpora hospodárskeho rastu. Napriek tomu sú tu viaceré odhady hospodárskeho rastu na rok 2013. Predpokladáme, že na Slovensku by rast mal byť vyšší ako 1,2 % a tento rast bude patriť v Európe k najvyšším. Eurozóna očakáva prepad hospodárskeho rastu, teda mínus v roku 2013. Bol by som teda rad, keby sme vnímali tento problém ako naozaj problém európsky, pretože ekonomiky v Európe sú maximálne poprepájané a nerád by som bol, keby z tejto témy, ktorá je bolestivá a  ktorej sa opakuje od rána do večera, stal predmet nejakého politického boja.

Ľuba ORAVOVÁ, moderátorka
--------------------
Dobre, samozrejme všetci súhlasíte, aj politici aj ekonómovia, že hlavný dôvod je práve ta situácia, ktorú ste spomínali v Európe. Predsa len mi nedá nespýtať sa, skutočne opatrenia, aj keď je jasné, museli ste prijímať opatrenia, keďže sa konsolidujú, skutočne neprispelo ani jedno z nich k tejto nezamestnanosti?

Robert FICO, predseda vlády SR /Smer-SD/
--------------------
Tu sa spomínajú zo strany našich oponentov, predovšetkým dve veci, a to je otázka Zákonníka práce a potom otázka zvýšenia dane z príjmu právnických osôb z 19 na 23 %. Ale tu sme odpoveď dali stokrát a poviem to aj dnes, mali sme len dve alternatívy. Buď sa zdvihnú dane firmám, alebo všetko zdražie pre ľudí, pretože pravica navrhovala a priznáva to aj pán Štefanec aj pán Mikloš aj další, že by išla cestou zvyšovania dane z pridanej hodnoty, čo je totálne zdražovanie. My sme povedali, totálne zdražovať nechceme, chceme ľudí chrániť, tak sme išli cestou zvýšenia dane z príjmu právnických osôb, ale zvýšenie z 19 na 23 v porovnaní s inými krajinami je zanedbateľné, pretože dnes sú dane v Nemecku, v Rakúsku vyššie ako 30 % a niet tu o čom sa baviť. A druhá vec, ktorú hneď teraz na úvod chcem veľmi jasne vylúčiť, to je spojenie nezamestnanosti so Zákonníkom práce. Mám tu aj jeden taký graf, ktorý ukazuje, ako stúpala nezamestnanosť za vlády Ivety Radičovej. To len potvrdzuje, že od roku ten trend tu je, tu je kríza, ja teraz nehovorím o kríze, hovorím to len objektívne, čiže kríza bola aj v roku 2010, nezamestnanosť išla hore z 12,48 v roku 2012 išla až po 13,59 a tu v strede bol prijatý liberálny Zákonník práce, ktorý prijala vláda Ivety Radičovej. Tak teda ak nás obviňujú, že kvôli Zákonníku práce nezamestnanosť stúpa, pýtam sa, ako je možné, že kvôli liberálnemu Zákonníku práce, ktorý bol prijatý za vlády Ivety Radičovej, takisto stúpala nezamestnanosť. To len potvrdzuje, že miera ochrany ľudí nemá vôbec žiadny vplyv na to, koľko je nezamestnaných alebo koľko je zamestnaných. Naopak, my si myslíme, že v tomto období treba ľudí  chrániť, pretože dávať ešte voľnejšie nástroje na prepúšťanie, ešte viac oslabovať ľudí by nebolo správne. To je vlastníctvo ľudí, práva, ktoré majú v pracovnom pomeri, ich ochrana, to im patrí, jednoducho sme presvedčení ako sociálnodemokratická vláda, že novelizácia zákonníka práce bola potrebná. Opakujem, toto je jasný dôkaz, že to nemá vôbec žiadny vplyv na nezamestnanosť, lebo liberálne zákonníky práce ako sú, nič nevyplývajú na nezamestnanosť alebo na zamestnanosť.

Ľuba ORAVOVÁ, moderátorka
--------------------
Pán Figeľ, samozrejme môžete zareagovať. Ja vlastne len na úvod poviem, že vy podobne ako aj vaši opoziční partneri viete, že za tou vysokou mierou nezamestnanosti sú aj opatrenia vlády. Skúste možno kvantifikovať, akým podielom  na tejto nezamestnanosti sa podieľa spomínaná situácia v Európe a akým podielom vládne opatrenia.

Ján FIGEĽ, predseda Kresťanskodemokratického hnutia
--------------------
Ďakujem pekne za pozvanie a samozrejme aj za tu tému, pretože nezamestnanosť je naozaj najväčší problém Slovenska a vzhľadom na jej rekordnú úroveň a stúpajúcu tendenciu je to potvrdenie, že Slovensko nejde dobrým, nejde správnym smerom. Najlepšia sociálna politika je účinná podpora zamestnanosti a to, že sme sa dostali do stavu, keď je tu rekordná nezamestnanosť, prepad hospodárskeho rastu a prudko stúpajúca zadlženosť štátu je výsledkom aj pôsobenia vlády. Dokonca si myslím, že jeden podiel je rozhodujúci. Nežijeme vo vákuu ani z hľadiska európskych pomerov, ani svetových, ale dnes v Európskej únii je tretina štátov, tretina z 27 je 9, ktoré buď znižujú nezamestnanosť alebo ju udržiavajú na rovnakej úrovni. Maďarsko, Litva, Estónsko, Dánsko, Nemecko. Nemecko je krásny príklad, pretože je našim obchodným a investičným partnerom číslo jedna. Je to dôležité vnímať tie súvislosti, ale prijímať opatrenia, ktoré Slovensku pomáhajú a to, čo vláda prijala vo forme vyšších daní, vyšších odvodov, ale aj zásahov do Zákonníka práce, jednoznačne poškodilo, ľuďom zobralo a berie ľuďom prácu. Zákonník práce nie je jediná téma, jediný nástroj, ale jeho flexibilita, jeho nastavenie je veľmi dôležitým predpokladom pre buď rozvoj, alebo brzdenie zamestnanosti. A z tohto pohľadu nové opatrenia vlády, či to zoberieme od leta, keď prijímala v parlamente už novú legislatívu, alebo teraz od nového roku, keď je účinný nový štátny rozpočet a daňové zákony, poškodili občanom Slovenska, pretože im berú prácu. 

Ľuba ORAVOVÁ, moderátorka
--------------------
To znamená, ak dovolíte, pán predseda, ja by som to doplnila otázkou, ak teda hovoríte, že opatrenia, ktoré prijímala vláda, spôsobili alebo sú príčinou tej vysokej nezamestnanosti, prečo potom váš zákonník práce, rovná daň, ktorá fungovala aj počas prvej vlády Roberta Fica, aj počas teda uplynule vlády, aj vlastne odvody a dane teda boli aké boli, nemenili sa, ale nepomohlo vlastne, nepomohli v tom čase tieto vaše opatrenia, ktoré fungovali a neprispeli k znižovaniu nezamestnanosti.

Ján FIGEĽ, predseda Kresťanskodemokratického hnutia
--------------------
Pôsobenie našej vlády bolo relatívne krátke, ťažko sa porovnáva obdobie 4 rokov a poldruha roka, ale my sme dokázali konsolidovať verejné financie z pôvodne 8% takzvaného poviem voľne gréckeho deficitu, lebo 8 % je už tak veľa, že to štát dlhodobo nemôže niesť, na úroveň pod 5 % a na druhej strane sme dokázali aj opatreniami na strane úspor aj stimulmi a rozvojom udržiavať najvyšší hospodársky rast ekonomiky Slovenska v rámci eurozóny. Toto je veľmi dôležitý, či stále alebo odpoveď do minulosti, pretože udržiavať hospodársky rast je veľmi potrebné, ale opatreniami, ktoré neoslabujú zamestnanosť, ale naopak prinášajú nové pracovné miesta. Opakujem, najlepšia sociálna politika je účinná podpora zamestnanosti. A z tohto pohľadu dnešné výsledky po 10 mesiacoch hovoria, že Slovensko nejde dobrým smerom. 

Ľuba ORAVOVÁ, moderátorka
--------------------
Pán premiér, môžete zareagovať. Takže ako to teda je, skúsme možno povedať o opatreniach.

Robert FICO, predseda vlády SR /Smer-SD/
--------------------
Chcem poprosiť pána predsedu, otázka, ktorá bola postavená, bola veľmi presná. Mali ste rovnú daň, mali ste africký zákonník práce liberálny, už liberálnejší ani nemohol byť. Tu je výsledok. Takto vám stúpla nezamestnanosť, preto nevytľkajte politický kapitál z európskej situácie. To nie je dobre. Ja viem, že sa tešíte, vy sa vždy tešíte, keď je na Slovensku zle, lebo si myslíte, že to poškodí tejto vláde.

Ján FIGEĽ, predseda Kresťanskodemokratického hnutia
--------------------
To nie je pravda.

Robert FICO, predseda vlády SR /Smer-SD/
--------------------
Vy ste dokonca určite prajete aj to, aby dneska Slovan prehral hokej, aby boli ľudia ešte viacej nahnevaní. To je politika zlá, to není dobre. Pán predseda, hovorme, dokončím to ešte, hovorme o konkrétnych veciach. Viete, ja vás počúvam už dlhodobo a vy tak múdro poviete, že treba aktívne podporovať politiku zamestnanosti. Boli ste ministrom dopravy vo vláde Ivety Radičovej. Povedzte mi, koľko peňazí ste schválili v rozpočte na rok 2012 na aktívnu politiku zamestnanosti? Ja vás prosím o tento údaj. Mali ste rozpočet v roku 2011, ktorý sa schvaľoval v parlamente, bol to váš rozpočet, povedzte mi, koľko peňazí ste schválili na aktívnu politiku zamestnanosti. Keď hovoríte o tom, že treba účinne podporovať zamestnanosť.

Ľuba ORAVOVÁ, moderátorka
--------------------
Pán Figeľ, nech sa páči.

Robert FICO, predseda vlády SR /Smer-SD/
--------------------
No nevie to. Jasne, že to nevie. 

Ján FIGEĽ, predseda Kresťanskodemokratického hnutia
--------------------
Na otázky je tu moderátorka, pán Fico.

Robert FICO, predseda vlády SR /Smer-SD/
--------------------
Ja na to odpoviem. Nula. Počkajte, ak dovolíte. Nula 

Ľuba ORAVOVÁ, moderátorka
--------------------
Dobre, pán Figeľ.

Robert FICO, predseda vlády SR /Smer-SD/
--------------------
Aktívna politika zamestnanosti bola podporená nulou. Ani jeden cent, ani jeden cent nebol daný do rozpočtu. Takže nemám toto rád, keď prídete, vytľkate politický kapitál z vecí, ktoré majú európsky charakter, a vy ste ani korunu, ani euro nedali na zamestnanosť.

Ľuba ORAVOVÁ, moderátorka
--------------------
Pán predseda, takže aktívna politika práce, skúsme zareagovať, koľko teda bolo vyčlenených možno v rámci vášho rezortu.

Ján FIGEĽ, predseda Kresťanskodemokratického hnutia
--------------------
Pán Fico veľmi rád hovorí o peniazoch, ale vo forme míňania. Aktívna politika vo forme, koľko ste dali. Vy vyčleňujete peniaze, a vy ste dali, ale tým svojim alebo tak, že je to neudržateľné. My sme vytvorili nové pracovné miesta, v sektore dopravy to bolo rozvinutím 56 km novej výstavby, čo je cez 4 tisíc nových pracovných miest, cestovný ruch narástol vďaka prijatí nových opatrení a nového zákona o vyše 1100 pracovných miest. Hovorím o opatreniach, ktoré vytvorili nové pracovné miesta udržateľné bez toho, že by sme iným brali, že by sme brali živnostníkom, malým a stredným podnikateľom zvyšovaním daní. My sme odmietli zvyšovanie DPH ako celkového princípu  s tým, že na prechodné obdobie, áno, kvôli vášmu deficitu sme súhlasili zvýšiť DPH z 19 na 20 %.

Ľuba ORAVOVÁ, moderátorka
--------------------
Zákon je, že tam ten zákon je veľmi jasný.

Ján FIGEĽ, predseda Kresťanskodemokratického hnutia
--------------------
Odpovedám na otázku, ktorá predtým zaznela, pretože zároveň do zákona bolo zakotvené, že daň sa vráti na 19 %, ako náhle Slovensko príde do úrovne troch % deficitu.

Ľuba ORAVOVÁ, moderátorka
--------------------
Čo by teda malo byť a platiť na budúci rok?

Ján FIGEĽ, predseda Kresťanskodemokratického hnutia
--------------------
Ale čo sa týka firiem, pán premiér, vy nemáte pravdu, keď porovnávate nejakú európsku celkovú situáciu. Lebo v regióne dnes od nového roka slovenská firemná daň je najvyššia okrem Rakúska. To znamená, Maďarsko, Poľsko a Česko sa môžu tešiť z toho, že Slovensko stráca konkurenčnú výhodu, ktorú doteraz malo.

Ľuba ORAVOVÁ, moderátorka
--------------------
Pán premiér, faktom ale je, že utlmuje sa... ak dovolíte, utlmuje sa autovýroba...

Robert FICO, predseda vlády SR /Smer-SD/
--------------------
Ja musím na to reagovať.

Ľuba ORAVOVÁ, moderátorka
--------------------
...a zároveň vlastne aj tie dane sú vysoké.

Robert FICO, predseda vlády SR /Smer-SD/
--------------------
Pokiaľ ide o dane 23 % nie sú vysoké dane a znovu, my sme museli dať dohromady balík 1,8 miliardy eur. Stokrát som sa obrátil na milovanú opozíciu, nech dá nejakú alternatívu. Samé prázdne reči. Doteraz nepovedali, kde by vzali 1,8 miliardy eur na to, aby sme dokázali dostať deficit na tú úroveň, ktorá je dôležitá, to znamená, v roku 2012 4,6 % a v roku 2013 musíme ísť pod 3 %. A musím urobiť v tomto okamihu jednu politickú poznámku. Naozaj je toto partia ľudí, ktorá ma osobne veľmi sklamala. Hovorím teraz o opozícii. Pretože len robia zle. Ja som sa obrátil na nich opakovane. Dajte pomocnú ruku, ponúknite nejaké alternatívy, keď tvrdíte, že to čo robíme my je zlé. Dajte nejakú alternatívu. Neurobili nič. Len, prepáčte, za výraz sa politicky odbavujú na mne, 6 politických subjektov ma naháňa, mňa a vládu, odbavujú sa politicky na mne a na strane Smer a na vláde, ale nič neponúkajú, absolútne nič neponúkajú a keď im poviete, argumenty typu, že nezamestnanosť stúpala aj počas ich vlády, lebo to je európsky kontext nezamestnanosti, tak odpoveď je nie, nie, nie. To všetko bolo v poriadku, to len teraz vy to zle robíte, my sme to veľmi dobre robili napriek tomu, že to je takto, ako to je teraz. Ja by som bol veľmi rád, tu veľmi si vážim postoje sociálnych partnerov, pretože napriek tomu, že zamestnávatelia môžu mať iný názor na vec, takisto aj odborári môžu mať na niektoré veci iný názor, mestá a obce, župani, sú to veľmi ťažké rokovania, chcem zagarantovať za mne a za moju vládu, urobíme všetko pre to, aby Slovensko v roku 2013 prežilo. Nenecháme sa vyrušovať týmito populistickými a farizejskými rečami, ktoré tu počúvam od rána do večera. Ani cent nedali na politiku zamestnanosti a tu bude niekto rozprávať, že máme podporovať aktívnu politiku zamestnanosti. Nehovorím už o iných opatreniach, ktoré boli urobené predchádzajúcou vládou. A my zdražovať, opakujem,  my zdražovať nebudeme. Mám dobrú správu a dobrá správa spočíva v tom, že inflácia bude nižšia v roku 2013, to znamená, že bude nižšia ako 3 %, dokonca to nám dnes umožňuje povedať, že stále bude aký taký rast reálnych miezd, čo nikdy nebolo za vlády Ivety Radičovej. My zachovávame určitú mieru rastu reálnych miezd. Robíme všetko pre to, aby ceny energií boli stabilné a urobíme všetko pre to, aby ekonomika Slovenska,hoci ten rast bude 1,2 %, bol jeden z najvyšších hospodárskych rastov v Európskej únii. Čo ešte viacej máme robiť, keď celá eurozóna je v mínuse, ťahá nás Nemecko Francúzsko dole a napriek tomu budeme mať hospodársky rast 1,2 %. Držíme ceny pod kontrolou, všetko. A keď sa týchto pánov spýtam, čo by robili, tak len sedia a kritizujú a organizujú tlačové konferencie. To je málo. Ale my si ich nebudeme všímať. Môjmi partnermi sú sociálny partneri, odborári, zamestnávatelia a ďalší.

Ľuba ORAVOVÁ, moderátorka
--------------------
My ich máme momentálne aj na telefonickej linke. Posledná poznámka politická, poďme už sa baviť vyslovene odborne tohto charakteru. Pán Figeľ.

Ján FIGEĽ, predseda Kresťanskodemokratického hnutia
--------------------
Áno. My sme ponúkli riešenia, žiadne samozrejme zodpovedná je vláda, pretože má moc, má reálne možnosti a aj väčšinu, ale neboli prijaté. Boli vysmievané tak, ako sú dodnes. Ale opýtajte sa ľudí, či vaše opatrenia im pomohli alebo poškodili. Pretože napríklad jedno z nich bol benčmarking o verejnom obstarávaní. Pani redaktorka, takmer 4 miliardy eur ročne sa realizuje cez verejné obstarávania na Slovensku. Ak by sme nastavili lepšie pravidlá, a zakomponovali napríklad do novely zákona o verejnom obstarávaní benčmarking a ušetrili cielene čo len 10 %, je to 400 miliónov eur. Úspory vo verejnom obstarávaní sú v prospech ľudí. My sme navrhli sériu opatrení, napríklad prehodnotenie neadresného sociálneho systému, napríklad zrušenie nepotrebných príspevkových alebo rozpočtových organizácií. Nič z toho ste neprijali. Nemáte preto buď odvahu, alebo ani súvislosti pre ekonomické rozmýšľanie, preto odmietam vaše slová. 

Ľuba ORAVOVÁ, moderátorka
--------------------
Ďakujem veľmi pekne.

Ján FIGEĽ, predseda Kresťanskodemokratického hnutia
--------------------
Predložili ste vaše riešenia vo forme zvyšovania daní, skončia tak, že štát nebude mať ani toľko, koľko vybral za našej vlády.

Robert FICO, predseda vlády SR /Smer-SD/
--------------------
Predložili ste návrhy v celkovom objeme sto miliónov eur, potrebujeme 1,8 miliardy. Nemáte absolútne šancu /súzvuk hlasov/.

Ľuba ORAVOVÁ, moderátorka
--------------------
Poďme sa teda pozrieť a vypočuť si názory tých, ktorí zastupujú jednak zamestnávateľov, jednak zamestnancov, v túto chvíľu nás spája prenosový voz so šéfom odborového zväzu KOVO pánom Emilom Machynom do Žiliny. Pekný deň.

Emil MACHYNA, OZ KOVO
--------------------
Pekný deň, dobrý deň prajem divákom TA3 aj hosťom v štúdiu.

Ľuba ORAVOVÁ, moderátorka
--------------------
Ďakujem pekne. Pán Machyna, začali sme túto diskusiu tým, do akej miery prispeli či už európske záležitosti, európska situácia a do akej miery vládne opatrenia k tomu, že ta nezamestnanosť sa vyšplhala na viac ako 390 tisíc ľudí. Kde vy vidíte tie hlavné príčiny, čo najviac zapríčinilo z týchto dvoch faktorov práve tento nárast?

Emil MACHYNA, OZ KOVO
--------------------
Maximálna viera je v nedostatku zákazkovej náplne v daných spoločnostiach firiem, ktoré zastupujeme. My dnes zastupujeme 200 tisíc zamestnancov na Slovensku, čiže poznáme tu situáciu, aká je. A ta zákazková náplň klesá a je problém s odbytom. A sú viaceré príčiny. Určite príčinou nie je zákonník práce. To čo dnes povedal pán Figeľ, zákonník práce je príčinou nezamestnanosti nie je pravda. A zle sa to počúva práve od predstaviteľa KDH. Keby si prečítal sociálnu náuku cirkvi, alebo počúval Svätého Otca, čo vyhlasuje pri sviatku rodiny, že treba dať väčší priestor zamestnancom, znížiť im pracovný čas, lepšie odmeňovanie, tak si myslím, že by situácia bola omnoho lepšia. Dnes na trhu je obrovská nerovnováha príjmov medzi strednou vrstvou a kapitálom. V roku 2010 sa podiel príjmov na HDP riešil tak, že 1 % zobralo 93 % príjmov. Na Slovensku z objemu HDP klesá podiel príjmov permanentne. Zo 46 % kleslo na 36 %. Čiže ten podiel z toho balíka práve dostávajú tí bohatší a firmy. A dnes keď si zoberieme, že stredná vrstva nemá zdroje, dnes medián na Slovensku je 570 eur, nemôže sa rozvíjať terciálna sféra, lebo ľudia si nemôžu zaplatiť služby, a priama daň, hlavne zvýšenie DPH spôsobilo v cestovnom ruchu obrovský problém. Prestali k nám chodiť Česi a Poliaci,lebo sme enormne zo dňa na deň zdraželi svoje služby. Ale to sú len niektoré príčiny. Si myslím, že riešenia tu určité máme. Dnes keď chceme, aby rástla zamestnanosť,...

Ľuba ORAVOVÁ, moderátorka
--------------------
Pán Machyna, k tomu sa dostaneme. Ešte skúsme uzavrieť tie príčiny a pôjdeme samozrejme na tie riešenia, lebo to ľudia očakávajú. Takže z toho, čo ste povedali, v podstate ta najväčšia príčina nárastu nezamestnanosti je ta situácia v celej Európskej únii. Možno taká veľmi konkrétna otázka, keďže hovoríte, že zastupujete zamestnancov 200 tisíc, to je pomerne veľmi veľa, práve v súvislosti s decembrom, kedy ta nezamestnanosť narástla, čo vám vlastne hovorili zamestnanci, aké dôvody vlastne boli alebo dostali od svojich zamestnávateľov, prečo vlastne boli prepuštení?

Emil MACHYNA, OZ KOVO
--------------------
Pozrite sa, nejaké veľké hromadné prepúšťanie nebolo, bolo to iba pár firiem. Väčšinou ľudia odchádzali tí, ktorí boli na dohody cez agentúry alebo tí, čo boli na dobu určitú. A tí mnohokrát odišli bez toho, že mali nárok či už na odstupné alebo nejaké benefity, ktoré z toho mohli dostať. A to je práve dôvod aj liberálnemu zákonníku práce. Keď si zoberieme pomer hromadných prepúšťaní a pomer rastu nezamestnanosti, tak sa čudujeme, že by nemala narastať tak veľmi, lebo hromadné prepúšťania nie sú tých pár firiem, ktoré odišlo, tak to je minimum z toho, čo narástla nezamestnanosť. Hlavná vec je zákazková náplň. Firmy sa pripravujú na to, čo vlastne spravia a keď si zoberieme rok 2009,keď bola kríza, tak vtedy by sa dohodli so zamestnávateľmi, že nebudeme prepúšťať spoločne, ale budeme držať zamestnanosť minimálne na technologickom minime, ktoré je potrebné. Ak nastala konjunktúra, zamestnávatelia už neprijímali ľudí do stavu na dobu neurčitú, ale len na dobu určitú, alebo cez agentúry, alebo riešili cez časmi. Takých ľudí sa ľahko zbavujú. Nemajú potom nič, nemajú neistotu a noví zamestnávatelia riešia veci aj tak, že hovoria, nám mnohokrát nezamestnanosť vyhovuje, lebo ľudia potom nežiadajú mzdy, boja sa, majú strach a my máme väčší benefit, čo nie je správna cesta. Túto ta politika musí byť vyvážená a hlavnou príčinou je jednoznačne zákazková náplň. Keby dnes firmy mali zákazkovú náplň, kto si pustí odborníkov alebo ľudí, ktorí pre nich pracujú? Jednoducho nebudú a ak u nás je produktivita práce v nadnárodných spoločnostiach vyššia niekedy o 20, o 27 % ako materských krajinách a cena práce je tretinová, tak nemajú dôvod, ale ak nie je zákazková náplň a vidíme to na mnohých firmách, ktoré sú, tak to spôsobuje hlavné, to sú hlavné dôvody prepúšťania zamestnanca. Pripravujú sa aj na horšie časy. Vôbec to nie je otázka zákonníka práce alebo niektorých opatrení, ktoré sa nespravili. To sú minimálne tie,ktoré nepoškodia dnes ekonomiku a ja si myslím, mnohé firmy to majú, vynikajúce podmienky a dokonca niektoré môžem povedať až Klondajk, lebo ak majú rentabilitu kapitálu 3 roky, niektoré nadnárodné spoločnosti, tak to sa daria v niektorých odvietviach, ktoré tu spomienať nemôžem.

Ľuba ORAVOVÁ, moderátorka
--------------------
Ďakujem veľmi pekne. Pán Figeľ , takže počuli sme názory zamestnancov, hlavný dôvod je práve v zákazkach, ktoré vlastne nie sú v takej podobe alebo v takom počte, v akom by si želali. Faktom ale je, že to prepúšťanie nastalo na konci decembra, nehovoriac teraz o tých hromadných prepúšťaniach, hovoríme vlastne o tom náraste nezamestnanosti. Moja otázka znie a to vlastne aj poukazuje na tí zamestnanci, že zamestnávatelia de facto využili váš zákonník práce, kedy sa lacnejšie prepúšťalo. Očakávate od nového zákonníka práce, ktorý teda už je na svete, väčšiu ochranu zamestnancov?

Ján FIGEĽ, predseda Kresťanskodemokratického hnutia
--------------------
Najlepšia ochrana zamestnanca je ponuka pracovného miesta, respektíve ponuka práce. Ja som raz počul o jednej západoeurópskej krajine, keď hovorili na adresu Európskej komisie, prosím vás, chráňte nás pred tými, čo nás chcú doma chrániť zlými opatreniami. A obávam sa, že toto je práve tento príklad. Odborárski predáci, bossovia samozrejme dostali túto zmenu ako časť dohody alebo naplnenie predvolebných dohôd. Som presvedčený, že posilnenie postavenia odborov, zviazanie rúk zamestnávateľov, zviazanie alebo vytvorenie súbehu medzi výpovednou lehotou a odstupným samozrejme znamená záťaž, príťaž pre zamestnávateľov. A z tohto pohľadu zákonník práce má vytvárať rovnováhu, väčšiu flexibilitu a primeranú ochranu, trhu práce, respektíve zamestnancov, aby sa tu darilo aj jedným, aj druhým. Ale keď dochádzame do situácie, ktorá znamená nielen rekordné prepúšťanie, ale ďalšiu stratu tempa ekonomiky, pretože aj predtým čo spomínal pán premiér, už ďalej sa ukazuje, že to nebude ani 1,2 %. Odborníci, bankári hovoria, že to bude ešte menej. Len aby sme zachovali nejaký hospodársky rast, tak ten zákonník práce tomu nepomohol. Nepomohol. A opakujem, najlepšia sociálna politika je účinná podpora zamestnanosti.

Ľuba ORAVOVÁ, moderátorka
--------------------
V každom prípade pán premiér, dobre, ja to doplním otázkou, hovoríme najmä o tej flexibilite. Ten zákonník práce, ktorý prijala vláda, naplno sa prejaví v tomto roku. Vy teda hovoríte, že hlavnou prioritou je ochrana zamestnancov pred prepúšťaním. Skutočne bude to garantovať, keď sme sami počuli, že zamestnanci alebo zamestnávatelia majú veľké problémy najmä čo sa týka Európskej únie a najmä čo sa týka spotreby.

Robert FICO, predseda vlády SR /Smer-SD/
--------------------
Opäť musím povedať, že ma veľmi mrzí, že opozíciu teší táto situácia.

Ján FIGEĽ, predseda Kresťanskodemokratického hnutia
--------------------
Naopak. Je to bolestivé.

Robert FICO, predseda vlády SR /Smer-SD/
--------------------
Vidím, že všetkým žiaria oči v radosti, že takto na Slovensku momentálne je. Ale dobre. Znovu opakujem, za vládu Slovenskej republiky urobíme všetko pre to, aby sme sa posunuli ďalej. Ja doplním niekoľko údajov, ktoré povedal pán Machyna. Naozaj nedošlo k žiadnemu závažnejšiemu hromadnému prepúšťaniu. Mám tu 3 údaje. Pokiaľ ide o  hromadné prepúšťanie v roku 2010 to bolo 10293 ľudí, v roku 2011 5900 a v roku 2012 3261. Čiže klesalo to dole. Je pravda aj to, že mnohí zamestnávatelia využili ten africký liberálny zákonník práce a vyriešili si problém s niektorými ľuďmi, ono to bolo veľmi jednoduché. Vyhodiť človeka z roboty. My sme si povedali ako sociálnodemokratická vláda, na rozdiel od pravicovej vlády, že nemôžme hľadieť len na zamestnávateľov. Nemôžme  stále pozerať len na to, aby to mali oni dobre. Veď predsa sú to ľudia, ktorí chodia ráno o 6.do roboty. A teraz máme len preto, že tu je nejaký krízový jav, ešte viac týchto ľudí stesnať a dať zamestnávateľom ešte väčšie možnosti, aby ich kedykoľvek mohli vyhodiť na ulicu? Toto je principiálna hodnotová vec. Je to pravicová vláda, ktorá vždy stála za bankami a zamestnávateľmi. My stojíme predovšetkým za zamestnancami. Ale to neznamená, že chceme robiť zle. Keď dovoľte, viete, také sú niektoré veci,  ktoré sa málo opakujú. Zamestnávateľské zväzy, najvýznamnejšie zamestnávateľské zväzy boli u nás na Úrade vlády a mali verejné vyhlásenie, že zákonník práce, ktorý teraz platí, nemá žiadny vplyv, pokiaľ ide o nezamestnanosť, zamestnanosť alebo hospodársky rast. To je zaujímavé, že ľudia, ktorí zamestnávajú, ktorí presne veď hovorím o zamestnávateľských zväzoch, si to nájdete tu tlačovú konferenciu veľmi ľahko, boli tam strojári, z automobilového priemyslu a myslím, že tam boli chemici, už teraz si presne nepamätám. Tak pán Figeľ, ktorý v živote nikoho nezamestnával, tu bude rozprávať o tom, ako zákonník práce negatívne vplýva na nezamestnanosť. A druhí čo zamestnávajú, teda zamestnávateľ, hovoria, že to nie je také zlé, ako to tvrdí možno v tomto okamihu opozícia.

Ľuba ORAVOVÁ, moderátorka
--------------------
Dobre, pán premiér. Rada a v tejto chvíli sa preto spýtame priamo zamestnávateľov, ktorých  máme takisto v dnešnej relácii k dispozícii, konkrétne prezident Republikovej únie zamestnávateľov pán Marián Jusko. Pekný deň.

Marián JUSKO, prezident Republikovej únie zamestnávateľov
--------------------
Dobrý deň prajem.

Ľuba ORAVOVÁ, moderátorka
--------------------
Pán prezident, takže hovoríme vlastne o nezamestnanosti, o zvyšovaní nezamestnanosti. Do akej miery veľmi konkrétne nadviažem na slová pána premiéra, do akej miery zamestnávatelia vidia za rastom nezamestnanosti aj napríklad spomínaný zákonník práce?

Marián JUSKO, prezident Republikovej únie zamestnávateľov
--------------------
Na začiatok snáď trochu širšie. Nutnosť konsolidácie verejných financií v rámci Európskej únie aj Slovenska negatívne vplýva na hospodársky rast. Čím je táto konsolidácia intenzívnejšia, tým je negatívnejší dopad na hrubý domáci produkt. Ako príklad krajiny môžem uviesť Grécko, kde ta konsolidácia verejných financií je enormná a výsledok je totálny hospodársky prepad sprevádzaný vysokým rastom nezamestnanosti. Konsolidácia verejných financií v Európe aj na Slovensku je úloha číslo jeden. Nedá sa jej vyhnúť. Dôležité je to, aby sme eliminovali negatívne vplyvy konsolidácie verejných financií na hospodársky rast vrátanie nezamestnanosti. A preto podľa môjho názoru celkovo otázka je v tom, či hospodárska politika ako celok podporuje podnikanie, či v rámci tohto, tejto podpory podnikania či znižuje náklady firmy, náklady firiem a tým umožňuje investovanie, umožňuje vytvárenie pracovných miest alebo nie. Z tohto pohľadu vytrhnúť jedno opatrenie nech sa volá zákonník práce, považujem nie za správne. Musíme sa pozrieť na celý komplex opatrení hospodárskej politiky, či došlo k podpore podnikania, došlo k znižovaniu nákladov pre firmy, alebo je to opačne. 

Ľuba ORAVOVÁ, moderátorka
--------------------
Takže ako to je teda?

Marián JUSKO, prezident Republikovej únie zamestnávateľov
--------------------
Celkový dojem medzi podnikateľmi jednoznačne opatrenia, ktoré boli prijaté, značili vyššie náklady pre firmy vrátanie zákonníka práce, musím podotknúť, a to vyvolalo rast nezamestnanosti. Ten rast nezamestnanosti je alarmujúci, pretože v roku 2012 sme mali najnižšiu mieru nezamestnanosti v máji, 13,19 %, a v decembri sa vyšplhala na 14,44 %, čiže prírastok je 1,25 percentuálneho boda. To je veľa. A hlavne keď si uvedomíme, že sa to uskutočnilo pri hospodárskom raste 2,5 % zhruba. A musíme si položiť otázku, ako to bude v budúcnosti, keďže vyhliadky hospodárskeho rastu v Európe, ale aj na Slovensku sú veľmi zlé, či nebude nižší hospodársky rast, dokonca recesia, ktorá tiež hrozí, vyvolávať ešte väčší prírastok nezamestnanosti. Vzhľadom na túto neistú situáciu v Európe aj na Slovensku by sa podľa môjho názoru mali prijať systémové opatrenia, ktoré budú bojovať s nezamestnanosťou.

Ľuba ORAVOVÁ, moderátorka
--------------------
A práve k týmto opatreniam sa dostaneme, pán premiér, takže počuli sme veľmi jasné slovo.

Robert FICO, predseda vlády SR /Smer-SD/
--------------------
Mal by som dve takéto poznámky na vyjadrenie pána Juska samozrejme. Predovšetkým jednu vec chcem oceniť, to málokto tak otvorene hovorí, že miera konsolidácie a tempo konsolidácie má mimoriadne negatívny vplyv na hospodársky rast. A toto je veľká téma dnes v Európskej únii a v eurozóne. Objavujú sa názory, že či tempo konsolidácie ozdravovania verejných financií, teda škrty, škrty, škrty, nie sú príliš zaťažujúce pre hospodársky rast a či by sme toto tempo nemali do určitej miery oslabiť, pretože všetci rozumieme tomu, čo povedal aj pán Jusko, ako rýchlo sa konsoliduje, čím je tempo vyššie, tak tým je hospodársky rast nižší. To jednoducho nejde dohromady. Nemôžete na jednej strane aj škrtať aj šetriť aj obmedzovať verejné výdavky, na druhej strane očakávať, že budete mať 5 alebo 6% hospodársky rast. A druhá poznámka sa týka druhej časti jeho vystúpenia, kde to nesedí časovo. Pretože hovoríme o roku 2012. V celej Európe stúpa nezamestnanosť, použil som aj údaj z eurozóny kde už je to takmer 12 %, celý svet ide hore s nezamestnanosťou, áno, aj Slovensko vďaka tomu, že je napojené na západné trhy a na svet, išlo hore s nezamestnanosťou, ale odkedy platí zvýšenie daní z príjmu právnických osôb? Od prvého januára 2013. Odkedy platí zákonník práce? No odteraz. Tak ako môže niekto hovoriť o tom, že zvyšovanie nezamestnanosti v roku 2012 keď platil liberálny zákonník ešte ten africký, keď boli stále 19% daň z príjmu právnických osôb a nezamestnanosť išla prudko hore. Takže ako môže dnes niekto pripisovať dopady alebo dôsledky niečomu, čo ešte ani neplatilo? Ja si dokonca myslím, že a znovu si stojím za tými slovami, že práve naopak, zamestnávatelia využili na konci roka ešte ten liberálny, veľmi voľný zákonník práce, kedy veľmi ľahko bolo možné ľudí prepustiť von. Že znovu, ta otázka je logická, možno že by som bol rád, keby pán Jusko sa k nej vyjadril, že /súzvuk hlasov/ to časovo nesedia. Kvôli tým opatreniam.

Ľuba ORAVOVÁ, moderátorka
--------------------
Pán premiér, ale v každom prípade pán Jusko počuli sme veľmi jasne povedal, že on to vníma tu celú záležitosť ohľadom nezamestnanosti v tom širšom kontexte všetkých možných opatrení. Ale zároveň povedal, či je podporované podnikanie, či sa znižujú náklady pre jednotlivé firmy na to, aby skutočne mohli investovať do toho, aby sa nestrácali zamestnanecké miesta. Čo on sám spochybnil a povedal, že ten priestor tu nie je.

Robert FICO, predseda vlády SR /Smer-SD/
--------------------
Aby sme nevytvárali obraz, opakujem, opatrenia, o ktorých hovoril pán Jusko, platia od prvého januára 2013. Nespájajme ich s vývojom, ktorý bol v roku 2012 a bol by som nerád, keby vyjadrenia, ktoré boli povedané, boli automaticky spájané so zákonníkom práce lebo zvýšením dane z príjmu právnických osôb. Ale poďme podľa mňa k tým pozitívnym veciam. Predovšetkým ja nepôjdem touto cestou ako opozícia. Zlé, zlé a len zlé a zlé a ešte bude horšie. 

Ján FIGEĽ, predseda Kresťanskodemokratického hnutia
--------------------
Divadlo.

Robert FICO, predseda vlády SR /Smer-SD/
--------------------
Ja si myslím, že v roku 2013 sa očakáva v druhej polovičke oživenie aj pokiaľ ide o Nemecko. Všetci sa spoliehame na to, že tento obrovský motor európskej ekonomiky bude ťahať aj ostatných.

Ľuba ORAVOVÁ, moderátorka
--------------------
Sa spoliehame samozrejme.

Robert FICO, predseda vlády SR /Smer-SD/
--------------------
A čo máme, my nemáme dnes v rukách vlastné nástroje, ktorými môžeme dvíhať len tak hospodársky rast. Nemáme v rukách nástroje, ktoré môžu okamžite znížiť nezamestnanosť. Táto vláda keď tu bola nedala ani cent na aktívnu politiku nezamestnanosti. My teraz prijímame, ako dobre viete, veľmi významné zmeny v zákone o službách zamestnanosti, ktoré budú spojené s veľkými finančnými výdavkami, sú tu úplne iné pohľady na ľudí so zdravotným postihnutím, chránené dielne, absolventská prax, tu všetko naozaj si uvedomujeme, že musíme ísť s finančnou podporou. Nech sa nám podarilo to...

Ľuba ORAVOVÁ, moderátorka
--------------------
Pán premiér, dostaneme sa k tomu o chvíľu. Ja len chcem, aby sme uzavreli de facto túto záležitosť s ohľadom nezamestnanosti, príčiny a dôsledky. Pán Figeľ, možno posledná otázka k tejto téme a pôjdeme na opatrenia, ktoré teda mali by byť najmä učinené. Pán Figeľ, počuli sme teda aj názor zamestnávateľov, ktorí hovoria, že ten negatívny vplyv je dôsledkom mnohých faktorov aj tých samotných vnútorných, o ktorých ste hovorili vy. Ja možno zopakujem tu moju otázku na úvod, ta nezamestnanosť, priznajme si, rástla. Rástla od prvej krízy, rástla za prvej vlády Roberta Fica, za vlády Ivety Radičovej, aj v podstate v tých uplynulých dňoch. Platili však opatrenia, ktoré zaviedla pravicová vláda. To znamená, že tieto opatrenia prispeli alebo neprispeli k zvýšeniu nezamestnanosti?

Ján FIGEĽ, predseda Kresťanskodemokratického hnutia
--------------------
Pozrite, aj pán Jusko, Marián Jusko spomenul intenzívny nový rast nezamestnanosti od mája 2012. Ja len chcem pripomenúť, pán predseda, vy ste kedysi povedali vo svojom prvom období, že nás Slovenska sa kríza nedotkne, vďaka vašim účinným opatreniam. Dostali ste verejné financie do neudržateľnej situácie a preto treba konsolidovať a preto sme mali my ťažké obdobie a pokračujeme v tom aj teraz. A teraz hovoríte, že za všetkým alebo bez krízy by to nebolo. Podľa mňa komplex týchto opatrení, ktoré boli prijímané, spôsobil u nás rekordnú nezamestnanosť, veľký prepad ekonomického rastu, ktorý ďalej sa prepadáva a výrazný nárast zadlženosti. A to znamená dlhovú službu a všetky súvislosti, ktoré poznáme aj  z iných krajín. A preto hovorím...

Ľuba ORAVOVÁ, moderátorka
--------------------
Ale ja som smerovala tu otázku práve k vašim opatreniam, rovná daň, zákonník práce, kde ste de facto nejako výrazne neprispeli minimálne k stabilizácii tej nezamestnanosti.

Ján FIGEĽ, predseda Kresťanskodemokratického hnutia
--------------------
Rovná daň keď bola zavedená a nielen ako že rovná daň, ale celý ten systém, ktorý je výrazne progresívny, a chudobným naozaj skôr pomáha, tak výrazne zvýšila zamestnanosť na Slovensku, hospodársky rast, konsolidáciu verejných financií, teda tie finančné pomery v štáte a bolo treba ju vylepšovať alebo celý systém vylepšovať aj z hľadiska výberu daní, ale nie zaviesť také plošné opatrenia, ktoré sme menovali, vyššie dane, vyššie odvody, vyššie poplatky, ta konsolidácia je na strane príjmov hlavne, nie na strane úspor. A to nie je zdravé, lebo to likviduje hospodársky rast.

Ľuba ORAVOVÁ, moderátorka
--------------------
Pán predseda, ale faktom je, že rovnú daň zaviedla Dzurindova vláda, teda pravicová vláda, zaviedla ju v čase, kedy Slovensko ani Európa nečelili veľkej kríze. To znamená, že...

Ján FIGEĽ, predseda Kresťanskodemokratického hnutia
--------------------
Ale nezamestnanosť tu bola takmer, blížila sa k 20 %. Úrokové miery...

Ľuba ORAVOVÁ, moderátorka
--------------------
Iste, pomohlo to znížiť, ale de facto vlastne potom, keď sa ta nezamestnanosť znižovala, ta situácia v Európe vlastne nebola nejak veľmi kritická, práve naopak. 

Ján FIGEĽ, predseda Kresťanskodemokratického hnutia
--------------------
No veď bolo treba pokračovať ďalej v ozdravných opatreniach. A jedným z nich, ktoré naozaj zmenilo postavenie Slovenska, bol vstup do eurozóny, ktorý znamená rozpočtovú disciplínu, ktorý znamená naozaj podmienky, ktoré pre euro sú veľmi dôležité a som rád, že nastáva ukľudnenie v eurozóne, je to naša zóna, naša mena, ale čo sa stalo potom? Po vstupe do Unie vaša hostina. Obrovské deficity, ktoré dnes musíme riešiť, pretože my sa len vraciame z toho mínus 8 možno k mínus 3, ale ideál je vyvážený štátny rozpočet, respektíve prebytkový, aby sme deťom nechali viac.

Ľuba ORAVOVÁ, moderátorka
--------------------
Dokonca aj náš medzinárodný záväzok de facto 3 %.

Ján FIGEĽ, predseda Kresťanskodemokratického hnutia
--------------------
Áno, som rád, že sme sa na takejto téme zhodli, aj doma na Slovensku, aj v Európe, je veľmi náročná, ale to je to napľňanie tej vízie, aby Slovensko viac tvorilo a menej trovilo. A cesta k tomu je podpora podnikania. Zamestnávania. Zamestnanosti. Vytváranie prostredia, aby odtiaľ nielen firmy neodchádzali, ale naopak prichádzali a tie opatrenia, ktoré vláda už i teraz alebo pred mesiacmi prijímala, žiaľ tomu nepomáhajú. Naopak a môžeme ísť ku konkrétnym veciam. A na druhej strane im ponúkame riešenia. Aj na tejto schôdzi. Napríklad zamedziť súbehu dôchodku z verejného rozpočtu a štátnozamestnaneckého miesta z verejného rozpočtu, považujem za dôležité tak ako to robia v Nemecku, pretože desaťtisíce pädestiatnikov, štyridsiatnikov, tridsiatnikov, ktorí živia svoje rodiny, čakajú na prácu, potrebujú živiť rodiny.

Ľuba ORAVOVÁ, moderátorka
--------------------
S tým sa dá súhlasiť. Pán premiér, poďme teda ku konkrétnym riešeniam. Vy ste už niektoré naznačili. Ja by som len ocitovala možno slová ekonomického experta Petra Staneka, ktorý hovorí o tom, že prakticky na Slovensku sa nevytvárajú nové pracovné miesta a že toto je, zdá sa, ten najväčší problém. Takže budú sa v novom roku vytvárať nové pracovné miesta? Ak áno, v akom počte.

Robert FICO, predseda vlády SR /Smer-SD/
--------------------
Keď máte pokles hospodárskeho rastu, keď máte prudkú konsolidáciu, povedal to pán Jusko, povedal to aj pán Machyna, nemôžete očakávať, že súčasne budú rásť mzdy, že bude, ja neviem, hospodársky rast 5 % a budú sa vytvárať nové pracovné miesta. To je nezlučiteľné. To jednoducho  nejde dohromady. Aj preto, znovu sa vraciam k téme, bude musieť Európa si povedať, či toto tempo konsolidácie verejných financií je zdravé alebo nie je zdravé. K tomu, čo povedal pán Figeľ jednu poznámku, pán predseda, vy ste vždy geniálny len vtedy, keď ste v opozícii. Keď ste vo vláde, nikdy ste nič neurobili. Zaujímavé je, že keď stúpa nezamestnanosť za vlády pravicovej, vtedy to je kríza. Keď stúpa za vlády, ktorá je sociálno demokratická, tak je to kvôli opatreniam, ktoré robí táto vláda. Konkrétne veci. Na rozdiel od pravicovej vlády veľké výdavky do aktívnej politiky zamestnanosti. Už som spomínal, ideme do veľkých zmien zákona o službách zamestnanosti. Tento zákon teraz predkladá minister práce v parlamente, budú podstatne voľnejšie a flexibilnejšie možnosti, pokiaľ ide o zamestnávanie ľudí, podpora alebo adresnejšie podpory na vytváranie pracovných miest, ale tento zákon nás bude stáť veľa peňazí. Prijali sme, možno hovoriť o 20 do 180 miliónov eur, záleží od toho, ako budeme nastavovať jednotlivé politiky. Ale povedali sme si veľmi jasne vo vláde, že nemožno stále hľadieť len na nejaké bruselské číslá. Už som to tu počul, že našim cieľom má byť vyvážený, rovnovážny deficit alebo rozpočet, takže toľko výdavku, koľko príjmu. No ale to by znamenalo na Slovensku prudké zníženie životnej úrovne. Veď majme trochu zdravého rozumu. Predsa nemôžeme robiť politiku kvôli tomu, aby sme uspokojili nejaké európske štatistiky. Ja si myslím, že normálna procedúra, normálny harmonogram znižovania deficitu to má svoje miesto. Ale robiť nejaké skoky, ako sme urobili teraz zo 4,6 na 2,9 % v roku 2013,  lebo sme k tomu prinútení európskou politikou a táto medicína je proti hospodárskemu rastu, čo bude ďalej uvidíme, je tam plán znižovať ďalej deficit 0,5 %každý rok. Toto je všetko proti ľuďom. Nie je to dobre, ale takto to je, je to nastavené.

Ľuba ORAVOVÁ, moderátorka
--------------------
Dobre hovoríte teda aktívna politika trhu práce, investičné stimuly, ak sa nemýlim.

Robert FICO, predseda vlády SR /Smer-SD/
--------------------
Áno. Ďalej chcem povedať, urobili sme opäť to, o čom pravicová vláda iba veľa rozprávala. My sme vyčlenili z niektorých operačných programov, ktoré máme, ide o európske peniaze, zdroje, ktoré sme použili na vytváranie pracovných miest predovšetkým pre mladých ľudí. Jeden projekt realizuje ministerstvo práce, očakávame nárast počtu vytvorených pracovných miest 14 až 15 tisíc.

Ľuba ORAVOVÁ, moderátorka
--------------------
V tomto roku?

Robert FICO, predseda vlády SR /Smer-SD/
--------------------
Hovoríme o tomto projekte konkrétnom, ktorý je nastavený na rok 2013. Už sú urobené výzvy, sú to konkrétne podpory na konkrétne pracovné miesto, ta výška podpory môže byť jeden rok. Keď sa zamestnávateľ zaviaže niečo, je to na úrovni minimálne mzdy a tak ďalej, je to veľmi podľa mňa zaujímavé a verím, že zamestnávatelia túto možnosť aj použijú. Druhý veľký projekt je v rámci ministerstva hospodárstva, kde sme realokovali, presunuli peniaze z iných fondov do fondov ministerstva hospodárstva, ide predovšetkým o inovatívne technológie, aby sme vytvárali pracovné miesta aj touto cestou. Nastavujeme inak politiku investičných stimulov, kde sme doteraz išli len cestou udržiavania pracovných miest. Teraz to chceme viazať už iba na vytváranie nových pracovných miest. Teda firma by mala dostať investičný stimul len vtedy, keď vytvorí nové pracovné miesto.

Ľuba ORAVOVÁ, moderátorka
--------------------
Prečo takáto zmena?

Robert FICO, predseda vlády SR /Smer-SD/
--------------------
Chceme byť aktívnejší, aby nežiadali o takýto príspevok firmy len na udržanie, ale bude podmienka musíte vytvoriť nejaký nový počet pracovných miest. V tom prípade sa môžete uchádzať o konkrétne peniaze. Chcel by som ďalej uviesť, že my teraz ako levi ad hoc bojujeme za individuálne prípady. My sme nepredali Východoslovenské železiarne Američanom. To boli títo páni. A zrazu tu je hrozba, že americký investor potom čo vynikajúco zarobil chce odísť odtiaľto, dúfam, že nepovie teraz pán Figeľ, že kvôli daniam alebo kvôli niečomu inému. My dobre vieme, prečo odchádza. Je to bruselská legislatíva, vstupy energií, ale predovšetkým zarobil. No tak odchádza odtiaľto preč. A nám hrozí, že v Košiciach bude 7 tisíc ľudí bez práce. Čiže ...

Ľuba ORAVOVÁ, moderátorka
--------------------
Takže ako vyzerá tá situácia momentálne v tom rokovaní?

Robert FICO, predseda vlády SR /Smer-SD/
--------------------
Sú vytvorené tímy, a tu bojujeme o to, aby tento investor na Slovensku zostal, robíme všetko pre to, dávame primerané ponuky. Mohol by som uviesť ďalšie firmy, kde bojujeme doslova o prežitie. Ad hoc sa vytvárajú tímy a zväčša ide o sprivatizované firmy. Firmy, ktoré sprivatizovala pravicová vláda, my teraz sa pokúšame zachrániť z hľadiska ich pôsobenia na území Slovenskej republiky. Čiže znovu chcem potvrdiť, znovu, my sa nenecháme vyrušovať. Dávali sme ponuky na spoluprácu, neprišli s ničím, len zle robia. Preto chcem zagarantovať, všetku energiu, ktorú máme, keďže sa nemusíme s nikým hádať, ja nemusím viesť žiadne spory, nerozpadne sa mi strana, pánovi Figeľovi každý týždeň odchádza nejaký poslanec zo strany. Čiže nerobíme to a môžme sa plne venovať svojej práci a budeme sa venovať plne práci, ak chcem zagarantovať, že 24 hodín denne budeme bojovať na Slovensku o zamestnanosť, o hospodársky rast, lebo viem, o čo v danom prípade ide.

Ľuba ORAVOVÁ, moderátorka
--------------------
Pán Figeľ,počuli sme teda už konkrétne opatrenia, s ktorými vláda prichádza. Či už sú to vlastne 14 až 15 tisíc nových pracovných miest, čo sa týka práve tých mladých ľudí. Ďalej investičná podpora, tam ak sa nemýlim, je podmienka, že firmy na investičnú podporu budú musieť zamestnať nových ľudí v počte minimálne 40, pozdávajú sa vám tieto riešenia?

Ján FIGEĽ, predseda Kresťanskodemokratického hnutia
--------------------
Ja chcem odmietnuť tu demagogiu a nepravdy, ktoré Robert Fico opakovane šíri vôči opozícii, vôči nám, pretože to nie je pravda. Kto rozhodol o privatizácii Východoslovenských železiarní? Veď sa dostali takmer do krachu po divokej privatizácii za vášho partnera, vášho nedávneho koaličného spojenca Vladimíra Mečiara. Vážte slová a rozlišujte, nie je to dávna história. My sme pripravovali na aktívnu politiku zamestnanosti s Európskou úniou, ktorú zavŕšila súčasná vláda, pretože rozhodnutia boli prijímané na summite ešte pred výmenou vlády, ale realizované už po nástupe po našich voľbách. Po nástupe novej vlády.

Ľuba ORAVOVÁ, moderátorka
--------------------
To sú tie /nezrozumiteľné/.

Ján FIGEĽ, predseda Kresťanskodemokratického hnutia
--------------------
Áno. Mladí absolventi podporovaní z eurofondov. Rozvinuli sme aj podporu aktivačných prác či v obciach alebo vďaka situácii v environmentálnom rezorte, tých podnetov je veľa. Chcel by som ešte zareagovať na pána Machynu, ktorý nehovoril pravdu o cestovnom ruchu, pretože v roku 2011 aj vďaka novému systému a dotácii nárokovateľných cez zmenu zákona o podpore cestovného ruchu pribudlo na Slovensku vyše 10 tisíc zahraničných turistov. Cestovný ruch je jednou z najlepších oblastí, kde Slovensko by malo investovať rozumne, udržateľne, lebo tam malé a stredné podniky dokážu urobiť to, čo inde nie. Sto tisíc ľudí potenciálne by sa mohlo v porovnaní s Poľskom, Maďarskom a Českom zamestnať v tomto segmente, ktorý je veľmi dôležitý pre udržateľnú a dlhodobú zamestnanosť občanov na Slovensku.

Ľuba ORAVOVÁ, moderátorka
--------------------
Poďme k tým investičným stimulom.

Ján FIGEĽ, predseda Kresťanskodemokratického hnutia
--------------------
K tým investičným stimulom. My sme boli prekvapení, keď vláda začala dotovať výberovo miesta na udržanie zamestnanosti. Nie na vytváranie nových pracovných miest, lebo to za 20 rokov nikdy nebolo. A investičné stimuly boli vždy veľmi citlivým nástrojom. Či dať, kedy dať, z čoho dať. Pretože niekde treba zobrať. A nepovažujem ani za rozumné, ani za vlastenecké zaťažovať firmy, malých a stredných podnikateľov, ktorí čo len jedno euro zisku majú, vyššími daňami, aby sme niekomu predisponovali cez vládu. Nepovažujem za rozumné, aby myslím, že 168 miliónov eur bolo vyčlenených na aktívnu politiku zamestnanosti, teda na služby zamestnanosti, ktoré teraz v parlamente sú prerokúvané práve v týchto dňoch a rozhodovali o tom vybrané komisie. Nepovažujem za rozumné, aby o verejnom obstarávaní rozhodovali v nejakých súvislostiach politické štruktúry, tak ako ich vláda chce teraz zmeniť v rámci zákona o verejnom obstarávaní.

Ľuba ORAVOVÁ, moderátorka
--------------------
Nepovažujete to za rozumné,

Ján FIGEĽ, predseda Kresťanskodemokratického hnutia
--------------------
Pretože žiadne euro nepatrí vláde. Ani jedno euro verejných financií nepatrí ani premiérovi, ani ministrom, ale všetkým občanom a takto s tým treba nakladať.

Ľuba ORAVOVÁ, moderátorka
--------------------
Pán predseda, hovoríte o tom, že nie sú to rozumné záležitosti, o ktorých sme teraz hovorili, ta aktívna politika trhu práce, či už tie ďalšie investičné stimuly, ani za tú cenu, že prinesú nové pracovné miesta?

Ján FIGEĽ, predseda Kresťanskodemokratického hnutia
--------------------
Na chvíľu? Niektorým? A iných zase zlikvidujú? Súhlasím, áno. Ale treba tie opatrenia robiť tak, aby nedeformovali podnikateľské prostredie aby nevytvárali priestor pre korupciu alebo neefektívne využívanie peňazí, ktorých nie je, respektíve stále sú v mínuse. To o tých štatistikách. Veď my nie preto potrebujeme ísť do vyváženosti, ale preto, lebo ide o naše deti. Zadlžovať deti, vyjedať deťom z taniera, veď to zodpovední rodičia nerobia. Naopak, vyváženosť znamená príprava na budúcnosť. Znamená dokonca cieľ, aby nám aj niečo zvýšilo. Plusové saldo. Sú dnes v Európskej únii štáty, ktoré majú prebytkový rozpočet. A nie je to zázrak. Je to výsledok zodpovednej politiky. A my sa potrebujeme k tomu dostať. A aká je cesta? Inovácie. Robiť to isté lepšie, efektívnejšie, po novom, za menej peňazí viac muziky. Viac liekov, viac km diaľníc. Dá sa to. Hovorím so skúsenosťou práve preto, že sme boli pri tom. Krátko, ale boli. Dá sa to a iná cesta než naozaj inovácie v plnom slova zmysle prístupu, princípov, rozpočtovania, neexistuje a podporovať všetko, čo inovatívne prináša nové pracovné miesta, hospodársky rast, by vláda mala na prvom mieste.

Ľuba ORAVOVÁ, moderátorka
--------------------
A teraz sa spýtame práve zástupcu zamestnávateľov pána Emila Machynu. Hovoríme, pán Machyna, už o konkrétnych riešeniach. Počuli sme, vláda prichádza s aktívnou politikou trhu práce, s investičnými stimulmi, na druhej strane opozícia konkrétne Ján Figeľ hovorí o inováciách. Takže aký je podľa vás riešenie celkovej tejto situácie aj v súvislosti so zamestnanosťou, aké páky by politici mali využívať na to, aby ta zamestnanosť minimálne stagnovala. 

Emil MACHYNA, OZ KOVO
--------------------
Určite inovácie, nové technológie, vysoká produktivita práce, vysoká pridaná hodnota, to sú veci, ktoré môžeme len podporiť. Ale nemôžem súhlasiť s pánom Figeľom ako politickým bossom v tom, že by sa malo šetriť na sociálnych dávkach. Rovná daň poškodila tých najchudobnejších a v tom čase poškodila cestovný ruch významne a viem, o čom hovorím. Teraz je situácia iná, hovoril som o rovnej dani a v tom čase čo sa udiala. Ale teraz chcem povedať pár vecí ohľadom toho, čo by sme mohli urobiť, čo by nás možno nestálo až tak veľa a riešilo by otázku zamestnanosti. Prvá vec je obrovská nerovnováha príjmová. Je veľa ľudí, ktorí sú bohatí, majú obrovské príjmy, a chýba nám stredná vrstva, ktorá by mohla plniť v rámci príjmov z DPH. Ta klesá, export nám DPH neplní a potom rozpočet má problémy. Takže tu treba hľadať tu nerovnováhu a ľudia, ktorí majú médián 570 eur, mali rásť smerom hore, lebo ak sme dnes viac ako 80 % produktivity práce Európy, tak mali by tomu byť prispôsobené aj mzdy. Ako môže rásť zamestnanosť? Ak buď to je otázka rastu HDP ale to dnes nie je. Potom je to otázka priamych investícií, viac ako 2/3 investícií a zisku idú preč do zahraničia a menej ako tretina sa investuje. Čiže tu to nejaký veľký priestor na nové pracovné miesta nie sú. Ale priestor je v pracovnom čase. Máme tretí najvyšší pracovný čas v rámci OECD. A to hovorím o tom pracovnom čase, ktorý je v jednom pracovnom pomere. My kamuflujeme mnohokrát pracovný čas inými pracovnými pomermi, dohodami o vykonaní práce, inými firmami a ďalšími inými vecami v rámci pracovných úväzkov. Priemer Európskej únie v pracovnom čase je 36 hodín. My máme 40. Keby sme znížili o 4 hodiny a nastavili iný systém organizovania práce, čo určite niečo stojí ale trvalo udrží pracovné miesta, tak by sme vytvorili niekoľko 10 tisíc pracovných miest. Holandsko má 33-hodinový pracovný týždeň. Má štvorpercentnú nezamestnanosť. /nezrozumiteľné/ pracovné miesta, a ďalšie iné veci. Politika je o tom, nielen o HDP a o raste ekonomiky, ale o kvalite života. Akým spôsobom tým ľuďom dokáže zabezpečiť kvalitu života. Či musia pracovať 12 hodín alebo menej. Máme tu demokraciu, ale nemáme slobodu. Chudobný človek je neslobodný. Človek, ktorý má málo oddychu a voľna je neslobodný. A to sa dnes využíva. Čiže tu nie je otázka tomu, ako len pomôcť kapitálu, ale ako pomôcť všetkým ľuďom. Ako zlepšiť kvalitu života a vyvážiť tento vzťah.

Ľuba ORAVOVÁ, moderátorka
--------------------
Pán Machyna, ak teda hovoríte o tom, že tým riešením by mohlo byť skrátenie pracovného času o tie 4 hodiny, ako ste hovorili, kde je však záruka, že dobre, na jednej strane by sa mohlo vytvoriť niekoľko tisíc pracovných miest, ale kde je záruka, že automaticky by sa neznižoval plat daného zamestnanca?

Emil MACHYNA, OZ KOVO
--------------------
So zachovaním platu, keď zoberieme, že kedy sa znížia o hodinu pracovný čas, je to 8 %. Kedy dnes prostriedky sa použili na zníženie pracovného času, vieme sa my aj ako dohodnúť, že nebudeme dvíhať mzdy vyššie ako je výška inflácie. A tým pádom by sa ozaj vytvoril priestor. Ak to robia Nemci a povedali si, že keď skrátime pracovný čas a ľudia budú robiť v noci 6 hodín, spravíme štvorsmenku, ja poviem príklad na US Steele. Keď sme súhlasili so zmenou pracovného času o kolektívnom vyjednávaní, tak je na ulici 1200 ľudí. Keďže sme nesúhlasili a muselo byť zachovaná štvorzmenka a niekde aj 5-zmenka, tak tým pádom tí ľudia majú prácu. Ale ak budem robiť cezčasy a máme najviac cezčasov v rámci možno Európy, tak jednoducho tie pracovné miesta sa nemôžu vytvoriť. Ľudia za 570 eur musia odpracovať 12 hodín. A to je problém. Keby dnes pracoval každý 8 a 7, boli zdieľané pracovné miesta, tak je tu šanca. Ja som už jeden ukazovateľ povedal a zámerne ho ešte raz poviem, dnes podiel miest na HDP klesol na Slovensko skoro o 10 %. Máme len 36 % podiel miest na HDP. Vyspelé ekonomiky západnej Európy majú 50 %. Tam je priestor a tam sa dá niečo získať. Nie na sociálnych dávkach, na tých najchudobnejších, ako to chce pravica a liberálni politici. Nečudujem sa SaS, ale čudujem sa KDH, ktorí by trochu mali mať iný prístup v rámci toho, akým spôsobom /nezrozumiteľné/ čo by sme mali robiť s ľuďmi, ako sa k nim správa.

Ľuba ORAVOVÁ, moderátorka
--------------------
Takže, pán premiér, tak veľmi konkrétny názor alebo návrh, s ktorým teda prichádzajú odborári. Skrátenie pracovného času za zachovanie súčasných miezd. Je to riešenie, vidíte možno aj tu priestor, ktorým by vláda mohla ísť?

Robert FICO, predseda vlády SR /Smer-SD/
--------------------
My sme sústredili v roku 2012 všetku pozornosť na ozdravovanie verejných financií a toto máme za sebou. A já verím aj roku 2013 z hľadiska čísiel, ktoré sme nastavili. Teraz prichádza obdobie, kedy cez kontrolné dni na ministerstvách pripravujeme pod záštitou ministra hospodárstva pána Malatinského, ktorý ako všetci vedia, došiel z prostredia zamestnávateľov, bol predtým najvyšším predstaviteľom Asociácie zamestnávateľských zväzov. Pripravujeme sériu opatrení na podporu hospodárskeho rastu, ale nebudeme ich prijímať dovtedy, pokiaľ sa na nich nedohodneme so všetkými sociálnymi partnermi, s opozíciou sa nedohodneme na ničom, pretože opozícia nemá záujem.

Ľuba ORAVOVÁ, moderátorka
--------------------
Ostaňme teda pri tomto konkrétnom návrhu.

Robert FICO, predseda vlády SR /Smer-SD/
--------------------
Jednoducho sociálni partneri dostanú na stole tento návrh určite a pokúsime sa nájsť riešenie, na ktorých budú participovať zamestnávatelia, mestá a obce, župani, budú určite participovať odbory a vláda Slovenskej republiky. Rada solidarity funguje ako orgán, ja ho budem naďalej veľmi intenzívne využívať a všetci vieme, že úlohou dňa v roku 2013 je podpora hospodárskeho rastu, lebo cez podporu hospodárskeho rastu môžme potom hovoriť aj o náraste počtu zamestnaných ľudí. A ešte jeden dôležitý faktor,ktorý sa málo spomína. Myslím, že okolo 70 % všetkých investícií na Slovensku verejných investícií, sú investície, ktoré sú z európskych fondov. My teraz spúšťame celý rad konkrétnych opatrení, ako urýchliť čerpanie eurofondov, to čerpanie nie je dobré ani zlé, je nejaké priemerné, ale mohlo by byť podstatne lepšie. Tento rok by Slovensko malo vyčerpať 1,5 miliardy eur z fondov, čo je suma, ktorá by výrazne pomohla hospodárskemu rastu, preto aj uvažujem o niektorých ďalších významných opatreniach vo verejnom obstarávaní, aby sa urýchlili niektoré procesy a toto všetko verím, že prispeje k tomu, hoci to nemáme úplne v rukách vzhľadom na prepojenosť Slovenska, že druhá polovička roku 2013 bude lepšia. Jednoducho musíme tým ľuďom ukazovať cestu. Keď budeme stále počúvať len zlé, zlé zlé a tešiť sa z toho, tak potom sa nečudujeme, že je tu atmosféra, ktorá nepraje nikomu.

Ľuba ORAVOVÁ, moderátorka
--------------------
Ďakujem pekne. Pán predseda, buďme veľmi možno konkrétni. Vláda teda nevylučuje, že návrh, ktorý predstavil, skrátenie pracovného času, by pomohlo podľa zamestnancov vytvoriť nové pracovné miesta pri zachovaní súčasných miezd. Vidíte to reálne?

Ján FIGEĽ, predseda Kresťanskodemokratického hnutia
--------------------
Ja to vidím ako takú francúzsku cestu a môžte si potom aj predstaviť aj všetky súvislosti, ktoré prežíva Francúzsko, ktoré prešlo už na veľmi, veľmi krátku pracovnú dobu. A tých súvislostí je veľa aj z hľadiska nezamestnanosti, aj z hľadiska ďalšieho zadlžovania tejto veľkej krajiny a ekonomiky, Slovensko potrebuje rozumnejšiu, lepšiu cestu a preto sa vraciam k inováciám, k tvorivosti, podpore podnikania, pretože napríklad keby sa nepriťažilo, ale naopak napomohlo malým a stredným podnikateľom, tak že by jedna malá firma mohla vďaka lepším novým opatreniam, úľavám zamestnať čo len jedného jediného človeka navyše oproti dnešnému stavu, tak vyše sto tisíc ľudí nájde prácu. To hovorím preto, lebo podpora tých malých, ktorí ju aj naozaj potrebujú, je cestou k zamestnanosti. Ona nie je o nejakých veľkých mega projektoch. Vy ste chceli veľké investície riešiť. Zatiaľ jediná veľká agenda v tomto je vytvorenie postu nového postu pre Ľubomíra Vážneho a jeho ľudí vo vláde. Slovensko potrebuje každé euro otočiť tak rozumne, aby mu prinieslo prospech, nie stratu. A z tohto pohľadu už som spomínal v parlamente jeden návrh zákona, novely zákona o sociálnom poistení, z našej dielne a to hovorím nie preto, aby som to zdôrazňoval, ale preto,že ponúkame riešenia. Ľudia potrebujú riešenia. Môžte to podporiť. Pán minister Richter je naklonený tomuto riešeniu, teda obmedziť súbeh financovania u jednej osoby z verejných zdrojov, viacnásobného financovania. Po druhé, pracujeme na druhom, dnes neexistujúcom zákone, ktorým by sa podporilo rodinné podnikanie. Rodina ako dôležitá bunka každej spoločnosti aby bola ekonomicky sebestačnejšia, nezávislejšia, silnejšia a na druhej strane podnikanie, ktoré potrebuje na Slovensku väčší rozvoj. Prídeme s týmto návrhom, očakávam rozumnú nielen debatu, ale aj podporu rozumných riešení.

Ľuba ORAVOVÁ, moderátorka
--------------------
Samozrejme, budeme v parlamente, ostaňme teda ešte pri tom riešení, s ktorými prišli práve zamestnanci a moja otázka bude smerovať tento raz na zástupcu zamestnávateľov. Pán Jusko, takže došli sme vlastne k tomu, že sú tu rôzne riešenia, ktoré ponúka vláda, pred malou chvíľou vlastne hovoril o istých riešeniach aj predseda KDH Ján Figeľ a zamestnanci navrhli len pred malou chvíľou jedno riešenie, to znamená, znížiť týždenný pracovný čas zo 40 na 36 hodín s tým, že by podľa nich sa vytvorilo niekoľko tisíc pracovných miest, ale zároveň by boli zachované platy. Vidíte to vy ako zástupca zamestnávateľov reálne?

Marián JUSKO, prezident Republikovej únie zamestnávateľov
--------------------
Ja sa domnievam, že to je cesta do pekla. A predtým, než to zdôvodním, tak dovolím si reagovať na pána premiéra, ktorý požiadal, aby som vysvetlil, ako to je s tým zákonníkom a vôbec s inými opatreniami z hľadiska tej nezamestnanosti, keď je účinnosť k 1. 1. 2013 a nezamestnanosť sa nám prejavila už v decembri 2012. Opäť je veľmi jednoduchá. Ak zákonník práce priniesol vyššie náklady na prepúšťanie v roku 2013 a firma má nie istý ekonomický výhľad, problémy, tak prirodzene že využije starý zákonník práce a prepustí zamestnanca v decembri, pretože šetrí. Ak odvodová reforma zvyšuje náklady dohodárov, takzvaných dohodárov, a firma, ktorá im dáva prácu, zisťuje, že už im nebude môcť dať viacej z titulu zvýšenia odvodového zaťaženia, tak prirodzene že skončí spoluprácu v decembri 2012 a nie v napríklad januári alebo februári 2013. Okrem iného v decembri bol výrazný prísun do nezamestnaných z ľudí, ktorí boli práce neschopní. No. Tým som chcel len naznačiť, že očakávania a v prípade zákonníka práce aj iných opatrení, odvodov a daňovej reformy, očakávania boli istotou, ovplyvňujú chovanie firiem. A žiaľ očakávania do budúcnosti z hľadiska zvyšovania nákladov na podnikanie nie sú dobré. Môžem spomenúť, čo sa udialo v tomto roku a ešte sa udeje v najbližších mesiacoch, zvýšenie cien vstupov, elektrickej energie, pracovná,zdravotná služba, a iné záležitosti, /nezrozumiteľné/ kolektívnych zmlúv napríklad, tak to považujem za negatívum a komplexný návrh, ako tomu to zmeniť je ten, že podľa môjho názoru na veľmi zlú situáciu v nezamestnanosti a na nutnú podporu hospodárskeho rastu aj z hľadiska očakávania a chovania firiem bolo by veľmi dobre, ak by v najbližšom čase bolo vyhlásené moratórium na predkladanie či už noviel zákonov, vyhlášok, opatrení na pozákonných noriem, na všetkých úrovniach, na miestnej, regionálnej, celoštátnej i európskej tých teda opatrení, ktoré zvyšujú náklady na podnikanie, náklady pre konkrétne firmy a dovtedy moratórium by malo platiť, dokiaľ nezvrátime trend v oblasti zamestnanosti. Ono sa to nezdá, tých opatrení je veľa na miestnej úrovni, proste stále je tu tlak na zvyšovania nákladov.

Ľuba ORAVOVÁ, moderátorka
--------------------
Pán Jusko, ak dovolíte, dobre, samozrejme, necháme zareagovať premiéra na vaše moratórium alebo návrh moratória, aby sme vlastne len uzavreli ten pôvodný návrh od zamestnancov, vy teda hovoríte svojim spôsobom, že tie opatrenia, ktoré momentálne prežívajú zamestnávatelia, zvyšujú náklady na vytvorenie pracovných miest. Bolo by riešením nezamestnanosti spomínaný návrh znížiť pracovný čas zo 40 na 36 hodín?

Marián JUSKO, prezident Republikovej únie zamestnávateľov
--------------------
Určite nie. Ja budem argumentovať príkladom, ktorý sa u nás udial. Bola uzatvorená vyššia kolektívna zmluva medzi štátnymi zamestnancami a štátom. Podľa tejto kolektívnej zmluvy budú štátni zamestnanci pracovať menej. Niekto na ich prácu, keďže budú brať tie isté mzdy, sa musí poskladať. Budú pracovať menej. Je to seriózne vôči tým, ktorým došlo k zvýšeniu daní a zvýšeniu odvodového zaťaženia? Je to seriózne vôči aj zamestnancom vo fabrikách, že časť spoločnosti, časť zamestnancov bude pracovať menej? A vo všeobecnosti ak chceme riešiť problémy, tak nemôžme pracovať menej. Musíme pracovať efektívnejšie. A v našich podmienkach dovolím si tvrdiť, že aj viacej. A tu je úloha dňa alebo veci by pomohlo, keby sa napríklad znížil počet štátnych sviatkov. Dni pracovného pokoja. Ono sa to nezdá, keď to spočítame na konkrétnom podniku, koľko je dní lebo prekážok v práci, ktoré sa hradia zamestnávateľom, tak situácia je neporovnateľná vôči inému svetu, ktorý nám konkuruje. Čiže domnievam sa, že nie že som si istý, toto nie je cesta riešenia problémov, ako ich navrhuje pán Machyna.

Ľuba ORAVOVÁ, moderátorka
--------------------
Pán premiér, súhlasíte teda s názorom, že nie menej práce, ale viac  a kvalitnejšej práce práve v situácii, v akej momentálne sme?

Robert FICO, predseda vlády SR /Smer-SD/
--------------------
Som rád, že pán Jusko potvrdil moje slová, že zamestnávatelia využili liberálny zákonník práce na svoje rozhodnutia  a tým vlastne potvrdil, že dnes nemôže nikto argumentovať tým, že to čo je prijaté po prvom januári 2013 má taký vplyv na nezamestnanosť ako sa dnes predovšetkým z úst opozície šíri. Prosím, sme svedkami toho, akí sme rozmanití. Na jednej strane bolo vyjadrenie predstaviteľa zamestnancov, ktorý povedal, že vytváranie pracovných miest je možné znížením hodín pracovného času. Na to odpovedá predstaviteľ zamestnávateľov, že to je cesta do pekla. Že naopak treba pracovať ešte viac. Ja vítam tieto rozpory, tieto názory, pretože len na základe dohody sociálnych partnerov môže niečo vzniknúť. A preto či je to už návrh na moratórium, o ktorom hovoril pán Jusko, ja som už tento názor počul, či je to návrh, ktorý podporuje predstaviteľ zamestnancov znížiť pracovný čas alebo je to otázka sviatkov, tak toto všetko bude na stole v krátkom čase na Rade solidarity a budeme sa posúvať ďalej, pretože opakujem, my sme do konca roku 2012 veľmi dynamicky a veľmi ťažko riešili problémy s ozdravením verejných financií. My sa nesťažujeme. My vládneme, a ak sú aj takéto rozpory medzi sociálnymi partnermi, na konci dňa bude musieť vláda rozhodnúť a musí povedať, ktorou cestou sa Slovensko bude poberať ale ja môžem ako sociálny demokrat povedať, že sa určite nebude uberať cestou ďalšieho ožobračovania ľudí. My budeme chrániť ľudí aj za cenu, že pravica, opozícia a možno aj zamestnávatelia budú niekdy hovoriť, tieto rozhodnutia idú proti nim. No ale my nemôžme ísť proti ľuďom, ktorí zarábajú 500 euro alebo ktorí majú dôchodky 280 eur. Toto je naša filozofia a touto filozofiou sa budem aj ja riadiť. 

Ľuba ORAVOVÁ, moderátorka
--------------------
Pán Figeľ, takže počuli sme aj ďalší návrh, teraz zo strany zamestnávateľov, prijať akési moratórium na neprijímanie zákonov, ktoré by zhoršovali podnikateľské prostredie, je to podľa vás reálne, je to možné, bolo by to vhodné?

Ján FIGEĽ, predseda Kresťanskodemokratického hnutia
--------------------
Som veľmi rád, že to pán Jusko spomenul, pretože pán Fico ho spochybnil opozíciu, ale spochybňovať zamestnávateľov už by bolo príliš silné kafe. Pán Jusko hovoril o efektívnejšom využití práce, to v prvom rade lepšie, intenzívnejšie, kvalitnejšie, vyššia produktivita práce, ale skôr v zmysle aj pracovať viac než menej. Slovensko si nemôže dovoliť luxus nejakej francúzskej cesty, ktorú označil za cestu do pekla. Sú aj takéto cesty. A to čo vláda prijala v tých jednotlivých blokoch alebo balíkoch, boli zlé opatrenia, lebo berú ľuďom prácu, a či už zamestnávateľ prepustil prvého prvý alebo predtým, lebo sa pripravuje na tu novú situáciu, to už je vec skôr časovej súvislosti. Preto som bol presvedčený, že návrh KDH, ktorý sme vám dali, formálne, konkrétne a korektne v parlamente, odložme novelu zákonníka práce o rok, aby sme videli dopady zvýšených daní, zvýšených odvodov, zvýšených poplatkov a potom ak chcete, tak prosím, môžeme robiť zmeny v zákonníku práce. Neprijali ste to. Všetko ste naštelovali na záver roka, respektíve nový rok a dnes tu máme pohromu vo forme rekordnej nezamestnanosti, ktorá ďalej stúpa, hospodárskeho rastu, ktorý klesol o polovicu oproti vašej jesennej prognóze a ďalej klesá a rastu zadlženosti, ktorý už presiahol polovicu HDP, čo za rok národ vyprodukuje a ďalej stúpa. Toto spôsobili vaše opatrenia, pán predseda.

Robert FICO, predseda vlády SR /Smer-SD/
--------------------
Chcel by som, ak môžem dodať na to, že hospodársky rast Slovenska bol jeden z najvyšších v Európskej únii v roku 2013, pokiaľ ide o mieru zadlženosti, sme stále krajina, ktorá je na tom v porovnaní s inými krajinami veľmi veľmi dobre. Pokiaľ ide o nezamestnanosť, ako som uviedol, stúpla v celej Európe. Pán Figeľ sa snaží vytvoriť aj dojem, že zle je iba na Slovensku a všade inde je dobre. Že všetko je zlé, pretože tu je iná vláda ako sú oni. Ja jednoducho rešpektujem, že ste v opozícii, že sa vám to príliš nepáči, ale pravdu má aj pán Machyna, keď povedal, že Slovensko patrí ku krajinám, kde ľudia pracujú najdlhšie. Alebo naozaj, že ten čas, ktorý trávia v práci, je veľmi veľký. Pokiaľ ide o nadčasy, tie číslá sú obrovské a patríme k špičke. Preto ako dobre počúvate, zamestnávatelia hovoria, že by ešte viacej ľudia mali robiť, napriek tomu, že máme najviac nadčasov, alebo jeden z najviac nadčasov v Európe.

Ján FIGEĽ, predseda Kresťanskodemokratického hnutia
--------------------
Nie, hovoria efektívnejšie.

Robert FICO, predseda vlády SR /Smer-SD/
--------------------
Ale hovoril aj o sviatkoch a ďalších veciach. Takže počúvajte aj to, čo sa vám nepáči, pán predseda, nielen to, čo sa vám páči v tejto situácii. My ideme ďalej, ja ponúkam zamestnávateľom, odborárom, mestám a županom veľmi konkrétne rokovania, veď sa snažíme držať aký taký sociálny zmier v tejto krajine. No snažíme sa teda. My sme nikdy nepodporovali štrajky. Nikdy. Pravica sa teší, keď sa objaví akýkoľvek náznak štrajku. No veď ste podporili učiteľov v štrajku, nerozprávajte.

Ľuba ORAVOVÁ, moderátorka
--------------------
Tak ja suma sumárum, pán premiér, platia teda vaše slová, že očakávate, že v druhom polroku tohto roka bude lepšie.

Robert FICO, predseda vlády SR /Smer-SD/
--------------------
Ja nedržím v rukách nemeckú ekonomiku. Ale robíme všetko pre to, a znovu, je určitá výhoda, že nie sme zaťažení konfliktami a nie sme zaťažení hádkami, ktoré nám tu predvádzala pravicová koalícia od rána do večera. Jednoducho to nerobíme,čiže máme priestor na to, aby sme normálne komunikovali a rokovali. A vás chcem poprosiť, pán predseda, naozaj veď takú osobu poznám, ktorá môže, ak už robíte zle, tak to robte aspoň s niekým, kto má úroveň. Ale ak máte robiť zle aj pánovi prezidentovi a máte to robiť s ľuďmi, ktorí sa prihlásili k heroínu.

Ľuba ORAVOVÁ, moderátorka
--------------------
To už je druhá téma.

Robert FICO, predseda vlády SR /Smer-SD/
--------------------
To je naozaj veľmi ďaleko od vašich kresťanských zásad.

Ľuba ORAVOVÁ, moderátorka
--------------------
To už je samozrejme iná téma. Veľmi krátko na záver, pán Figeľ, takže očakávania v druhom polroku tohto roka podľa vás?

Ján FIGEĽ, predseda Kresťanskodemokratického hnutia
--------------------
Tie prognózy, ktoré hovoria experti, odborníci inštitúcií, sú negatívne. Aj čo sa týka rastu ekonomiky, že to povedie ďalej smerom k nule, respektíve bude to klesať, a takisto čo sa týka nezamestnanosti a to je zlé. Slovensko potrebuje prijať účinné opatrenia, vy ich buď nemáte, alebo nemáte odvahu ich prijímať, lebo logické zdravé rozumné riešenia existujú. Stačí sa pozrieť po Európe, po dnešnej Európe a nie je to žiadna fikcia, ale naopak realita, ktorej čelí každá vláda, každá spoločnosť.

Robert FICO, predseda vlády SR /Smer-SD/
--------------------
V eurozóne bude v roku 2013 recesia, teraz tomu naozaj nerozumiem. Tak vy nám ukazujete ako príklad krajiny,ktoré vraj majú byť príkladom pre Slovensko a pritom dobre viem, že v priemere eurozóna teda tie členské štáty, ktoré majú euro, budú mať hospodársky rast pod nulou. My sme krajina, ktorá bude mať hospodársky rast vyšší, čiže nejako vám to nesedí.

Ľuba ORAVOVÁ, moderátorka
--------------------
Dobre páni, takže tu sa nezhodnete.

Ján FIGEĽ, predseda Kresťanskodemokratického hnutia
--------------------
Mali ste ho v rukách ako najvyšší, po Radičovej vláde, teraz postupne strácame nielen pozíciu, ale získavame viac a viac nezamestnaných. Ľudia doplácajú na vaše opatrenia.

Ľuba ORAVOVÁ, moderátorka
--------------------
Ďakujem veľmi pekne, pán Figeľ, ja sa ešte poprosím aj o krátku reakciu práve zástupcov zamestnávateľov. Pán Jusko, skúste možno na záver váš osobný aj profesný pohľad, ako to teda bude v tomto roku pre zamestnávateľov a zamestnancov, ako vidíte ten druhý polrok.

Marián JUSKO, prezident Republikovej únie zamestnávateľov
--------------------
Situácia je mimoriadne neistá. Možno bude lepšie ako sú posledné produkcie, ale možno bude aj horšie. Podľa môjho názoru situácii v Európe vrátanie Slovenska by prospelo, ak by riešila kľúčový problém, kľúčový problém spočíva v tom, že dokážeme vyprodukovať a koľko z toho venujeme na sociálne účely. Na ilustráciu, v Európe tento pomer, Európa sa podieľa na celosvetovom HDP zhruba 25 %. Ale na sociálnych celosvetových výdavkoch sa podieľa 50 %. Podobná situácia je na Slovensku. Toto je kľúčový problém, z hľadiska konkurenčnej schopnosti Európy vôči ostatnému svetu. A tu by bola vhodná skutočne systémový prístup napriek politickým spektrom, aby sa nevytľkal politický kapitál z tých alebo oných opatrení, ktoré tento nepomer budú riešiť. Ak vyriešime v Európe a vrátanie toho aj na Slovensku tento problém podľa môjho názoru budúcnosť bude istejšia. Ďakujem.

Ľuba ORAVOVÁ, moderátorka
--------------------
Tvrdí prezident RUZ Marián Jusko a na záver takisto poprosím o reakciu zástupcu zamestnancov do Žiliny. Pán Machyna, ako teda vy vidíte tento rok po tej stránke či už zamestnanosti alebo vôbec výkonu ekonomiky ako vidíte ten druhý polrok?

Emil MACHYNA, OZ KOVO
--------------------
Keď udržíme rast na 1 %, budem veľmi rád. Ta situácia je ozaj zložitá, ťažká, vidím tu situáciu v podnikoch, ktorých zastupujeme, nie je to jednoduché. Takže neteší ma to, ale som presvedčený, že je šanca, aby sme zastabilizovali mnohé veci, hlavne že sa dohodneme. Ale nesúhlasim s mnoha vecami, ktoré tu boli povedané, pán Jusko že koľko míňame na sociálne účely. Ja som vám povedal, aký pomer platov k HDP, takže my u nás klesá to percento a v iných krajinách sa udržuje na nejakej úrovni. Nie je možné brať chudobných a bohatí, ktorí vlastnia 90 % kapitálu na svete, tých dotujeme, dotujeme banky a ďalšie iné veci. Toto je cesta do pekla. Ja som spomínal, že Nemecko, Holandsko, Švédsko a ďalšie majú takýto pracovný čas a tam nemajú peklo, tam majú normálne sociálne podmienky a pomaličky máme podobnú produktivitu práce ako majú oni. Takže my chceme tiež mať kvalitu života na určitej úrovni a nie za 570 eur pracovať 12 a viac hodín. Určite budeme hľadať riešenia, chceme sa dohodnúť, to je jediná cesta, ako môžme. Iná cesta neexistuje. Ak budeme bojovať proti sebe, hľadať tie riešenia, ktoré s každý nad niečím víťaz, to nie je dobre. Preto sme aj dnes sa dohodli na úrovni bipartitných vzťahov s nášmi partnermi, že všetky veci, ktoré budeme riešiť, budeme spolu komunikovať, ale riešiť aj tak, aby čo najmenej poškodili obidve strany a priniesli efekt pre spoločnosť ako takú. Ja mám pocit niekedy od niektorých liberálnych politikov, že skôr zastupujú kapitál, a robia žoldnierov zahraničného kapitálu, ako chránia vlastných ľudí. Oni tu sú na Slovensku, tu sú slovenskí ľudia, tí potrebujú takisto pomôcť, nielen podnikatelia, ale aj ten, kto pracuje, potrebuje mať ochranu a potrebuje mať pomoc. Ak bude vidieť len jednu stranu, to je zlá cesta. Musia byť obidve strany a povedať si pomer. Dnes ten pomer je negatívny vôči zamestnancom a lepší vôči podnikateľom. A posledná vec, čo poviem pánovi Juskovi. Prosím vás, skúste vplývať na svojich podnikateľov aby platili DPH-čku, aby platili svoje záväzky, aby nevznikala druhotná platobná neschopnosť z neplatenia záväzkov, aby lepšie fungovali súdnictvá a ďalšie veci. Toto je cesta, ktorú môžme spoločne naplniť. A zlepšiť podnikateľské prostredie oveľa viac ako je zákonník práce.

Ľuba ORAVOVÁ, moderátorka
--------------------
Tých opatrení alebo tých návrhov je samozrejme veľmi veľa. Páni, žiaľ musíme končiť.

Robert FICO, predseda vlády SR /Smer-SD/
--------------------
Chcem povedať, že vítam tento dialóg, ktorý vedú zamestnávatelia, zamestnanci a všetky podstatné veci  v roku 2012 boli prijaté na princípe sociálneho dialógu. A prakticky 90 % z týchto vecí bolo odsúhlasených v Rade solidarity. Takto chceme pokračovať ďalej, pokiaľ ide o opatrenia na podporu hospodárskeho rastu.

Ľuba ORAVOVÁ, moderátorka
--------------------
Kéž by podobné slová zaznievali vlastne aj zo strany vlády vôči opozícii a naopak z opozície vôči vláde. Samozrejme je to aj o politike. Nie je to samozrejme len výsostne o tých odborných argumentoch. Páni, ďakujem veľmi pekne.

Ján FIGEĽ, predseda Kresťanskodemokratického hnutia
--------------------
Ale politika má slúžiť dobrej veci a v tomto zmysle je každý pozvaný.

Ľuba ORAVOVÁ, moderátorka
--------------------
Ďakujeme veľmi pekne, páni, že ste prijali pozvanie. Všetko dobré, dovidenia. Tu je záver dnešnej diskusie, ďakujem za pozornosť, V politike tu bude opäť o týždeň, dovidenia.

10.3.2013
TA3
Slovensko rok po voľbách
10.3.2013    TA3    str. 01   11:00 V politike
            
René MEDZIHRADSKÝ, redaktor
--------------------
Vitajte V politike.takto presne pred rokom si Slovensko zvolilo jednofarebnú vládu. Robert Fico sa znova ujal moci a tento raz sa už pri svojich rozhodnutiach nemá  na koho vyhovárať. Dnes v relácii V politike premiér odpovie na otázku, čo urobil pre to, aby sa nám žilo lepšie. A zaostríme aj na opozíciu, zástupcovia Ľudovej platformy nám povedia, či sú v parlamente len do počtu alebo sú dostatočne silnou alternatívou vôči vládnemu Smeru. 

/ Reportáž /

redaktor
--------------------
Desiateho marca 2012 rozhodli voľby o tom, že strana Smer nám bude vládnuť sama. Aj keď mali ostatné strany dvere otvorené, Roberta Fica v tom nechali a odišli do opozície.

Robert FICO, predseda vlády SR /Smer-SD/
--------------------
Je prakticky nemožné zostaviť dvojkoalíciu pre rôzne podmienky, ktoré sa objavovali.

redaktor
--------------------
Fico prebral vládu v čase, keď v Európe zúri ekonomická kríza. Ľuďom sľuboval istoty, najzásadnejšie rozhodnutie jeho vlády sa týkalo daní. Rovnú daň poslal do minulosti.

Peter KAŽIMÍR, minister financií /Smer-SD/
--------------------
Tento zázrak prestáva fungovať.

redaktor
--------------------
Dane stúpli bohatým a firmám. Zmeny nastali aj pre živnostníkov, na odvodoch zaplatia viac.

Robert FICO, predseda vlády SR /Smer-SD/
--------------------
88 % ľudí na Slovensku sa opatrenia, ktoré prijímame vo vzťahu k ozdravovaniu, nedotknú.

osoba
--------------------
Majú ľudia istotu, majú istotu, že sa nebudú mať lepšie.

redaktor
--------------------
Vláde sa stále nedarí bojovať s nezamestnanosťou, tá dosahuje rekordy, na Slovensku je najmenej práce za posledných 9 rokov.

Robert FICO, predseda vlády SR /Smer-SD/
--------------------
Nezamestnanosť stúpla v celej eurozóne. 

redaktor
--------------------
Aj o týchto témach budeme dnes hovoriť s predsedom vlády Robertom Ficom, V politike.

/ Konec reportáže /

René MEDZIHRADSKÝ, moderátor
--------------------
A v štúdiu u nás vítam predsedu vlády Slovenskej republiky pána Roberta Fica. Dobrý deň.

Robert FICO, predseda vlády SR /Smer-SD/
--------------------
Ďakujem za pozvanie, dobrý deň.

René MEDZIHRADSKÝ, moderátor
--------------------
Pán Fico, takže máme rok od volieb. Čo je ľahšie, urobiť tisíc kľukov alebo vládnuť sám?

Robert FICO, predseda vlády SR /Smer-SD/
--------------------
Vidím, že tých tisíc kľukov zabralo. My sme ponúkali pred rokom vytvorenie koalície, pretože koaličné vládnutie má svoje výhody aj nevýhody. Avšak všetky strany, ktoré postúpili do parlamentu, odmietli spolupracovať so Smerom, museli sme vytvoriť vládu z jednej strany. Dnes môžem konštatovať, hoci sme mali k tomuto modelu veľký rešpekt, že má aj veľké výhody. Myslím si, že dnes na Slovensku máme mimoriadne stabilnú vládu. O stabilite nikto nepochybuje, politické štruktúry fungujú, parlament je schopný prijímať zákony a vláda má dôveru v parlamente a väčšinu v parlamente. Po druhé, je to vláda, ktorá nie je zaťažená žiadnymi vnútornými konfliktmi. Predstavte si teraz, že by existovala taká široká koalícia, ako bola pred dvoma rokmi. Keď oni nie sú schopní sa dohodnúť ani na stretnutí, nie to ešte na nejakom zásadnom rozhodnutí. Zlepenec v tomto období by nebol riešením pre Slovensko. Po tretie chcem povedať, že je to vláda, ktorá je bezškandálová. Nemali sme žiadny škandál typu prenájmu daňového riaditeľstva, emisných limitov, aby som zase nebol iba vo vzťahu k predchádzajúcej vláde. Ale, a to poviem veľmi jasne, nikto nespadol z neba múdry. Aj my určite robíme chyby, ale robíme to tak dobre, ako sa to len dá, ako to vieme a akonáhle príde nejaký návrh, ktorý sa nám pozdáva, aj z druhé strany, prehodnotíme ho, pozrieme sa naň a ak sa nám hodí do našej politiky, tak ho použijeme. Takže je to rok mimoriadne ťažký. Povedal som to aj po voľbách, že mňa osobne aj ministrov, ktorí nastúpia do vlády, čaká pravdepodobne najťažšie obdobie nášho politického života. A toto je najťažšie obdobie nášho politického života. 

René MEDZIHRADSKÝ, moderátor
--------------------
Pri svojich rozhodnutiach sa už nemáte na koho vyhovárať, viete vymenovať tri nejaké kľúčové rozhodnutia, ktoré prospeli tomu, aby sa ľudia mali na Slovensku lepšie?

Robert FICO, predseda vlády SR /Smer-SD/
--------------------
My sme konfrontovaní predovšetkým tým, že Slovensko je šiesta najotvorenejšia ekonomika na svete. Z toho vyplývdača, že keď v Nemecku, Francúzsku alebo hocikde inde stúpa nezamestnanosť alebo klesá hospodársky rast, Slovensko ide tou istou cestou. Bol som vo štvrtok, alebo v stredu, v Poľsku a spolková kancelárka Merkelová to povedala veľmi jasne. Povedala, že cíti zodpovednosť za to, ako sa darí malým krajinám, pretože Nemecko úplne ovplyvňuje chod týchto krajín. A preto my nemáme páky na to, aby sme ovplyvňovali nezamestnanosť. Nemáme páky na to, aby sme priamo ovplyvňovali hospodársky rast. Ale ja si napríklad považujem za veľmi dôležité to, čo sme urobili v oblasti cien energií. Pamätáme sa, že za vlády Ivety Radičovej boli obrovské skoky v cenách energií, my sme opäť začali veľmi prísne regulovať a dnes sme svedkami toho, že ceny energií, ktoré sú veľmi významné v spotrebnom koši každého občana, sú veľmi stabilné. Po druhé sa nám darí, a to je veľmi dôležité, držať tempo zdražovania na veľmi nízkej úrovni. Aj to je otázka regulácie, je to určite aj otázka poklesu hospodárskeho rastu a poklesu vnútornej spotreby. Po tretie by som povedal, že veľmi oceňujem kroky, ktoré robí ministerstvo financií, ministerstvo vnútra a ďalšie zainteresované inštitúcie v boji proti daňovým únikom. Platiť dane sa ľuďom na Slovensku nechce a je z toho móda neplatiť dane. Už som veľakrát použil tie príklady, že nám priamo firmy, reštaurácie ponúkajú neplatné doklady o zaplatení. To jednoducho nie je možné. Ale robia sa významné kroky. Pamätajte sa aj vy, pán redaktor, že v januári 2012 nastal obrovský kolaps daňového systému vo vláde Ivety Radičovej a my sme prevzali v apríli úplne nefunkčný daňový systém. Čiže je to určite cenová stabilita, ceny energií, boj proti daňovým podvodom a únikom, ktoré sú tam a samozrejme za každú cenu sa snažíme udržať na Slovensku pokoj a sociálny zmier. To sa nám darí,  lebo sme navodili atmosféru sociálneho dialógu.

René MEDZIHRADSKÝ, moderátor
--------------------
To boli podľa vás tie dobré rozhodnutia. Je niečo, kde ste urobili chybu?

Robert FICO, predseda vlády SR /Smer-SD/
--------------------
Povedal som, že nikto nie je neomylný.

René MEDZIHRADSKÝ, moderátor
--------------------
Niečo konkrétneho?

Robert FICO, predseda vlády SR /Smer-SD/
--------------------
Áno, ja by som to povedal na takom princípe. Keď sme v rade solidarity predkladali rôzne návrhy na konsolidáciu verejných financií, a my musíme konsolidovať. Ja viem, že to nie je príjemné, ale musíme konsolidovať, pretože Slovensko musí ísť pod 3 % deficitu HDP. V opačnom prípade nám hrozia obrovské sankcie. A ja odpoviem na vašu otázku, ale ešte predtým poviem to, že konsolidujeme, vyvoláva veľkú dôveru aj v zahraničí vôči Slovensku a len pre verejnosť, aby verejnosť vedela, my sme teraz predali historicky najlepšie dlhopisy, jednoducho sú to desaťročné dlhopisy v objeme 1,75 miliardy pri úroku 3 %. To je historicky najlepší predaj dlhopisov Slovenskej republiky, a to je len preto možné, že Slovensko je dostatočne statočné opatrenia, ktoré robíme. A k tej vašej otázke by som odpovedal takto. Dal som jasný prísľub všetkým členom rady solidarity. Ak sa ukáže, že niektoré opatrenie, ktoré sme prijali, má zjavne negatívny vplyv na podnikateľské prostredie, zamestnanosť alebo na niektoré iné dôležité faktory, sme pripravené toto rozhodnutie prehodnotiť. Najviac sa spomínajú dve veci. Spomínajú sa najviac Zákonník práce, spomínajú sa vyššie dane a ešte k tomu sa hovorí aj o dohodároch a hovorí sa aj o živnostníkoch. Musím povedať, že v tomto okamihu, pán redaktor, nemáme v rukách žiadne pádne argumenty, žiadne vážne analýzy. Naopak. Naopak, ktoré by potvrdzovali, že tieto rozhodnutia mali mimoriadne negatívny alebo negatívny vplyv na zamestnanosť, na hospodársky rast alebo na celkovú atmosféru na Slovensku. Ja vám tie čísla potom môžem povedať. Uvidíme, čo bude ďalej.

René MEDZIHRADSKÝ, moderátor
--------------------
Netvrdíte aspoň, že boli úplne skvelé.

Robert FICO, predseda vlády SR /Smer-SD/
--------------------
Pán redaktor, boli dve cesty. Slovensko muselo nájsť niekoľko miliard eur, aby konsolidovalo verejné financie. My sme nevideli inú alternatívu. Veď poznáte tie naše prekaráčky z opozíciou, keď som ich niekoľkokrát vyzval oficiálne, dajte na stôl alternatívy, ako by ste to robili. Až po pol roku z nich vypadlo, a priznal to pán Mikloš, priznal to pán Štefanec a ďalší, že oni by išli cestou zvyšovania DPH. Keď zvyšujete DPH, prudko zdražujete. Ľudia na Slovensku majú príliš, príliš nízke platy a mzdy, aby sme si mohli dovoliť zdražovanie. Toto je naša alternatíva. Ale znovu. Ešte raz. Ak príde niečo rozumné, zaujímavé, sme pripravení o tom uvažovať. Dnes napríklad diskutujeme veľmi intenzívne so sociálnymi partnermi, s odborármi, ako aj s predstaviteľmi zamestnávateľov, ako podporiť v rámci možnosti hospodársky rast, hoci opakujem, naše limity sú veľmi veľké. A dostávame sa do polohy akéhosi sprostredkovateľa úplne opačných postojov. Odborári napríklad hovoria, že poďme skrátiť pracovný čas. Zamestnávatelia zase žiadajú, že poďme zrušiť dva štátne sviatky, aby ľudia pracovali ešte viac. Čiže musíme nájsť nejakú rovnováhu, ale najmä na tom nezáleží, musí byť na Slovensku zmier, musí byť pokoj, pretože len v takéto atmosfére môžeme prijímať rozhodnutia.

René MEDZIHRADSKÝ, moderátor
--------------------
Neodpovedali ste mi na moju otázku,  kde ste teda urobili chybu?

Robert FICO, predseda vlády SR /Smer-SD/
--------------------
Opakujem, môžme niektoré veci kritizovať a môžme o nich hovoriť. Zatiaľ nemáme v rukách analýzy, ktoré by potvrdili, že napríklad zvýšenie daní pre bohatých by malo kontraproduktívny účinok.

René MEDZIHRADSKÝ, moderátor
--------------------
Zatiaľ svoju vládu hodnotíte ako bezchybnú. Pokiaľ sa to nepotvrdí z iných strán.

Robert FICO, predseda vlády SR /Smer-SD/
--------------------
Nie, takto by som, povedal som, nikto nie je neomylný. Aj my sme urobili určite nejaké chyby, veď to by bolo smiešne teraz povedať, že všetko bolo perfektné. Pokiaľ však nemáme v rukách pádne argumenty, dôkazy, tak nemáme dôvod svoje vlastné rozhodnutia meniť. Ak také argumenty budú, viete, len blázon nezmení svoje rozhodnutie, ak to rozhodnutie je zlé a pochybné. Ak to tak bude, tak sa k tomu vrátime a budeme o tom hovoriť, ale dnes zamestnávatelia hovoria, dnes nie je problém zákonník práce. Nie je problém, že sa zvýšili dane na 23 %. Problém je, že nemajú objednávky. Keby mali objednávky, tak im je jedno, aká je pracovno právna ochrana ľudí. Im je jedno, aká je daň. Im je jedno, čo je v iných oblastiach. Oni potrebujú mať prácu. 

René MEDZIHRADSKÝ, moderátor
--------------------
K tomu sa dostaneme, k nezamestnanosti sa ešte dnes dostaneme. Mňa by ešte zaujímalo, vy ste absolvovali niekoľko kontrol na ministerstvách, ktorý minister je podľa vás najlepší z vášho hodnotenia a ktorý naopak sklamal? Je taký?

Robert FICO, predseda vlády SR /Smer-SD/
--------------------
Nuž, aby sme boli úprimní, keby som takto mal hodnotiť ministrov, a toto by som im chcel povedať, tak si ich zavolám individuálne a poviem im to individuálne. Veci by som neodkazoval cez médiá.

René MEDZIHRADSKÝ, moderátor
--------------------
A zavolal by ste si už niekoho?

Robert FICO, predseda vlády SR /Smer-SD/
--------------------
Určite sú rezorty, kde som možno očakával väčšiu dynamiku.

René MEDZIHRADSKÝ, moderátor
--------------------
Ktoré to sú?

Robert FICO, predseda vlády SR /Smer-SD/
--------------------
Sú rezorty, kde to je veľmi dobré, ale takéto individuálne hodnotenie by som si nechal ja sám pre seba. Tie kontrolné dni sú presne o tom, ak sa mi niečo nepáči, tak to ministrovi priamo počas kontrolného dňa aj poviem. Celkovo však, a to chcem zvýrazniť, je vláda kvalitný tím, je to vláda, ktorá je mimoriadne stabilná a oceňujem ešte raz, že to je vláda, ktorá je bez škandálov a ja veľmi rád s ľuďmi, ktorí sú tam, pracujem. Hoci sme urobili aj experimenty, my sme vzali do vlády napríklad človeka, ktorý bol predsedom Slovenskej advokátskej komory, lebo sme chceli nezávislého človeka do justície.

René MEDZIHRADSKÝ, moderátor
--------------------
S nestraníkmi ste teda spokojný?

Robert FICO, predseda vlády SR /Smer-SD/
--------------------
Tak je to myslím úplne v poriadku. Nejaký čas nestraníkovi alebo človeku, ktorý prichádza z odbornej sféry, ako bol aj pán Malatinský, lebo ten došiel zase ako šéf Asociácie zamestnávateľských zväzov, treba skôr si zvyknúť na ten vzťah politickej strany a vládnutia, pretože takéto pozadie oni nepoznajú. Oni jenom poznajú pozadie biznisové. Ale veľmi rýchlo sa zorientovali a sú určite prínosom pre vládu Slovenskej republiky.

René MEDZIHRADSKÝ, moderátor
--------------------
Čiže momentálne sa pod žiadnym ministrom netrasie stolička.

Robert FICO, predseda vlády SR /Smer-SD/
--------------------
Určite nie. Na to nie dôvod. Jedine keby naozaj nejaký minister zlyhal ľudsky. To je dôvod v tomto okamihu, keby sa ma pýtate, že či niekto má alebo nemá roztrasenú stoličku. Tam by som musel konať veľmi razantne, ale pokiaľ ide o výkon, pokiaľ ide o profesionálne výkony ľudí, nie je žiadny dôvod spochybňovať žiadneho ministra.

René MEDZIHRADSKÝ, moderátor
--------------------
Zatiaľ ľudsky teda nikto nezlyhal?

Robert FICO, predseda vlády SR /Smer-SD/
--------------------
Ľudsky nezlyhal nikto. Nebol žiadny škandál. Ja chápem, že, netvrdím, že to robíte vy vo vašej televízii, ale sú niektoré médiá, ktoré považujú za škandál už všetko, aj keď nejaký úradník sa pomýli. Pod nami je obrovské množstvo ľudí. Zoberte si, že pod Robertom Kaliňákom je možno 25 tisíc ľudí, z ktorých môže hocikto individuálne zlyhať. Ja teraz hovorím o skutočnom zlyhaní ľudskom, zlyhaní morálnom zlyhaní konkrétneho ministra, člena vlády, takýto škandál na Slovensku počas mojej druhej vlády nebol.

René MEDZIHRADSKÝ, moderátor
--------------------
Pán premiér, poďme ďalej. V piatok opozičné strany zorganizovali viacero tlačoviek, kde hodnotili váš rok vlády. Dve strany, SDKÚ a KDH vám za vládnutie dalo najhoršiu známku, tu pätorku. Vy by ste si dali akú známku?

Robert FICO, predseda vlády SR /Smer-SD/
--------------------
Opozičné strany sú v katastrofálnom stave a prebieha medzi nimi súboj.

René MEDZIHRADSKÝ, moderátor
--------------------
Hodnotili vašu vládu.

Robert FICO, predseda vlády SR /Smer-SD/
--------------------
Áno, ale trieštia sa a keďže je evidentné, veď si prečítajte niekedy ja dostávam podklady z tlačového odboru, ako ľudia reagujú na stav pravice. Oni musia byť nešťastní z toho, ako sa ľudia na nich pozerajú. Tak aby tento obraz absolútnej roztrieštenosti a neschopnosti komunikovali, obraz, že každý chce byť predseda, že každý si chce založiť vlastnú politickú stranu...

René MEDZIHRADSKÝ, moderátor
--------------------
Hodnoťme vaše obdobie vo vláde.

Robert FICO, predseda vlády SR /Smer-SD/
--------------------
Však oni hodnotia mňa. Keď oni hodnotia mňa, ja môžem hodnotiť ich.

René MEDZIHRADSKÝ, moderátor
--------------------
Vy ste vo vláde, tak majú na to právo. Na to tu máme opozíciu.

Robert FICO, predseda vlády SR /Smer-SD/
--------------------
No, dva roky opozícia bola pred nami vo vláde, preto ja nemôžem brať vážne tieto vyjadrenia, tieto výkriky. Nepredložili žiadnu alternatívu. Keby predložili alternatívu vládnutia, budem sa tejto alternatíve venovať. Ale ak sú to len výkriky z tlačovej konferencie, tak je to ich povinná jazda. Ja si to vypočujem, ale ideme ďalej. Toto nás naozaj nevyrušuje.

René MEDZIHRADSKÝ, moderátor
--------------------
Aký známku by ste si dali?

Robert FICO, predseda vlády SR /Smer-SD/
--------------------
Viete, to sú také subjektívne postoje, ktoré odo mňa teraz vyžadujete. Toto je skôr na expertov otázka. Samozrejme ja nemôžem vnímať opozičné strany ako expertov, pretože oni sú politicky ladení a sú proti nám. Tu sa treba pýtať ľudí, ktorí hodnotia ako politológovia vládnutie. Ja som si všimol niekoľko vyjadrení politológov, ktorí hovoria, že je to mimoriadne stabilná vláda. Ďalší politológovia hovoria, že trochu je to taký korporatívny výkon moci, že nie je založený priamo na parlamente, ja sa nebránim tomu, že viac komunikujem so sociálnymi partnermi ako možno komunikujem s opozíciou. Myslím si, že /nezrozumiteľné/ určite žiadnu nestalo, to by bolo smiešne. To sa treba spýtať politológov, ako vnímajú túto vládu. Rok sme podľa mňa v rámci možností zvládli, sú tu dobré východiská, pán redaktor, pretože každý len straší, niekedy sa médiá a opozícia len tešia, keď je zle a keď je horšie. Ja sa teším, keď je dobre a keď je lepšie. Preto verím a po tých rozhovoroch, ktoré sme mali teraz vo Varšave s pani Merkelovou a pánom Hollandom, mám optimizmus, lebo cítime, že sa tie motory ekonomiky opätovne štartujú a keď sa bude dariť Nemecku a Francúzsku, bude sa dariť aj Slovensku. Nemáme bohužiaľ tak veľký trh vnútorný, sme exportne orientovaná krajina, že sme viazaní aj na západ a západné krajiny.

René MEDZIHRADSKÝ, moderátor
--------------------
Opozícia vám vyčíta aj to, že vaše legislatívne opatrenia priniesli rekordnú nezamestnanosť, klesá úroveň hospodárskeho rastu, takisto kritizujú zrušenie rovnej dane, povenujme sa teraz nezamestnanosti. Ak dovolíte, vy ste v januári 2012 povedali a teraz citujem: "Za vysokú mieru nezamestnanosti nezodpovedajú len trhy, ale aj konkrétni ľudia. Máme právo skonštatovať, že vláda Ivety Radičovej svojou neschopnosťou významne prispela k rastu nezamestnanosti." Teda môžme to chápať aj tak, že vy sa vyhovárate teda na krízu, nie že vyhovárate, tvrdíte, že kríza je zodpovedná za stúpajúcu nezamestnanosť. Sú za tým aj ľudia, je za tým aj vláda, tak ako ste to tvrdili o vláde Ivety Radičovej?

Robert FICO, predseda vlády SR /Smer-SD/
--------------------
My sme o vláde Ivety Radičovej hovorili, že nemá čas vládnuť, lebo sa stále hádala. A keď sa vláda vo vnútri háda, a nevládne, tak život ide mimo nej. Moja vláda sa neháda. Moja vláda nemá žiadne vnútorné konflikty a robíme, čo môžeme. Ale dovoľte mi teraz čísla. Čísla, ktoré sú veľmi presné a ktoré môžem aj dvakrát zopakovať. Zoberme si, keď už hovoríme o januári 2012, dobre, v januári 2012 tu bola vláda Ivety Radičovej, kedy platil ich zákonník práce a bola rovná daň. Súhlasíte s týmito konštatovaniami. Január 2012, Iveta Radičová, liberálny zákonník práce a rovná daň. V januári 2012 odišlo do evidencie nezamestnaných 35 821 ľudí. Ako je možné, že v januári 2013, teda už počas mojej vlády, keď máme podľa nich socialistický zákonník práce, a vysoké dane, odišlo do evidencie iba 30 tisíc nezamestnaných. Ako to je možné? Toto je argument, ja ani nemám čo viac povedať. Viete. 

René MEDZIHRADSKÝ, moderátor
--------------------
On ten percentuálny rozdiel, čo sa týka rokov, tak nezamestnanosť stúpla viac ako o 1 %.

Robert FICO, predseda vlády SR /Smer-SD/
--------------------
Nezamestnanosť stúpla od roku 2010 do začiatku roku 2012 takisto z 12,48 na 13,59. Viac ako jedno percento. Ja nechcem povedať, že toto potvrdzuje, že je jedno, aký máte zákonník práce a vôbec nemá na to vplyv ani výška daní. Má to snáď logiku. Keď nás dnes osočuje opozícia, že nezamestnanosť rastie kvôli tomu, že sme zvýšili dane a zmenili zákonník práce, ako je možné, že za liberálneho zákonníka nižších daní im odišlo do evidencie nezamestnaných o 5 tisíc ľudí viacej ako v čase, keď existuje takzvaný socialistický zákonník.

René MEDZIHRADSKÝ, moderátor
--------------------
A čo ste urobili pre to, aby ta nezamestnanosť prestala stúpať?

Robert FICO, predseda vlády SR /Smer-SD/
--------------------
Pán redaktor, nezamestnanosť historicky najvyššia bola na začiatku prvej vlády Mikoláša Dzurindu. Možno na to boli nejaké dôvody, teraz to nechcem hodnotiť. Najnižšia nezamestnanosť bola v roku 2008 - 2009, keď bola konjunktúra. Kedy sme boli vo vláde my. Vtedy bolo nejakých 7 alebo 8 % nezamestnaných ľudí. A robili sme presne tú istú politiku, ktorú robíme aj teraz. V Českej republike majú historicky najvyššiu nezamestnanosť. V eurozóne je historicky najvyššia nezamestnanosť. Prečo stále vytvárame obraz a médiá to robia veľmi šikovne, že len na Slovensku je problém. Ak v eurozóne je historicky najvyššia nezamestnanosť a v Českej republike je historicky najvyššia nezamestnanosť, je pochopiteľné, že to tlačí, ja na to odpoviem, že to tlačí aj na nás. My sme urobili a robíme tieto opatrenia. Predovšetkým na rozdiel od predchádzajúcej vlády sme alokovali podstatne väčší objemy peňazí na aktívnu politiku zamestnanosti. Po druhé, podarilo sa nám realokovať zdroje v rámci európskych fondov a viete, že tam sme urobili rozhodnutie, na ktoré predchádzajúca vláda nemala odvahu. Sme obrovské sumy peňazí presunuli na ministerstvo práce a ministerstvo hospodárstva, teraz sa tieto projekty rozbiehajú a mali by byť v tomto období už tieto jednotlivé projekty živé. Ide asi o 14 až 20 tisíc miest nových pracovných najmä pre mladých ľudí do 29 rokov. Viete, že sme vybojovali v Bruseli výnimku a peniaze, kde hrozilo prepadnutie, z fondov opätovne budeme môcť použiť najmä na tieto projekty takéhoto charakteru. Bojujeme ad hoc. Pán redaktor, my sme dali US Steel Američanom? Tak my sme ich nedali. A teraz Američania chcú odísť. A my s nimi bojujeme. A robíme všetko pre to, aby Američania zostali tu na území Slovenskej republiky a naďalej pokračovali. V opačnom prípade môže v Košiciach prísť niekoľko tisíc ľudí o prácu. A môžem uviesť, akonáhle sa stane nejaký problém takéhoto charakteru, utekáme a riešime. Ale Slovensko nemôže byť nejakým ostrovom nádeje, kde všetko bude zlé v iných krajinách, všade bude stúpať nezamestnanosť, pokles hospodárskeho rastu, len na Slovensku budeme mať 11% hospodársky rast a 3% nezamestnanosť. To jednoducho nejde. A ešte dodám aj to, že Slovensko je krajina, ktorá ako jedna z mála, a to treba povedať, bude mať pozitívny hospodársky rast. Tak snáď to nie je až taká katastrofa, ako tvrdí opozícia, keď budeme mať ako jedna z mála krajín EÚ pozitívny hospodársky rast, snáď to nie je taká katastrofa, ak nám ide do nezamestnanosti menej ľudí ako to bolo za vlády Ivety Radičovej, ak zoberiem absolútne počty ľudí, ktorí v januári 2012 do evidencie nezamestnaných odišli. Znovu. Hľadáme teraz prorastové opatrenia. Sedíme, predkladáme na radu solidarity kompletný návrh, je to celý rad rôznych opatrení, ako ešte aj u nás podporiť hospodársky rast. Ale je mi ľúto, my sme sa dostali do situácie, kedy napríklad dva roky sa nestavali diaľnice. My znovu teraz štartujeme procesy, ktoré tam predtým neboli. Zastavili sa pripravené projekty. Ja sa nechcem vyhovárať, ale už som to povedal, nám 3 mesiace nefungovala daňová správa. Si predstavte, že ako predseda vlády prídete do roboty v apríli a spýtate sa ministra financií, že tak poď mi ukázať daňové príjmy. On povie, že on nevie. Lebo tam nemali žiadne číslá. Všetko bolo skolabované, nič tam nefungovalo, až dokonca bolo podozrenie, že to urobili naschvál, aby to mohli robiť nejaké machinácie s daňami. Nebolo to jednoduché. Je to ťažký rok a mne je aj ľúto ľudí. Dobre viete, že keď sme mali peniaze, sme rozdávali a dávali sme na rôzne projekty. Zaviedli sme príspevok pri narodení druhého dieťaťa. Tretieho dieťaťa. Robili sme obrovské investície /nezrozumiteľné/.

René MEDZIHRADSKÝ, moderátor
--------------------
Povedzte teraz občanovi, ktorý nemá prácu, čaká na ňu, hľadá si ju, nevie si ju nájsť, ale naozaj chce pracovať, čo robí vláda pre to, príde sem nejaký investor, pripravujete naozaj pôdu pre nových investorovo, aby...

Robert FICO, predseda vlády SR /Smer-SD/
--------------------
Samozrejme, viete, nechcem ale byť v tej polohe, že budem tu rozprávať tri mesiace o príchode nejakého investora a potom investor ani nepríde, ani nikdy s vládou nerozprával. Áno. Máme dobré správy, pokiaľ ide o východné Slovensko, verím, že udržíme zamestnanosť aj pokiaľ ide o US Steel, že urobíme všetko pre to. Otvárame a podporujeme všetky priemyselné parky, ktoré na Slovensku sú, pokiaľ je nejaký záujem investora, bol prijatý nový zákon o verejných investíciách, ktorý hovorí, že teraz už investičné stimuly sa môžu dávať len na vytváranie nových pracovných miest, už nemôžu ísť investičné stimuly len na udržanie pracovných miest. Ale štát nestavia fabriky. Ďalej, rozbiehame výstavbu diaľníc. My chceme minúť obrovské množstvo peňazí, možno 8 až 9 miliard eur do konca roku 2016 na výstavbu diaľníc. A kontrolný deň, ktorý sme absolvovali ukázal, že ministerstvo hoci predtým pán Figeľ 2 roky tam spal, tak rozbieha tieto iniciatívy. Toto potrebujeme, veľké verejné investície. A potom trošku sa aj čudujem aj rôznym útokom proti nám. Napríklad keď sme rozhodli o výstavbe infraštruktúry futbalových štadiónov. Hneď nás obvinili, že sme dali 45 miliónov eur na rekonštrukciu futbalových štadiónov. Áno, ale na 10 rokov. Tento rok to bude 4,5 milióna eur, každý ďalší rok to bude 4,5 milióna eur, podmienka je, že to musia robiť slovenské firmy tu rekonštrukciu a ešte dodám jednu myšlienku, viete, kde sme zobrali tých 4,5 milióna? Sme zoškrtali opäť výdavky na konferencie, na služobné cesty, to sú všetko úspory. Nedávame žiadne peniaze navyše zo štátneho rozpočtu. Alebo musíme investovať. My predsa teraz tu neskapeme a nebudeme sa tváriť, že tu sa už nič nedá robiť, lebo je nejaká kríza. Áno, je hlboká kríza, ale snažíme sa žiť, snažíme sa verejnosti ukazovať, že vláda robí čo môže. A som presvedčený, že druhý polrok 2013 je rokom, kedy sa motory západnej ekonomiky, najmä teda nemeckej, naštartujú tak, že Slovensko, Česká republika, Maďarsko, ale aj Poľsko budú ťahané týmto veľkým hospodárskym rastom. 

René MEDZIHRADSKÝ, moderátor
--------------------
Spomínali ste investora na východe Slovenska. Ako to tam vyzerá, viete konkrétne povedať?

Robert FICO, predseda vlády SR /Smer-SD/
--------------------
Viete, je tam veľmi dobrá informácia v IT segmente, teda v informačných technológiách, dosť sa o tom píše. Ja nechcem tieto veci nejako detailne, to je úloha pre ministra hospodárstva. 

René MEDZIHRADSKÝ, moderátor
--------------------
Očakávate, že v tom druhom polroku ta nezamestnanosť sa bude vyvíjať ako?

Robert FICO, predseda vlády SR /Smer-SD/
--------------------
Kríza má ako je to, myslím, že ekonomická teória, vždy svoje cykly. Jednoducho idete dole z recesie, prídete na dno a potom znovu stúpate hore smerom na vrch konjunktúra. A mnohí predpokladali a veľmi správne predpokladali, teraz hovorím o expertoch, že táto kríza nemusí mať  podobu obyčajného véčka, že sme hore, klesneme dole a znovu ideme hore. Hovoria, že táto kríza môže mať podobu dvojitého W a zdá sa, že má podobu W. Ale že už teraz ideme a približujeme sa k tomu dnu toho druhého W a že sa pôjde opäť hore. To nie ja, som rád, že to hovorí Merkelová, ktorá takisto má informácie o stave svojej ekonomiky, ale najviac som ocenil jej slová, keď povedala, že ona si uvedomuje vplyv, ktorý má nemecká ekonomika na také krajiny ako je Slovensko.

René MEDZIHRADSKÝ, moderátor
--------------------
Vy ste povedali, že Slovensko za každú cenu dodrží ten trojpercentný deficit v tomto roku. Bude to aj za cenu nejakých ďalších škrtov, respektíve dotkne sa to ľudí?

Robert FICO, predseda vlády SR /Smer-SD/
--------------------
Nie, zatiaľ sledujeme vývoj štátneho rozpočtu veľmi prísne. Vo februári sme boli na tom veľmi dobre z hľadiska deficitu, čiže ak budeme pokračovať týmto tempom a pokiaľ nepríde nejaká nepredvídateľná udalosť vo svete, nie na Slovensku, vo svete, ktorá by ovplyvnila opäť finančné trhy, tak si myslím, že tento cieľ je úplne reálny. A nám dôverujú v tejto téme. Nikto nespochybňuje plány vlády Slovenskej republiky urobiť poriadok vo verejných financiách. 

René MEDZIHRADSKÝ, moderátor
--------------------
Čo sa týka ľudí, neplánujete na tento rok nejaké opatrenie, ktoré sa ich dotkne?

Robert FICO, predseda vlády SR /Smer-SD/
--------------------
Nie. 

René MEDZIHRADSKÝ, moderátor
--------------------
Už sa to ...

Robert FICO, predseda vlády SR /Smer-SD/
--------------------
Konsolidačný balík bol uzatvorený v roku 2012. Veľmi som trval na tom, že ak máme urobiť tieto veľmi nepríjemné rozhodnutia, je treba ich urobiť čo najrýchlejšie, urobili sme tieto rozhodnutia, hoci stále budem trvať na tom, že podstatnú časť konsolidácie verejných financií znášajú firmy a bohatí ľudia, pokiaľ ide o živnostníkov, musím to zopakovať a prosím, všetky médiá, aby to hovorili. To, čo sa udialo vo vzťahu k živnostníkom, bolo na základe dohody so živnostníkmi. To nebol žiadny diktát zo strany vlády. Boli profesné organizácie, živnostníkov a dohodli sme sa na tom, že sa upravia odvody, pretože nám prichádzajú živnostníci do dôchodkového veku a mali 150 eurové dôchodky, no lebo si platili minimálne odvody do Sociálnej poisťovne. Pokiaľ ide o dohody, tam sú výnimky pre dôchodcov a pre študentov, ale dohody boli obrovským priestorom pre neplatenie daní. Preto naďalej zotrvávam na tom, že väčšinu konsolidačných opatrení znášajú firmy, bohatí ľudia, banky, monopoly. Touto cestou sme aj išli a keby sa niečo dialo do budúcnosti, tak pôjdeme touto cestou aj ďalej. Ale nerátame tento rok so žiadnymi opatreniami konsolidačného charakteru také, aké sa urobili v predchádzajúcom roku. Budeme určite robiť ďalšie opatrenia, napríklad sa uvažuje a ja to podporujem, zvýšiť daň z luxusného majetku. Ak má niekto za sto miliónov dom rodinný, alebo za 200 miliónov, prečo by mal platiť rovnakú daň z nehnuteľnosti ako niekto, kto má postavený rodinný domček. Ale to je ešte len diskusia do budúcnosti. Do tohto nás tlačí aj pravica, do tohto tlačí aj Európa, každý hovorí, že majetkové dane by sa jasne mali preniesť najmä na bohatých. Ale to je filozofia, ktorá úplne sedí s naším sociálnodemokratickým pohľadom.

René MEDZIHRADSKÝ, moderátor
--------------------
Poďme teraz krátko ešte k ďalšej téme, a tou je generálny prokurátor, ani rok po voľbách sa tejto traumy Slovensko nevie nejako zbaviť. Nič sa za ten rok v podstate neurobilo. Slovensko stále nemá generálneho prokurátora. Dokedy budete čakať, keď tam vieme, že je tam niekoľko námietok na Ústavnom súde. 

Robert FICO, predseda vlády SR /Smer-SD/
--------------------
Pamätáte sa, keď sme nastúpili do vláda v apríli 2012 sme vyhlásili, že nepristúpime k voľbe nového kandidáta na generálneho prokurátora, pretože bolo podané podanie na Ústavný súd, ktoré malo prezidentovi buď dať právomoc alebo nedať právomoc pána Čentéša odmietnuť. Čakali sme, Ústavný súd dal právomoc pánovi prezidentovi, pán prezident v súlade s touto právomocou pána Čentéša odsunul na bok. V tom okamihu sme mohli voliť, ale v tom okamihu podal pán Čentéš niekoľko návrhov na Ústavný súd. Opäť sme korektní a čakáme, nech Ústavný súd povie, či môže Národná rada voliť alebo nemôže. Je tam návrh na predbežné opatrenie. Ak Ústavný súd návrh na predbežné opatrenie odmietne, v takom prípade môžme pristúpiť k voľbe nového kandidáta na generálneho prokurátora. Ja nechcem tuná robiť také cirkusové predstavenia ako robila vláda Ivety Radičovej, to bolo úplne smiešne, čo robili okolo generálneho prokurátora. My si počkáme na stabilnú situáciu, a kandidáta zvolíme.

René MEDZIHRADSKÝ, moderátor
--------------------
Vieme, že na tom Ústavnom súde je niekoľko námietok. Môže naozaj trvať ešte mesiace, kým sa rozhodne o tom predbežnom opatrení. Budete čakať?

Robert FICO, predseda vlády SR /Smer-SD/
--------------------
Áno, poviem tu ale súčasne možno trošku tvrdo vo vzťahu k Ústavnému súdu, tu vzniká nejaká predstava a niekto sa veľmi teší tejto predstave, že všetci sudcovia Ústavného súdu sa naozaj vyblokujú a že nebude mať kto rozhodnúť. Ale platí jedno rozhodnutie európskeho súdu, viete, že som na tejto problematike pracoval v minulosti, že právo občana na rozhodnutie je silnejšie ako nejaké formálne problémy, ktoré má inštitúcia, ktorá má rozhodnúť. Preto ak by sa naťahoval čas, tak postupne budeme môcť konštatovať, že za situáciu na generálnej prokuratúre začína zodpovedať aj Ústavný súd svojou nečinnosťou. A na Generálnej prokuratúre je treba urobiť zmenu vo vedení. Musí prísť nové vedenie a generálnu prokuratúru. Takže toto nemôžte nikomu vyhovovať toto bezvládie. A ja verím, že Ústavný súd rozhodne prinajmenšom o návrhu na predbežné opatrenie, pretože potom buď nebudeme môcť voliť, lebo Ústavný súd zakáže voľbu, alebo to okamžite zrealizujeme v Národnej rade.

René MEDZIHRADSKÝ, moderátor
--------------------
Myslíte si, že k tomu prispieva aj pán prezident? Lebo naozaj namieta svoje námietky, senáty, ktoré rozhodujú o jeho námietkach.

Robert FICO, predseda vlády SR /Smer-SD/
--------------------
Pán prezident bol toľko dourážaný zo strany opozície, myslím si, že neadekvátne sa k nemu správal aj docent Čentéš a ďalší. On sa musí brániť. Takisto, keď sa bráni pán docent Čentéš, aj pán prezident má právo sa brániť, pretože on rozhodol. On rozhodol v súlade s rozhodnutím Ústavného súdu, že nevymenuje pána Čentéša. Lebo také právo mal.

René MEDZIHRADSKÝ, moderátor
--------------------
Že mu tam nevyhovuje už polovica sudcov na Ústavnom súde.

Robert FICO, predseda vlády SR /Smer-SD/
--------------------
A pánovi Čentéšovi druhá polovica. Prečo by mal pán prezident teraz sa pozerať na to, že nech si pán Čentéš robí čo chce. Pán prezident rozhodol. Pán prezident Čentéša odmietol, pánovi Čentéšovi sa to nepáči, a išiel na Ústavný súd. A atakuje pána prezidenta. Tak pán prezident podobne ako ktorýkoľvek občan Slovenskej republiky má právo sa chrániť. Čiže nehaňme pána prezidenta za to, že uplatňuje svoje práva. On svojimi krokmi obhajuje svoje rozhodnutie nevymenovať pána docenta Čentéša za generálneho prokurátora.

René MEDZIHRADSKÝ, moderátor
--------------------
Je pán Jaromír Čižmár lepší kandidát na generálneho prokurátora ako doktor Čentéš?

Robert FICO, predseda vlády SR /Smer-SD/
--------------------
Pán Jaromír Čižnár bol navrhnutý ako kandidát prokurátorskou radou, v tomto okamihu však neexistuje žiadny oficiálny kandidát. Iba prokurátorská rada povedala, že pokiaľ dôjde k voľbe generálneho prokurátora v Národnej rade, podľa nich najlepší kandidát za celú prokuratúru bude pán doktor Čižnár. My to berieme na vedomie. Či sa s tým stotožním lebo nestotožním, to ukáže čas.

René MEDZIHRADSKÝ, moderátor
--------------------
Poďme ešte krátko k ďalšej téme. Vy nemáte veľmi túto tému rád, a to je prezidentská kandidatúra. Vy ste tento týždeň napísali blog o tom, že chcete kandidovať na prezidenta. Napísali ste to viacmenej ironicky a ja vytiahnem z tohto blogu zopár viet. Napísali ste tam, že prezident by mal byť prirodzenou autoritou, napriek tomu, že iná významná časť spoločnosti vo voľbách volila iného kandidáta a tak ďalej.  chcete byť vy takýto prezident?

Robert FICO, predseda vlády SR /Smer-SD/
--------------------
Keď ste ma teraz počúvali, možno 25 minút alebo neviem, ako dlho sme tu, myslím, že ste museli nadobudnúť pocit, že starostí, ktoré dnes ja osobne a moja vláda má, je nad hlavu. A zopakujem vetu, že toto je najťažšie obdobie mojej politickej kariére. Mám teraz podstatne dôležitejšie úlohy ako rozmýšľať o prezidentskej kandidatúre. Musíme opätovne dostať Slovensko určite aj za pomoci Európskej únie, eurozóny, na takú trajektoriu rastu, a poklesu nezamestnanosti. Toto sú pre mňa výzvy. Rovnako je pre mňa výzva aby Slovensko naďalej zostalo stabilné. Aby ak aj dôjde k nejakému sociálnemu napätiu, aby sme ho riešili v rade solidarity alebo v tripartite. Toto sú moje úlohy. Preto sa témou prezidentskej kandidatúry vôbec, ale vôbec nezaoberám.

René MEDZIHRADSKÝ, moderátor
--------------------
Ani trochu ste na to nemysleli?

Robert FICO, predseda vlády SR /Smer-SD/
--------------------
Odporúčam však kandidátom, ktorí sa začínajú objavovať, aby nešli do kampane s tým, že treba poraziť Fica, alebo ja som zatiaľ nič nepovedal.

René MEDZIHRADSKÝ, moderátor
--------------------
Keby ste povedali, že nejdete do tej kandidatúry, tak by ste nešli.

Robert FICO, predseda vlády SR /Smer-SD/
--------------------
Ja nechápem, prečo keď nikto nič nepovedal. A po druhé hlavne ich prosím, aby nehovorili, čo všetko na Slovensku zmenia. Jeden hovorí, že zmení dane. Ten toto, ten tamto. Jednoducho to nie je možné. Prezident nemá také právomoci, nech povedia, že chcú byť prirodzenou autoritou, ktorá bude spájať sily,čokoľvek,ale nech nerozprávajú, neklamú v samom začiatku, že čo všetko oni na Slovensku zmenia. Prezident má slabé právomoci. Nezodpovedajú jeho silnému mandátu tým, že bol zvolený priamo ľuďmi, ale to je realita a to musí prezident rešpektovať. Ďalej poprosím všetkých kandidátov, nech nezavádzajú verejnosť svojimi sľubmi, ktoré jednoducho nemôžu nikdy zrealizovať, lebo na to nemajú možnosť.

René MEDZIHRADSKÝ, moderátor
--------------------
Takže ani trošku ste nad tým nerozmýšľali?

Robert FICO, predseda vlády SR /Smer-SD/
--------------------
Momentálne rozmýšľam napríklad nad tým, že čo zajtra, zajtra máme pomerne vážne rokovania.

René MEDZIHRADSKÝ, moderátor
--------------------
Ešte k tomu dodám, analytik pán Ján Baránek sa tu pre TA3 vyjadril, že vaše rozhodnutie bude závisieť aj od toho, ako sa bude vyvíjať stav tejto krajiny. Ak bude dobrý, tak zostanete premiérom, naopak ak to pôjde dole vodou, tak budete kandidovať na prezidenta. Čo na to poviete?

Robert FICO, predseda vlády SR /Smer-SD/
--------------------
Pán Baránek sa veľmi mýli. Pretože ja neutekám z boja.

René MEDZIHRADSKÝ, moderátor
--------------------
Ďakujem pekne, V štúdiu TA3 bol predseda vlády Robert Fico.

Robert FICO, predseda vlády SR /Smer-SD/
--------------------
Ďakujem za pozvanie a peknú nedeľu.

30.6.2013
TA3
Milióny pre nezamestnaných
30.6.2013    TA3    str. 01   11:00 V politike
            
René MEDZIHRADSKÝ, moderátor
--------------------
Vitajte V politike. Na vládu sa v týchto dňoch valí množstvo náročných úloh. Štátu chýbajú v rozpočte stovky miliónov eur. Slovensko tak zažíva ďalší mimoriadne krízový rok. Opozícia zase vládu Roberta Fica ostro kritizuje pre rekordne vysokú zadlženosť krajiny. Hovoriť o tom chce dokonca na mimoriadnej schôdzi parlamentu. Čo s tým plánuje naša vláda robiť a podarí sa jej konečne zamestnať nezamestnaných? Budem sa pýtať premiéra Roberta Fica a Bélu Bugára. A diskutovať budeme aj o kauze vojenskej spravodajskej služby, i o tom, kedy a či vôbec premiér oznámi svoju kandidatúru na prezidenta republiky.

/ Reportáž /

redaktor
--------------------
Ministrovi financií sa v rozpočte objavila miliónová diera. Štát hlási obrovský výpadok daní, v tomto roku bude chýbať takmer 350 miliónov eur.

Peter KAŽIMÍR, minister financií /Smer-SD/
--------------------
Rok 2013 je druhým najhorším rokom ekonomiky našej modernej krajiny.

redaktor
--------------------
A na budúci rok sú predpovede ešte hrozivejšie. Rezort financií hovorí o drastických škrtoch, zatiaľ len v štátnej správe. Budeme sa pýtať, či sa pod tento prepad podpísali aj vyššie dane, ktoré firmám vyrúbila Ficova vláda. 

Peter KAŽIMÍR, minister financií /Smer-SD/
--------------------
Dosiahnutie deficitu s výsledkom blízkym 3 % považujeme stále za realistické.

redaktor
--------------------
Dlh Slovenska prekročil 52 % HDP. Opozícia bije na poplach. Správa s vysvetlením, prečo je to tak, jej nestačí. O vysokom dlhu chce hovoriť na mimoriadnej schôdzi.

Ivan ŠVEJNA, poslanec NR SR /Most-Híd/
--------------------
Slovensko teraz má historicky najvyššiu zadlženosť v celej svojej existencii.

redaktor
--------------------
Dlh by mal mať ale i rásť. Vláda má údajne plán, ako ho skrotiť. A ľady sa majú pohnúť aj v otázke vysokej nezamestnanosti mladých. Brusel pošle milióny na riešenie tohto problému. Zaujímať nás bude, na čo sa peniaze použijú.

Robert FICO, predseda vlády SR /Smer-SD/
--------------------
Je to takmer k 80 miliónov eur, ktoré Slovensko môže čerpať počnúc januárom 2014 na tento program.

redaktor
--------------------
V politike dnes budeme hovoriť aj o tom, kedy Jaromír Čižnár zasadne na post šéfa generálnej prokuratúry a dozviete sa aj to, prečo sa ľudová platforma rozdelila v otázke kandidáta na prezidenta.

Pavol HRUŠOVSKÝ, poslanec NR SR /KDH/
--------------------
Som pripravený prijať kandidatúru na prezidenta Slovenskej republiky, pokiaľ ta podpora bude podporou troch strán ľudovej platformy.

/ Konec reportáže /

René MEDZIHRADSKÝ, moderátor
--------------------
A V politike vítam predsedu vlády SR pána Roberta Fica, pekný deň.

Robert FICO, predseda vlády SR /Smer-SD/
--------------------
Ďakujem za pozvanie. Pekný deň.

René MEDZIHRADSKÝ, moderátor
--------------------
A predsedu strany Most-Híd Bélu Bugára, aj vám pekný deň. Vitajte.

Béla BUGÁR, predseda strany Most - Híd
--------------------
Dobrý deň prajem.

René MEDZIHRADSKÝ, moderátor
--------------------
Páni, na úvod začneme smutnou témou. Minulý týždeň totiž Slovákov zasiahol terorizmus, teroristický útok. Terorizmus ešte nebol nikdy tak blízko nás. S akými pocitmi ste prijali túto správu o smrti dvoch slovenských horolezcov, pán premiér?

Robert FICO, predseda vlády SR /Smer-SD/
--------------------
Priznám sa, že tie informácie boli ako na hojdačke. Raz sa potvrdzovali, raz sa nepotvrdzovali, ale definitívne sme boli nútení oznámiť túto smutnú udalosť slovenskej verejnosti po tom, čo náš konzul, ktorý inak pôsobí v Teheráne, potvrdil totožnosť obetí a prvýkrát Slovensko bolo dotknuté terorizmom. A bolo dotknuté mimoriadne hrubým spôsobom, pretože išlo o surovú vraždu úplne nevinných ľudí, ktorí športovali v Pakistane a pravdepodobne v tomto prípade mali obrovskú smolu, že boli súčasťou skupiny ľudí, ktorú si Taliban vybral ako skupinu, na ktorej vykoná nejaký akt pomsty alebo odplaty alebo niečoho iného. Chcem v mene celej vlády SR odmietnuť akékoľvek prejavy terorizmu, odsúdiť tieto prejavy. Ťažko nám je niečo hovoriť do vyšetrovania tohto závažného zločinu, pretože bolo to na území Pakistanu a budú to pakistanske orgány, ktoré sa touto vecou budú zaoberať. V tomto svetle chcem ešte raz vyjadriť hlbokú sústrasť rodinám pozostalým a sme vo vláde uvažovali, ako sa postaviť k tejto téme, pokiaľ by išlo o okolnosti teroristického zločinu. Nakoniec padlo rozhodnutie, že potom ako budú telá privezené na územie Slovenska, čo sa aj stalo z piatka na sobotu, v sobotu ráno o štvrtej hodine boli dovezené telá, potom boli vrtuľníkom prevezené do Bánovec nad Bebravou a do Popradu, budú v utorok a stredu zorganizované štátne pohreby. Dokonca v prípade jedného usmrteného ani možno nie sú tak splnené podmienky na štátny pohreb, ale tu nebudeme pozerať na nejaké paragrafy. Slovensko bolo prvýkrát dotknuté terorizmom a možno aj týmto štýlom chceme poukázať na závažnosť tohto zločinu, ktorý bol spáchaný v Pakistane.

René MEDZIHRADSKÝ, moderátor
--------------------
Zúčastníte sa aj vy na tých pohreboch?

Robert FICO, predseda vlády SR /Smer-SD/
--------------------
V utorok som na oficiálnej návšteve v Budapešti a v  stredu v Berlíne, ak mi to umožní zmena programu, rád by som absolvoval aspoň jeden štátny pohreb, ale pokiaľ ide o ostatných predstaviteľov štátu, ministrov, predpokladám, že podpredseda vlády minister vnútra bude prítomný, pretože v jednom prípade išlo o jeho zamestnanca, obeť, ktorá je v Poprade a pokiaľ ide o Bánovce nad Bebravou, pokúsim sa to v utorok stihnúť.

René MEDZIHRADSKÝ, moderátor
--------------------
Pán Bugár, vy ste ako prijali túto správu?

Béla BUGÁR, predseda strany Most - Híd
--------------------
Tak samozrejme so znepokojením. Každá smrť je smutnou záležitosťou, ale viete, vražda a teroristická záležitosť je takým, dá sa povedať, aj upozornením, že je dobré, že Slovensko sa zapája do protiteroristického boja, aj napriek tomu, že na území Slovenskej republiky ešte také niečo sa nestalo a dúfam, že nikdy v živote sa nestane. Ale musíme byť v pozore. Vyjadrujem aj ja úprimnú sústrasť pozostalým. Ja si myslím, že aj toto jednoznačne nás musí upozorňovať na to, že všade vo svete /nezrozumiteľné/ terorizmu chvála bohu ešte sme mimo toho, ale musíme všetky naše možnosti použiť na to, aby sme sem terorizmus nejakým spôsobom nedostali a zároveň aby sme pomáhali tým, ktorí proti tomu aj priamo na ich území bojujú.

Robert FICO, predseda vlády SR /Smer-SD/
--------------------
Je pravda, že tento prípad keďže sa nás tak dotkol, prináša aj iné nazeranie na účasť slovenských vojakov v rôznych misiách. Je predsa známe, že máme skupinu vojakov, ktorí dnes strážia oblasť vojenského letiska v Kandaháre v Afganistane a táto misia, ktorá má medzinárodný charakter, má medzinárodný mandát, je určená predovšetkým na boj proti terorizmu, na boj proti čiernemu obchodu s narkotikami, teda proti javom, ktoré vytvárajú peniaze, z ktorých sa potom dá financovať aj terorizmus ako taký. A preto o to viac si treba uvedomovať význam týchto misií, o to viac treba vnímať aj ťažkú robotu, ktorú naši chalani tam robia a možno bude aj znovu vhodné, aby sme ich tam išli navštíviť a povzbudiť, pretože táto udalosť ako keby ešte viac potvrdzovala význam misií v boji proti terorizmu.

René MEDZIHRADSKÝ, moderátor
--------------------
Ďakujem, pán Bugár?

Béla BUGÁR, predseda strany Most - Híd
--------------------
Sme predložili aj v parlamente pobyt našich vojakov v Afganistane, ktorí tam fakt robia veľmi záslužnú činnosť a dokonca aj Američania nás vtedy poprosili, aby sme boli trošku zhovievavší a predľžili ich pobyt, lebo oni cvičia fakticky tých, ktorí potom bojujú tam, kde je to treba.

René MEDZIHRADSKÝ, moderátor
--------------------
Ďakujem, páni, prejdeme teraz k avizovaným témam. Pán premiér, vy ste sa tento týždeň zúčastnili summitu v Bruseli, riešilo sa tam viacero otázok, tou jednou bola aj nezamestnanosť mladých ľudí od 25 rokov. Brusel nám uvoľnil, respektíve uvoľní od roku 2014 veľký balík peňazí. O koľko peňazí pôjde a na čo budú tieto peniaze využité?

Robert FICO, predseda vlády SR /Smer-SD/
--------------------
Ak dovolíte, pred odpoveďou na vašu otázku dve alebo tri krátke informácie zo summitu. Po prvé, summit potvrdzuje, že Európa je naďalej v hlbokej kríze. Premiéri jeden za druhým konštatovali prepad hospodárskeho rastu. Napríklad Nemecko, ktoré pôvodne malo mať hospodársky rast vyšší ako 1,3 %, už dnes hovorí o raste iba 0,3 %. Česká republika medziročne pokles hospodárskeho rastu mínus 2,5 %. Jednoducho recesia. Je iba zopár krajín v EÚ, ktoré budú mať tento rok pozitívny hospodársky rast a ja môžem s potešením konštatovať, že medzi týmito krajinami bude aj Slovensko. Myslím si, že tieto krajiny budeme rátať na prstoch jednej ruky. Druhá základná informácia, ktorá zo summitu prichádza, a ta je najpodstatnejšia, že došlo k dohode medzi Európskym parlamentom a Európskou radou ohľadne rozpočtu na roky 2014 až 2020 a preto sme mohli prijímať aj rozhodnutia, ktoré sa týkajú boja proti nezamestnanosti mladých ľudí. Pre Slovensko je to preto tak dôležitá informácia, lebo my sme vybojovali v Bruseli na roky 2014 - 2020 podstatne väčší balík peňazí ako to bolo v rokoch 2007 až 2013 a tieto peniaze nám významne pomôžu našej krajine. Iba jeden údaj za všetky, 80 %, takmer 80 % všetkých verejných investícií na Slovensku je financovaných práve zo zdrojov európskych fondov. Bez týchto peňazí by sme sa nevedeli pohnúť. 

René MEDZIHRADSKÝ, moderátor
--------------------
Poďme k tej nezamestnanosti mladých.

Robert FICO, predseda vlády SR /Smer-SD/
--------------------
Pokiaľ ide o nezamestnanosť mladých ľudí, EÚ definuje nezamestnanosť mladých ľudí ako jeden z najzávažnejších dôsledkov celoeurópskej a celosvetovej krízy. A preto sme rozhodli, že na tento účel bude vyčlenených 6 miliard eur a Slovensko bude môcť čerpať z týchto 6 miliard eur 78 miliónov eur. S tým, že EÚ by privítala, keby sme tieto peniaze mohli minúť počas prvých dvoch rokov 2014 a 2015, aby nastala dynamika vytvárania nových pracovných miest. Tým že sme išli ešte ďalej a povedali sme, že tých 6 miliard sa môže zvýšiť až na 8 miliard, Slovensko reálne pravdepodobne bude čerpať z týchto zdrojov až 100 miliónov eur.

René MEDZIHRADSKÝ, moderátor
--------------------
Znie to veľmi pekne, ale na čo budú tie peniaze použité?

Robert FICO, predseda vlády SR /Smer-SD/
--------------------
Ako príklad použitia týchto peňazí môžem uviesť projekt, ktorý je na Slovensku rozbehnutý. Nám sa podarilo po pomerne ťažkej komunikácii s Bruselom vybaviť takzvané premiestnenie peňazí v rámci fondu, čo je veľmi komplikované a byrokratické a vyčlenili sme 70 miliónov eur, ktoré sme pridelili ministerstvu hospodárstva a ministerstvu práce. A na príklad ministerstvo práce už zazmluvnilo takmer 8 tisíc pracovných miest pre mladých ľudí do 28 rokov, tým, že štát pomôže malému a strednému podnikateľovi s nákladmi na mzdy po obdobie 6, 9 alebo 12 mesiacov a očakáva sa od zamestnávateľa, že počas takúto istú dlhú dobu bude potom zamestnávať mladého človeka ďalej. Toto je napríklad projekt, na ktorý by sme vedeli minúť tieto peniaze, tieto zdroje. Dohromady, a to je posledná informácia, ktorú chcem k tomuto povedať, je táto. 70 miliónov eur sme už vyčlenili, ďalších sto miliónov eur dostaneme v rokoch 2014 a 2015 a ešte sme pripravení, lebo sme do záverov dostali možnosť presúvania peňazí ďalších sto miliónov eur v rámci našich fondov, ktoré opäť dáme ministerstvu práce a ministerstvu hospodárstva. Dohromady 250 až 270 miliónov eur pôjde na podporu vytvárania pracovných miest pre mladých, krát 30 hovoríme o 7,5 miliarde a verím, že tieto číslá pomôžu tak ako už teraz opakujem, niekoľko tisíc pracovných miest reálne je vytvorených a už sú zazmluvnené.

René MEDZIHRADSKÝ, moderátor
--------------------
/nezrozumiteľné/ vysoké sumy, pán Bugár, je toto správna cesta dotovať tie pracovné miesta peniazmi z Bruselu, sú to naozaj veľké milióny, nemohli by pomôcť nejaké legislatívne opatrenia skôr podľa vás?

Béla BUGÁR, predseda strany Most - Híd
--------------------
Ja si myslím, že je správne využívať aj tie peniaze, ktoré nám ponúkajú alebo ktoré vybojujeme, povedzme, v Bruseli. To je absolútne v poriadku. Nemáme toľko peňazí, aby sme mohli z jedného vačku do druhého len tak dať. Druhá vec je ale, že ako tie peniaze využívame. Viete, že boli rozbehnuté projekty, pán premiér napríklad vodičom zobrať na to boli vyčlenené peniaze a nakoniec ten projekt fakticky dá sa povedať, že sa neuskutočnil, lebo nebol záujem. My sme vám tiež poslali sa mi zdá, že dokonca v máji návrh, ako by sme mohli riešiť nezamestnanosť tých, ktorí krátkodobo sú nezamestnaní. Problém je v tom, že nemôžme cez agentúry dotovať agentúru a dostane agentúra za to peniaze, že zoženie pracovné miesta pre povedzme mladých alebo aj pre nezamestnaných ľudí. A tie peniaze musia byť využité efektívne, však na Slovensku je viac ako o 10 % vyššia nezamestnanosť mladých ľudí ako v Európe, bohužiaľ. Efektívne využiť napríklad tak, čo teraz som počul, ak to bude takto fungovať, ja si myslím, že podobne sme niečo navrhovali v májovom našom návrhu, že jednoznačne tí, ktorí zamestnajú napríklad mladých ľudí, ja tvrdím, že nielen mladých ľudí, ale dobre, mladých ľudí, my sme navrhovali tým treba, povedzme, rok alebo 9 mesiacov odpúšťať napríklad odvody alebo aby platili menšie dane, no a potom minimálne také obdobie budú musieť zamestnať toho istého človeka. Podobne informoval teraz pán premiér. S týmto určite súhlasíme. Len upozorňoval by som na to, že bohužiaľ tie zákony, ktoré boli prijaté, zvýšenie odvodového zaťaženia, dá sa povedať, obmedzenie dohodárskych zmlúv a znepružnenie systému práce, ja si myslím, že to všetko brzdí práve také procesy, ktoré ste momentálne hovorili.

Robert FICO, predseda vlády SR /Smer-SD/
--------------------
Formy pokiaľ ide o vytváranie pracovných miest pre mladých ľudí môžu byť rôznorodé. Nezabúdajme ešte na druhú kategóriu ľudí, a to sú ľudia starší ako 50 rokov. Tiež ministerstvo práce... 

René MEDZIHRADSKÝ, moderátor
--------------------
Zostaňme teraz pri tých mladých, naozaj tretina mladých si nevie nájsť robotu do 25.

Robert FICO, predseda vlády SR /Smer-SD/
--------------------
Ale ja nezabudnem aj na týchto ľudí, pretože ak niekto do 49., 50 roku svojho veku pracuje a potom príde o robotu, veľmi ťažko si nachádza na trhu práce niečo podobné. Pokiaľ ide o mladých, formy ako pre mladých vytvárať pracovné miesta sú naozaj rôzne. My sme pripravili niekoľko projektov, napríklad sa ukazovali, že sme sa mohli dokonca orientovať na špecializáciu niektorých mladých ľudí na konkrétne zamestnania, ale dnes vnímame, že buď cez pomoc malým a stredným podnikom, tak ako som to už povedal, preplácanie mzdy a nákladov, alebo napríklad pomoc malým a stredným podnikom v súvislosti s novými technológiami, investíciami za podmienky, že k týmto novým technológiám budú prichádzať mladí ľudia, ktorí s tými technológiami budú pracovať. To je projekt ministerstva hospodárstva.

René MEDZIHRADSKÝ, moderátor
--------------------
Nebude to len dočasné? Nebude ten zamestnávateľ chcieť mladého človeka, aby získal peniaze na vývoj, výskum, bude to len zámienka?

Robert FICO, predseda vlády SR /Smer-SD/
--------------------
Pán redaktor, kríza nás všetkých dostala do situácie, že hľadáme všetky možnosti, ako sa z nej dostať von a to nie je iba môj pohľad, to je pohľad celej Európy. Preto nemôžme len tak čakať a myslieť si, že nejaká zázračná ruka trhu to vyrieši. Ak by sme nechali teraz veľký počet mladých, je to niekoľko miliónov mladých ľudí v rámci Európy. Máme krajiny, ako napríklad Španielsko, kde 63 % mladých ľudí do 25 rokov je nezamestnaných. To už je sociálna katastrofa v niektorých krajinách. Preto došiel tento nápad, pokiaľ ide o EÚ a našou povinnosťou je čerpať každé jedno euro a práve projekt, ktorý robí minister práce Ján Richter, to je to preplácanie časti mzdy na 6, 9 a 12 mesiacov, mimoriadne úspešný, a je o to obrovský záujem. Rovnako minister hospodárstva pán Malatinský avizuje, že by 2,5, trikrát viac peňazí vedel minúť na podporu nových technológií do malých a stredných podnikov, na ktoré sa potom viažu prac ovné miesta pre mladých ľudí. Toto je obrovské rozhodnutie a preto som aj včera povedal, keď som sa vracal z Bruselu, že summit bol mimoriadne úspešný. Nielen pre Európsku úniu kvôli tomu, že sme definitívne schválili rozpočet, ale pre Slovenskú republiku, lebo sme vybojovali veľmi veľa peňazí.

René MEDZIHRADSKÝ, moderátor
--------------------
Pán Bugár, nie je to naozaj len dočasné riešenie, že štát napumpuje peniaze podnikateľom a po čase tí mladí opäť budú bez práce?

Béla BUGÁR, predseda strany Most - Híd
--------------------
Pozrite sa, dočasné riešenia tiež sú dobré, na chvíľku. My sme ešte v Radičovej vláde spúšťali napríklad ohľadne protipovodňových opatrení takéto dočasné projekty a skoro 16 tisíc ľudí dostalo vtedy aspoň na určitú dobu prácu. A jednak aj tie projekty pomohli, a jednak tí ľudia mohli byť zamestnaní. Samozrejme treba vedieť, že vláda pána Roberta Fica to zrušila, potom znovu to spustila, ale problém bol v tom, že spustila v pozmenenej forme a tak, že namiesto 5 %, čo obce do toho museli dať, zdvihla to na 20 %, obce nemajú záujem. Takže čo sa týka dočasných prác, aj toto je dobré. Však sú napríklad teraz nastupujú sezónni pracovníci. Zlepšilo to, povedzme, nezamestnanosť o pol % plus mínus. Ale aj to sú len sezónne, dočasné. Ale čo je najdôležitejšie, pracovný návyk. A pán premiér spomenul nielen mladých ľudí, ale tých starších a práve preto sme my navrhli napríklad to, že ak niekto dostane peniaze za to, že bohužiaľ nemá prácu a dostane sociálnu dávku, tak časť tej sociálnej dávky musí odpracovať, aby mal pracovný návyk. Viete, čo robili Japonci vtedy, keď bola obrovská kríza u nich? Po druhej svetovej vojne samozrejme. Odmontovali z hromadnej dopravy cvikačky a tí, ktorí sa stali nezamestnanými, išli za tie peniaze, čo dostali ako nezamestnaneckú podporu, každý deň ráno na 8 do autobusu a normálne ľuďom ručne cvikali tie lístky. Len aby mali pracovný návyk. Takže tu musíme na jednej strane vytvárať nové pracovné miesta, na druhej strane myslieť aj na tých, ktorí poprípade už takéto pracovné návyky nemajú a prepáčte, musím to tak povedať, trošku aj takýmto systémom im /nezrozumiteľné/ donútiť.

René MEDZIHRADSKÝ, moderátor
--------------------
Pán premiér, aby sme nemuseli označovače v autobusoch odmontovávať, má vláda aj nejakú informáciu...

Robert FICO, predseda vlády SR /Smer-SD/
--------------------
To čo teraz robí Európa, alebo musíme sa baviť o Európe. Toto nie je jav slovenský, toto je európsky jav. To čo robí Európa jediné možné riešenie na boj proti nezamestnanosti mladých ľudí a nezamestnanosti ako takej, všetci dobre vieme, že problém s nezamestnanosťou prestane vtedy, keď začne opäť v Európe hospodársky rast. Aj preto obrovské množstvo peňazí bolo uvoľnených z Európskej investičnej banky, aj to bola téma na summite, navýšili sme základný kapitál EIB, čo je najväčšia investičná banka na svete. 10 miliard eur. A budú môcť malé a stredné podniky prostredníctvom pôžičkových programov sa obracať na túto banku a požičiavať si zdroje a peniaze. Čiže vnímajme to ako kombináciu na jednej strane boje o každé jedno pracovné miesto, s opatreniami, ktoré majú podporovať hospodársky rast do budúcnosti, bez hospodárskeho rastu nikdy nevyriešime nezamestnanosť. A ešte jedna vec, ktorá niekedy príliš podľa mňa vzrušuje niektoré médiá, ja to zopakujem, uvedomme si jednu vec, že štruktúra nezamestnaných na Slovensku je v porovnaní s inými krajinami špecifická aj v tom, že máme veľký počet dlhodobo nezamestnaných ľudí a že máme aj veľký počet rómskych spoluobčanov, kde ich zaraďovanie do pracovného pomeru je komplikovanejšie a ťažšie ako to je v prípade ľudí, ktorí napríklad pracovali, stratili prácu a majú záujem sa vrátiť do práce. My dnes predsa vieme, že máme obrovské množstvo spoluobčanov, ktorí nikdy nepracovali. Ak niekto očakáva, že len tak z ničoho nič títo ľudia ráno nastúpia o 6.do roboty a budú tam do druhej, tak to je hlboký omyl. Preto stále tvrdíme, že musíme použiť aj tvrdšie nástroje. Ja sa vôbec nebránim tejto myšlienke, pán predseda, ktorá tu bola povedaná, že viazať vyplatenie nejakých dávok na nejaké pracovné povinnosti a myslím si, že o chvíľku budeme o tom hovoriť v parlamente, pretože táto reforma je veľmi dôsledne pripravená, my iba hľadáme nejakú vhodnú mieru, aby to zase nebolo prehnané, aby to zodpovedalo aj tým peniazom, ktoré ľudia dostávajú od štátu. Takže musíme vnímať jednu vec, že pokiaľ by toto špecifikum nebolo, že je obrovský počet dlhodobo nezamestnaných ľudí, máme veľký počet rómskych spoluobčanov, tak dnes miera nezamestnanosti na Slovensku je možno niekde na úrovni Českej republiky. Jednoducho špecifikum a toto špecifikum uznávajú aj iné krajiny. Plus si uvedomme, že nezamestnanosť je v eurozóne historicky najvyššia. Česká republika hlási historicky najvyššiu nezamestnanosť, my sme historicky najvyššiu nezamestnanosť mali v 90.rokoch niekde na úrovni 18, 17 %. Takže sme krajina, ktorá z tohto pohľadu sa problematike venuje, áno, je to najnepríjemnejší sociálny dopad hospodárskej krízy ako takej. 

René MEDZIHRADSKÝ, moderátor
--------------------
Pán Bugár, chcete reagovať?

Béla BUGÁR, predseda strany Most - Híd
--------------------
K tomu ešte, viete, ak niekto dostane dávku, samozrejme musíme tam robiť rozdiely, o akú dávku sa jedná, tak niečo musí odpracovať. Ak to odpracuje, tak by som ešte pridal, to bolo v našom návrhu, ešte by som pridal ďalšie peniaze možno že ďalších 10 %, aby mali aj motiváciu, že dobre, oplatí sa mi aspoň teda niekoľko hodín denne alebo týždenne odrobiť. To je jedna vec. Druhá vec, viete rómsky problém. Najväčší problém je v tom, že Rómovia z hľadiska vzdelanosti sú dosť teda na nízkej úrovni. Tým pádom oni v minulosti vždy robili, dá sa povedať, také zemné práce. Ale čo urobila pomaličky každá obec? Kúpila si bager. Takže to čo kedysi robili Rómovia, teraz to urobí za pol dňa s bágrom a dovidenia. To znamená, že my musíme trošku rozmýšľať, čo týmto ľuďom ponúknuť? A tie ponuky sú, ešte raz, aspoň teda na určitú dobu môžme vytvárať dočasné pracovné miesta. Druhá vec, čo som chcel povedať, a to je veľmi dôležité, je pravda, že je kríza. Kríza nás tiež ovplyvňuje. Ale ovplyvňujú nás aj niektoré zákony. Neviem, pán premiér, či o tom viete, že nájomné za pôdohospodársku pôdu sa zvyšuje o 30 %. To je májový list Slovenského pozemkového fondu, čo rozposielajú. To znamená, že ideme odškodňovať tých pôdohospodárov, ktorí ešte ako tak robia na svojich pôdach, produkujú nejakú hodnotu a vyrábajú, predpokladám, slovenské výrobky a čo urobia? Samozrejme to musia premietnuť do tej hodnoty toho, čo vytvorili a tým pádom znovu sa bude zvyšovať aj cena potravín. A ja si myslím, že to si nemôžme dovoliť.

Robert FICO, predseda vlády SR /Smer-SD/
--------------------
Pán predseda, ja by som tak poprosil, keby po prvé sme používali správne informácie, neplašili verejnosť. Takže pokiaľ ide o poľnohospodárov, chcel by som povedať, že konečne na rozdiel od predchádzajúcej vlády minister pôdohospodárstva prichádza s návrhom, aby dotácie, ktoré budú dostávať poľnohospodári, sa viazali na reálnu výrobu. To znamená, aby to bola produkcia mlieka, aby to bola produkcia mäsa, produkcia rastlinná. Totiž chceme, aby sa zastavilo to, čo je dnes obrovský problém na Slovensku, a to sa týka, pán predseda, práve tohto problému. Že je veľmi veľa, a vy to dobre viete, ľudí, ktorí si poprenajímali pôdu, a túto pôdu neobrábajú, a len za to, že ju majú, a že ju dvakrát do roka pokosia, dostali veľké peniaze. Že toto je, pán predseda, aby sme si rozumeli, toto je teraz rozhodnutie, ktoré má smerovať k tomu, aby sme sa vysporiadali s tými, ktorí špekulujú s poľnohospodárskou pôdou. A ešte jednu.

René MEDZIHRADSKÝ, moderátor
--------------------
To je na samostatnú diskusiu.

Robert FICO, predseda vlády SR /Smer-SD/
--------------------
A ešte jednu myšlienku dokončím. Pán predseda, je tu veľmi dobrý program, o ktorom treba poľnohospodárov informovať, je možnosť pre poľnohospodárov si postupne odkupovať za veľmi výhodných podmienok vrátanie pôžičiek pôdu. Toto tu je. Čiže vidíte tieto návrhy a rozhodnutia trošku v inom kontexte.

René MEDZIHRADSKÝ, moderátor
--------------------
Pán Bugár, poprosím vás krátko, lebo musíme ísť ďalej.

Béla BUGÁR, predseda strany Most - Híd
--------------------
Dobre, to je v poriadku, len ešte raz. Toto rozhodnutie samozrejme ovplyvní napríklad aj cenu potravín a ľudia nebudú radi, keď z 1,5 % hodnoty tej pôdy, čo bol nájom, teraz to vyskočí na 2,20. To sme, a je to na obrábané, to znamená, na poľnohospodárske účely používanú pôdu. To je veľmi dôležité povedať, že niektoré atribúty, ktoré potom vplývajú na nezamestnanosť, vyplývajú aj zo zlých zákonov,  ktoré boli prijaté, alebo zo zlých rozhodnutí.

Robert FICO, predseda vlády SR /Smer-SD/
--------------------
Ja by tom to teraz, ak dovolíte, predsa len musel trošku napraviť. Ja budem veľmi stručný. Chápem opozíciu. Opozícia musí kritizovať vládu, je to jej práca. A niekedy kritizuje za každú cenu. Ale ja musím povedať, že Slovensko je dnes krajina, ktorá ako jedna z mála bude mať pozitívny hospodársky rast. Slovensko je krajina, ktorá má druhý najnižší dlh v eurozóne a štvrtý najnižší v celej EÚ, prepáčte, ale tak ja nechcem povedať, že ak niekto sa snaží vytvárať zlý obraz Slovenska, dnes samotní aj predstavitelia podnikateľskej sféry na Slovensku hovoria, že Slovensko na tom nie je tak zle ako sa snaží za každú cenu povedať. Ale k tomu summitu musím ešte jednu vec, a to je otázka M plus 3, alebo to je vážna vec. 

René MEDZIHRADSKÝ, moderátor
--------------------
Pán premiér, aby sme stihli naozaj všetky tie témy, tak naozaj krátko, lebo ešte k tej nezamestnanosti mám zopár otázok.

Robert FICO, predseda vlády SR /Smer-SD/
--------------------
Zase ide, presne zase ide o peniaze. Slovensku podobne ako iným krajinám hrozí, že v roku 2013 nevyčerpá 350 miliónov eur, a my sme vyrokovali ešte ako súčasť v rozpočtu EÚ to, že Slovensko môže dostať výnimku spolu s Rumunskom a budeme mať o rok viacej na čerpanie týchto finančných prostriedkov, pretože, a to je fakt, pán Figeľ  v roku 2011 neminul ani euro. Čiže teraz tie peniaze musíme míňať. A toto je veľký diplomatický úspech Slovenska, že  s vysokou pravdepodobnosťou na jeseň EP schváli zmenu nariadenia, a Slovensko dostane špeciálnu ročnú výnimku, čo nám umožní týchto 350 miliónov eur, však to sú peniaze pre nezamestnaných takisto, minúť aby sme nemuseli nič vrátiť do rozpočtu EÚ. Toto naozaj považujem za veľký úspech.

René MEDZIHRADSKÝ, moderátor
--------------------
Pán premiér, veľmi krátko k veľkým investorom. Vy ste na jar oznámili jedno veľké, jednu veľkú spoločnosť, ktorá na Slovensko prichádza, máte ďalšie mená, máte ďalšie informácie o príchode veľkých investorov?

Robert FICO, predseda vlády SR /Smer-SD/
--------------------
Máme tu viaceré špecializované inštitúcie a ja by som nerád hovoril, rokovali sme, predsa dobre viete, s japonským premiérom, rokoval som v Turecku, sú rozpracované viaceré projekty, ale ja rád hovorím o veciach až vtedy, keď sú reálne podpísané a sú zadokumentované a vláda SR je pripravená vytvárať investorom veľmi slušné podmienky. Možno by bolo dobre, keby sme si povedali aj dva údaje, o ktorých opozícia nerada hovorí. Po prvé, Slovensko má z krajín V4 najlepšie podnikateľské prostredie a Slovensko má z krajín V4 najvyššiu produktivitu práce. To sú údaje, ktoré sú nespochybniteľné.

René MEDZIHRADSKÝ, moderátor
--------------------
Čiže môžeme očakávať v dohľadnej dobe informácie o príchode veľkého investora?

Robert FICO, predseda vlády SR /Smer-SD/
--------------------
Je stále záujem o príchod investorov na Slovensku aj preto, lebo Slovensko je vnímané ako veľmi stabilná krajina.

René MEDZIHRADSKÝ, moderátor
--------------------
Je to už v takom štádiu, že už je to pred dohodou?

Robert FICO, predseda vlády SR /Smer-SD/
--------------------
Máme minimálne dve tri veľké veci prakticky pred dohodou, ale budem o nich informovať až potom, keď to bude reálne.

René MEDZIHRADSKÝ, moderátor
--------------------
Sú to japonské firmy?

Robert FICO, predseda vlády SR /Smer-SD/
--------------------
Počkajme si na to.

René MEDZIHRADSKÝ, moderátor
--------------------
Pán Bugár, vaša krátka reakcia.

Béla BUGÁR, predseda strany Most - Híd
--------------------
Pán premiér, Slovensko má najvyššiu daň nielen z krajín V4, pre podnikateľov, pre podnikateľské subjekty. Viete, my sme vás upozorňovali, že ak my vytvoríme také podmienky, pre investorov zahraničných, že tu budú mať najvyššiu daň, tak sem neprídu. Alebo prídu tak, že vy ich zadotujete, oni samozrejme využijú, dá sa povedať, tu dotačnú politiku rok alebo koľko oni budú platiť dane a potom odídu. Preto si myslím, že to bolo veľmi zlé rozhodnutie a niekedy nehovorte stále o tom, že opozícia. Opozícia navrhuje. My sme navrhli 103 zákonov. Neprešli. Navrhli sme 300 neviem 40 alebo koľko pozmeňovacích návrhov, 30 prešlo. Pán premiér. Takže a dokonca my nehovoríme ani to, čo ste hovorili vy ešte v januári 2012, Ivete Radičovej, že nerozumiem tomu, citujem vás, že máte najvyšší hospodársky rast z okolia a máte a rastie vám nezamestnanosť. Ani to nehovoríme. Hovoríme, že máme návrhy, aj vtedy, sezóna vždy pomôže, sezónne práce. Paralela práve to, vy ste to hovorili v januári, keď aj u nás rástla nezamestnanosť, ale pán premiér, toto nie je dôležité. Ešte raz, dôležité je to, ako to cítia ľudia. A cítia bohužiaľ zle. Vy prijímate zákony, ktoré im sťažia podmienky. Vy ste hovorili na jednej strane, že poľnohospodárom pomôžeme, na druhej strane ich ošklbeme. Bohužiaľ. 

René MEDZIHRADSKÝ, moderátor
--------------------
Pán premiér, musíme už prejsť na druhú tému.

Robert FICO, predseda vlády SR /Smer-SD/
--------------------
Predsa na jednu vec musím zareagovať, pretože po prvé, hovoriť o šklbaní poľnohospodárov v čase, keď sme vybavili naozaj veľa peňazí, priame dotácie budeme dorovnávať, pán predseda, vás poprosím, veď si pozrite veci, dobre viete, že v rámci rozpočtu EÚ sme vybavili možnosti presúvania peňazí a že dnes slovenskí poľnohospodári dostanú ako dotácie tie isté peniaze ako okolité krajiny. Takže hovoriť o ošklbávaní je v tomto duchu veľmi smiešne. A pokiaľ ide o tie dane. Nebola iná alternatíva, len alternatíva zvýšiť dane z 19 na 23 % pre podnikateľov, a pre bohatých ľudí na 25 %, alebo zvýšiť DPH. Pán predseda, vy to dobre viete. A my sme povedali veľmi jasne, daň z pridanej hodnoty zvyšovať nebudeme, pre nás je to také isté tabu, ako pre kresťanov, kresťanských demokratov napríklad uzákoniť homosexuálne sobáše. Toto je pre nás tabu. Čiže vy by ste išli cestou zvyšovania DPH. My to vieme. Ale veĎ by ste nezískali zdroje. Takže nemôžete na jednej strane vytrhnúť...

René MEDZIHRADSKÝ, moderátor
--------------------
Pán premiér, keď sme pri tých daniach, tak dovoľte mi, začnem tu ďalšiu tému, a tou je výpadok daní.

Rozpočet sa rozpadá
30.6.2013    TA3    str. 02   11:00 V politike
            
René MEDZIHRADSKÝ, moderátor
--------------------
Minister financií Peter Kažimír oznámil, že v rozpočte mu pre tento rok bude chýbať takmer 350 miliónov eur. Zatiaľ čo v budúcom roku to bude ešte vyššia suma, šplhá sa to k miliarde eur. Naozaj sú to veľké straty pre štátny rozpočet. Kde budete hľadať tieto peniaze? Čo to spôsobilo? Nespôsobilo to aj ta daňová politika vaša, ktorú ste prijali?

Robert FICO, predseda vlády SR /Smer-SD/
--------------------
Pán redaktor, toto je presne čo som čakal a tiež sa veľmi hlboko mýlite, pretože ak hovoril o výpadku daní pán minister financií, tak o ktorých daniach hovoril, za ktorý rok? Za rok 2012. A v roku 2012 platila 19% daň z príjmu. Čiže zmena...

René MEDZIHRADSKÝ, moderátor
--------------------
Ale vyhliadky na budúci rok sú ešte horší.

Robert FICO, predseda vlády SR /Smer-SD/
--------------------
Ale to vôbec nie je pravda, my hovoríme o tom, že kríza samozrejme pokles hospodárskeho rastu sa musí prejaviť aj v tom, že sú nižšie výbery daní. Preto pokles vo výbere dane z príjmu právnických osôb v roku 2012 nemôže mať nič spoločné s rokom 2013, pretože v roku 2012 platila daň z príjmu fyzických aj právnických osôb 19 %.

René MEDZIHRADSKÝ, moderátor
--------------------
V roku 2014 to už niečo spoločné mať bude.

Robert FICO, predseda vlády SR /Smer-SD/
--------------------
Pokiaľ ide o DPH, to je zaujímavé, že napriek tomu, že klesol hospodársky rast a spotreba je pomerne zabrzdená v krajine, veď to vidíme, ta spotreba naozaj aj inflácia 1,7 %, tak máme vyšší výber DPH. Tu sa ukazuje, že zabrali mnohé mechanizmy, ktoré sme prijali, či to bola daňová kobra, naháňame ľudí, pokiaľ ide o vratky, a zrazu zisťujeme, že sme schopní vybrať viacej DPH ako to bolo v minulosti, čiže vývoj v tejto oblasti presne zodpovedá tomu, ako sa vyvíja aj hospodársky rast. Pokiaľ ide o hľadanie zdrojov, myslím si, že rok 2013 máme vyriešený, bez akýchkoľvek problémov, máme na to zdroje, rok 2014 pripravujeme opatrenia, avšak ja som povedal veľmi jasne, nepôjdeme do znižovania miezd, nepôjdeme proti dôchodcom a dôchodkom, nepôjdeme zvyšovať DPH, to je pre nás principiálna vec a samozrejme nebudú sa prijímať žiadne opatrenia, ktoré by mali zhoršovať podnikateľské prostredie.

René MEDZIHRADSKÝ, moderátor
--------------------
Kde sa teda bude šetriť?

Robert FICO, predseda vlády SR /Smer-SD/
--------------------
Máme ešte rezervy v štáte, pozeráme sa teraz na štruktúru štátnych orgánov, veď len to čo pripravuje Robert Kaliňák, obrovská reforma miestnej štátnej správy, len toto môže priniesť do jednej miliardy eur úspor v nasledujúcich dvoch troch rokoch. Čiže vláda je pripravená sa s týmito vecami popasovať a musíme žiť s tým, že Európa je hospodársky, sociálne na kolenách, sme súčasťou Európy, musíme spoločne prijímať rozhodnutia, ale ja si myslím, že netreba vôbec vyvolávať nejakú nervozitu. Určite to zvládneme.

René MEDZIHRADSKÝ, moderátor
--------------------
Pán Bugár, kde vy vidíte tie príčiny výpadku daní, takýchto vysokých?

Béla BUGÁR, predseda strany Most - Híd
--------------------
Ja si myslím, že v prijatých zákonoch, a to neboli len daňové zákony, pán premiér, ale ...

Robert FICO, predseda vlády SR /Smer-SD/
--------------------
V 2012.

Béla BUGÁR, predseda strany Most - Híd
--------------------
To je v poriadku, to neboli len daňové zákony, ale napríklad aj zákonník práce a samozrejme odvodové záležitosti.

Robert FICO, predseda vlády SR /Smer-SD/
--------------------
Zákonník práce platí od prvého januára 2013. Tak čo to má spoločné s rokom 2012?

Béla BUGÁR, predseda strany Most - Híd
--------------------
Veľmi jednoduše. K tomu netreba mať aj vysokú školu, pán premiér. Ak ja viem, že od prvého januára 2013 budem mať sťažené podmienky, keď nedostanem prácu, nedostanem čo vyrábať, tak musím prepustiť pár ľudí, a zákonník mi to sťaží, tak ich prepustím ešte v roku 2012. Hovorím, že to, že máme také problémy aké máme, to znamená, menší výber daní, to vyplýva aj zo zákonníka práce aj z daňových zákonov. Bohužiaľ v optimalizácii v rámci samozrejme zákona došlo, firmy odpisovali čo mohli a nehovoriac o tom, že niektorí živnostníci samozrejme zanikli, tí  nevyrábajú a nevytvárajú hodnotu, dohodári niektorí tiež zanikli, ti už nekupujú toľko, tí už neplatia dane a tak ďalej, takže to má takýto vplyv. To zas musíme vidieť. A keď ste hovorili o tom, že my sme to chceli riešiť pomocou zvyšovania DPH, pán premiér, keď ste nás pred rokom ..

Robert FICO, predseda vlády SR /Smer-SD/
--------------------
O 4 % ste chceli DPH.

Béla BUGÁR, predseda strany Most - Híd
--------------------
Keď ste nás volali, ohľadne konsolidácie, celú opozíciu, tak opozícia a ja budem hovoriť len o ľudovej platforme, sme vám odovzdávali návrhy. Vy ste na náš návrh povedali, že to je len 300 miliónov. Ale každý z nás a ani jeden nespomenul DPH. To znamená, že my sme navrhli iný systém. A samozrejme by sme nezrušili jednotnú daň. 

René MEDZIHRADSKÝ, moderátor
--------------------
I SDKÚ navrhuje, respektíve chce navrhnúť novelu zákona o tom, aby sa ta daň pre právnické osoby, pre firmy znížila na pôvodných 19 %. Vy sa pridáte k tejto iniciatíve?

Béla BUGÁR, predseda strany Most - Híd
--------------------
To tiež vtedy, keď napríklad sme vládli s SDĽ, ja si pamätám, SDĽ, to bola prvá Dzurindova vláda, SDĽ ako sa bála toho, že my keď znížime a skokom sme znížili na 19 %, vyberieme menej. Nie, vybrali sme viac.

Robert FICO, predseda vlády SR /Smer-SD/
--------------------
Kto chce znížiť daň z príjmu právnických osôb v čase, keď je kríza, hlboká kríza, automaticky hovorí, že chce zvyšovať DPH. Neexistuje iná cesta, pán predseda, veď neklamme slovenskú verejnosť. Ak znížite zase chceli by ste znížiť daň z príjmu právnických osôb, máte výpadok 300, 400 miliónov eur. 300 až 400 miliónov len na tomto jednom zákone môžete nahradiť len zvyšovaním DPH. Ta paralela je to úplne jasné, kto navrhuje znižovať daň z príjmu podnikov, automaticky navrhuje zvyšovanie dane z pridanej hodnoty. Teda zdražovanie. A ešte k tým opatreniam. Nemôžem to nechať iba tak. My sme prijali opatrenia v boji proti kríze a to, že Slovensko ako jedno z mála má hospodársky rast pozitívny, to že Slovensko má jeden z najnižších verejných dlhov, to asi niečo naznačuje.  že máme dobré podnikateľské prostredie a že máme najvyššiu produktivitu práce vo V4, to sú konkrétne výsledky, za ktorými si stojíme. O stabilite krajiny nehovorím, pretože ak by tu bol teraz zlepenec, pan boh ochraňuj túto krajinu, by sa ani nestretli, nie ešte prijali nejaké rozhodnutie. Povedali sme, pán predseda a ja zotrvávam na tom stanovisku, že ak sa ukáže, pán predseda, že  niektoré z rozhodnutí, ktoré sme prijali v rámci konsolidácie verejných financií, mám teraz na mysli daňové rozhodnutia a rozhodnutia iného charakteru, boli totálne kontraproduktívne, ale úplne že idú proti hospodárskemu rastu, sú proti jednoducho tomu, čo dnes na Slovensku potrebujeme, sme pripravení tieto rozhodnutia prehodnotiť. Ale prepáčte, nebudete to vy, opozícia, ale budú to sociálni partneri, ktorí nám to povedia. Budú to odborári, budú to zamestnávatelia, bude to mestá, obce, a budú to vyššie územné celky a ďalší, ktorí povedia, toto nám v praxi spôsobuje ťažkosti. Pán predseda, za pol roka neprišiel nikto. A mali sme teraz neformálnu radu solidarity a rozvoja pred pár dňami. Túto otázku som jasne postavil. Bolo niektoré rozhodnutie, ktoré sme prijali, také, že je ho treba v tomto okamihu významne prehodnotiť? Jediné, o čom sme hovorili, sú dlhodobo nezamestnaní, nízko kvalifikovaní ľudia. Tam sa budeme baviť o tom, že ako týchto nízko kvalifikovaných a dlhodobo nezamestnaných ľudí vrátiť naspäť do pracovného. Napríklad možno nejakou odvodovou politikou. Ale to je vec ešte na diskusiu. Takže nevytvárajme obraz, Slovensko v rámci visegrádskej skupiny, v rámci Európy žije. Ako je možné, pán predseda, že sme krajina, ktorá si historicky najlacnejšie požičiava peniaze? To keď hovoríme, že si požičiavame peniaze na trhoch za 1,5 %, tak každý takto pozerá, iné krajiny si požičajú za 6 alebo 7 %. To len svedčí o tom, že Slovensko je vnímané ako solidná ekonomická krajina. Samozrejme v rámci krízy, ktorá tu je.

René MEDZIHRADSKÝ, moderátor
--------------------
Pán Bugár, predtým ako zareagujete ešte otázočka. Podarí sa vláde udržať ten deficit, pod 3 %?

Béla BUGÁR, predseda strany Most - Híd
--------------------
Dúfam že áno. A to dúfam, potom poviem, rozviniem, že prečo hovorím len že dúfam. A pozrite sa, pán premiér, samozrejme aj nás teší, že nakoniec sa za takýchto výhodných podmienok vieme požičať tie peniaze. Aj zároveň to vieme, že tým zaťažujeme samozrejme alebo pridávame k dlhu. To musíme vidieť. To je jedna vec. Druhá vec, čo je veľmi dôležité, my môžeme o tom hovoriť, že v rámci V4,  v rámci eurozóny, v rámci neviem akých krajín ako sme na tom. Choďte sa opýtať ľudí. To že primátori, starostovia, poprípade neavizujú to, čo by mali avizovať, zamestnávatelia, to čo by mali avizovať zamestnávatelia, ktorí však ja čítam aj noviny, nemusím ani s nimi sa stretávať a pritom takéto stretávanie sme mali a viem, že to kritizujú, tak ako kritizovali len pri, viete čo, tak ako kritizovali napríklad aj znepružnenie trhu práce, tak kritizujú aj ďalšie záležitosti. A keď som hovoril o tom, že dúfam, že áno, tak tu v stredu bol minister financií pán Kažimír a bola otázka, či teda udržíme deficit pod 3 % a on povedal jednu vec, a to je veľmi vážne. Že o okolo 3 %. Samozrejme ja viem, že ak klesne deficit pod 3 %, v tom momente platí zákon, ktorý sme prijali my, že v tom momente DPH z 20 % sa musí vrátiť na 19 %. Takže ja neviem, či jeho vyhlásenie ohľadne toho, že okolo 3 %, či nesúvisí aj s tým, že bude to ten celá nula jedna alebo neviem koľko...

René MEDZIHRADSKÝ, moderátor
--------------------
Čo to znamená okolo 3 %?

Robert FICO, predseda vlády SR /Smer-SD/
--------------------
Slovensko má medzinárodný záväzok, ktorý hovorí o tom, že je tu plán ako sa má deficit znižovať v nasledujúcich rokoch, keď chceme, aby Slovensko bolo vyradené čo najrýchlejšie z procedúry nadmerného deficitu. To je veľmi taká nepríjemná vec. To sú takmer všetky krajiny tam. My sa z tejto procedúry určite dostaneme. Európska komisia, medzinárodné finančné inštitúcie veria v plán vlády SR, že dodržíme plán konsolidácie a dôsledkom aj dôkazom toho je aj to, že historicky dokážeme najlepšie umiestňovať na finančných trhoch naše produkty a to len preukazuje, že nám dôveruje nielen Európa, ale aj svet ako taký. Takže ja tieto obavy pána predsedu vôbec nezdielam.

Béla BUGÁR, predseda strany Most - Híd
--------------------
Pán premiér, my vás podporujeme v tom, všetkými našimi návrhmi, ktoré boli aj prerokované v parlamente a ešte aj budú, aby Slovensko dosiahlo úroveň dlhu, teda deficitu pod 3 %. Určite. Lebo aj pre nás je to dôležité.

Robert FICO, predseda vlády SR /Smer-SD/
--------------------
Plán je, budeme na ňom pracovať.

René MEDZIHRADSKÝ, moderátor
--------------------
Páni, ďakujem, prejdeme na ďalšiu tému, a to je kauza vojenského spravodajstva.

Kauza tunelovania VSS
30.6.2013    TA3    str. 03   11:00 V politike
            
René MEDZIHRADSKÝ, moderátor
--------------------
Naozaj o vojenských tajných sa v uplynulých týždňoch píše viac, ako by si to možno oni sami želali, v médiách sú v podstate každý deň rozoberané ich kauzy, údajné tunelovanie majetku. Pán premiér, vás to nevyrušuje, že vojenské spravodajstvo je takto rozoberané v médiách a píše sa o údajných kauzách?

Robert FICO, predseda vlády SR /Smer-SD/
--------------------
Nebudem nič bagatelizovať, to by som urobil chybu. Na druhej strane mediálny priestor je u nás zaťažený a zavalený len negatívnymi informáciami. Keď urobíte čokoľvek dobré, môžete dostať aj Nobelovu cenu mieru, tak si médiá ani nevšimnú. Taký je jednoducho život, taká je realita. Ale teraz vecne k tejto problematike. Po prvé je veľmi zlé, že sa predvádzajú pred kamerami všelijakí bývalí spolupracovníci, pracovníci tajných služieb. To len poškodzuje imidž tajných služieb slovenských v zahraničí a musím povedať, pán redaktor, pán predseda, že sa na mňa už obrátili aj zahraniční predstavitelia, a pýtajú sa, že teda že nerozumejú tomu, ako môže niekto vyjsť pred kamery a začať rozprávať o nehnuteľnostiach, ktoré sa používajú na boj proti terorizmu. My máme na území Slovenska napríklad nehnuteľnosti, ktoré nemôžu byť napísané na SIS alebo na vojenské spravodajstvo. Tak snáď nie sme takí hlupáci, že do katastra nehnuteľností napíšeme, že tento byt, v ktorom sa robia tajné stretnutia, patrí SIS-ke alebo vojenskému spravodajstvu. Vždy existuje nejaká krycia agenda, viete, predsa môžem to povedať, že je veľmi veľa ľudí, ktorí na Slovensku žijú s dvoma priezviskami, s dvoma menami. Takto to funguje všade na svete. Máme nejaké nehnuteľnosti, ak sa má zorganizovať nejaké stretnutie, bude boj proti terorizmu, tak sa urobí krycia agenda, ten byt sa využije. A príde niekto, nejaký bývalý pracovník a povie, že tento dom, tento byt, toto. My minimálne niekoľko miliónov eur sme mali teraz škody s tým, že tieto nehnuteľnosti sa môžu rovno odpísať, pretože sa už nikdy nedajú použiť na spravodajské účely. A teraz môj postoj k tomu, čo sa objavilo. Prebieha v podstate také dve roviny prebiehajú teraz vyšetrovania. Prvá rovina vyšetrovania je realizovaná špeciálnou prokuratúrou a Národnou kriminálnou agentúrou. Národná kriminálna agentúra je inštitúcia s celoslovenskou pôsobnosťou, s významnými právomocami a táto agentúra preveruje, či v tých 15 skutkoch, ktoré sa často spomínali, tie nehnuteľnosti, autá a podobné veci, došlo alebo nedošlo k spáchaniu trestného činu. Nech to vyšetrí kriminálna agentúra, nech to vyšetrí Špeciálna prokuratúra, a potom na základe toho buď budeme žiadať ministra Glváča, aby vyvodzoval politickú zodpovednosť, alebo aby potom sme my vyvodzovali politickú zodpovednosť vôči tým, ktorí túto kauzu otvorili. Pán Galko a ďalší a ďalší a ďalší. Druhá vec je a trvám na tom, my sme veľmi precitlivelí na Slovensku na všetko a bojíme sa urobiť veci, ktoré treba robiť. Ak nás niekto, jej bývalý pracovník tajných služieb, postaví sa pred kameru a hovorí veci, ktoré sú tajomstvom, vojenským, štátnym, služobným, takýto človek musí byť potrestaný. Preto je treba podporiť Špeciálnu prokuratúru, aby vo všetkých prípadoch, kde ľudia porozprávali veci, ktoré boli hlbokým porušením štátneho tajomstva, aby sme konali, lebo potom hocikto kedykoľvek sa postaví a bude rozprávať, ako nám fungujú tajné služby, kto kde pracuje, koľko máme ľudí, aký je tam rozpočet, takto tajné služby nemôžu fungovať.

René MEDZIHRADSKÝ, moderátor
--------------------
Ktorí sú v tej kauze v tejto chvíli podozrivými, tak jeden z nich šéfuje vojenskému spravodajstvu. Nemal by byť dočasne aspoň postavený mimo službu?

Robert FICO, predseda vlády SR /Smer-SD/
--------------------
Pán redaktor, podozriví, používajme pojmy, ktoré sú dôležité.

René MEDZIHRADSKÝ, moderátor
--------------------
Spomína sa v tých spisoch.

Robert FICO, predseda vlády SR /Smer-SD/
--------------------
Existuje niekoľko trestnoprávnych pojmov. Dúfam, že tu nebudeme o tom pochybovať, že sa v tom trošku vyznám. Pokiaľ niekto nie je právoplatne odsúdený, vždy naňho platí presumpcia neviny. A nehovoriac o tom, že nebol ani obvinený nikto, prebieha vyšetrovanie, nechajme orgány činné v trestnom konaní, aby takúto citlivú kauzu, preto to robí Národná kriminálna agentúra, nerobí to  nejaký miestny vyšetrovateľ, a preto to robí Špeciálna prokuratúra, aby to vyšetrili. Veď buďme trpezliví, to sa nedá vyšetriť za jeden deň. Ak to je pravda, bude vyvodená politická zodpovednosť vôči tým, ako to nebude pravda,..

René MEDZIHRADSKÝ, moderátor
--------------------
Vôči ministrovi, čiže je možno ohrozené aj kreslo pána ministra Glváča?

Robert FICO, predseda vlády SR /Smer-SD/
--------------------
Minister Glváč predsa nebol ministrom obrany v období, keď malo dôjsť k nejakým prípadom a preto ja budem čakať od ministra Glváča, ak sa preukáže čosi, že bude musieť urobiť vážne rozhodnutia v vnútri tajných služieb.

René MEDZIHRADSKÝ, moderátor
--------------------
Pán Bugár, vaša reakcia?

Béla BUGÁR, predseda strany Most - Híd
--------------------
Pán premiér, prepáčte, ale musím povedať, že základnú chybu ste urobili vy. Teraz ako Smer. Vôbec zablokovať parlamentný výbor. Minister Glváč tam čaká, že ku kauze povie svoje. A Smer zablokuje parlamentný výbor. Alebo že parlamentný výbor, ktorý je poverený kontrolou vojenského spravodajstva, príjme uznesenie, že s kauzou sa nebude zaoberať. Toto samozrejme aj v človeku, ktorý sa absolútne v tomto nevyzná, vyvolá obavu, že chcú niečo zakryť. Nehovoriac o tom, že keď sme o tom chceli hovoriť ako na riadnej schôdzi, riadnom rokovaní Národnej rady, tak to bolo odmietnuté. Preto sme museli zvolávať mimoriadne zasadnutie. Viete, kontrolný...

Robert FICO, predseda vlády SR /Smer-SD/
--------------------
Keby ste chceli, tak nie je.

Béla BUGÁR, predseda strany Most - Híd
--------------------
V poriadku, potom by sme museli siahnuť k tomu, že dobre, pán premiér, prepáčte, nechajte ma dohovoriť. My sme mohli urobiť samozrejme to, keď to zablokujete, zvoláme okamžite mimoriadnu schôdzu na odvolanie člena vlády pána Glváča a ta musí byť. Dovidenia. Ale my nevieme skutkový stav aký je. My vieme len to, že niečo sa tam udialo, a tiež súhlasím s tým, že na základe toho, že je jedna informácia, ktorá hovorí o tom, že nejaký byt bol predaný nejakému zamestnancovi, to neznamená, že to je jeho majetok, to kľudne sa môže stať, že existuje ďalšia zmluva, ktorá hovorí o tom, že toto patrí, povedzme, vojenskému spravodajstvu. A boli dekonšpirované niektoré byty, čo ja si myslím, že niektorí sa pohybujú v tomto priestore ako slon v porceláne, preto sme boli, však ste si mohli všimnúť, že ako sme vystupovali v Národnej rade, my sme povedali jednu vec, nemali ste zablokovať výbor, výbor sa mal hneď na začiatku sa zaoberať s kauzou a poprípade povedať, že áno, určite sú tam veci, ale sa vyšetruje. Ale nemôže sa samo vyšetrovanie spustiť. To znamená, tí, ktorí môžu byť podozriví, tí momentálne sedia ako teda šéfovia a tí samí sa majú vyšetrovať? Vyšetrovanie sa spustilo až teraz. V poriadku. Všetko ja si myslím, že už sa to dostalo na správnu koľaj. Ale minimálne na mieste pána ministra Glváča by som aspoň to, čo ste hovorili aj vy, pán redaktor, dočasne zastavil, dá sa povedať, jeho fungovanie na čele vojenského spravodajstva. Kým sa to nevyšetrí. Aby náhodou niekto nemohol povedať, že on ovplyvňuje vyšetrovanie. 

René MEDZIHRADSKÝ, moderátor
--------------------
Špeciálna prokuratúra, respektíve polícia začala tento týždeň trestné stíhanie v tejto kauze. Podľa vás hovoríte, že kým sa to nevyšetrí. Vyšetrí sa to vôbec?

Béla BUGÁR, predseda strany Most - Híd
--------------------
Dúfam, že áno, ale len otázne je, či je pravda, že prokuratúra už mala v marci pred rokom 2012 podanie.

Robert FICO, predseda vlády SR /Smer-SD/
--------------------
Ale takto nestavajte otázku.

Béla BUGÁR, predseda strany Most - Híd
--------------------
A nerobila nič.

Robert FICO, predseda vlády SR /Smer-SD/
--------------------
To znamená, že to čo hovorí pán Galko je pravda, všetci sú zločinci a musia byť potrestaní. Veď nechajme prokuratúru, aby povedala, či to je pravda alebo to nie je pravda. Ale odpoveď, že to nie je pravda, je vyšetrenie trestného činu, podozrenia z trestného činu. A kto má vyšetrovať? Má vyšetrovať politici, alebo má pán Galko vyšetrovať? Vyšetrovať musí Špeciálna prokuratúra a Národná kriminálna agentúra.

René MEDZIHRADSKÝ, moderátor
--------------------
Ale je tu kontrolný výbor.

Robert FICO, predseda vlády SR /Smer-SD/
--------------------
Kontrolný výbor to sú také náreky, ja to počúvam od rána do večera. Viete, výbor zasadol opakovane. Ale predsa výbor nie je na to, aby tam niekto robil cirkus Humberto, aby tam niekto robil také veci, ako tam robil pán Galko a niektorí ďalší opoziční poslanci. Ak chceme v konštruktívnej atmosfére tieto veci riešiť, tak výbor musí zasadať inak. Preto sme rozhodli sa, že nebudeme blokovať schôdzu Národnej rady. Ak sa dnes sťažuje opozícia, že nemala možnosť sa k tejto téme vyjadriť, tak nemôžem akceptovať, pretože bola schôdza Národnej rady SR, keby sme chceli, tak túto schôdzu zablokujeme, nikdy takáto schôdza nie je, ale vystúpil minister obrany, minister obrany vysvetlil to, čo mal vysvetliť v danom okamihu, ale nebudeme rozoberať pred televíznymi kamerami, ja viem, že by to médiá určite zaujímalo, nebudem rozoberať prísne tajné veci. Budeme všetky veci robiť v takom režime, ako pracujú tajné služby na celom svete. A tu nehovorím rozoberať tajné služby pánom Galkom, ktorý nechal ešte svoju sekretárku odpočúvať, kamionistov a neviem koho všetkého.

René MEDZIHRADSKÝ, moderátor
--------------------
Ďakujem, páni, pán Bugár, musíme prejsť ale na ďalšiu tému, máme málo času, tak naozaj veľmi krátko.

Béla BUGÁR, predseda strany Most - Híd
--------------------
Veľmi krátko. Pán premiér, nezhadzujte kontrolný výbor, ktorý má obmedzené právomoci, ale teraz som sa dostal do kontrolného výboru SIS a viete, to je veľmi dôležité, že dám riaditeľovi otázku, a on odpovie a ja môžem povedať, v poriadku, táto záležitosť je tak, ako pán riaditeľ ma informoval, lebo ja tiež dostávam nejaké informácie. A vôbec ta informácia sa nesmie ani dostať von, lebo by som prezradil dôverné veci, ale na to je kontrolný výbor. Ale ja keď kontrolnému výboru väčšina smerácka povie, že nebudeme sa zaoberať s kauzou, u každého normálneho človeka to vyvoláva taký pocit, že chcú niečo zakryť. Preto bolo dôležité a opozícia od tej doby nekričí, že bola mimoriadna schôdza, kde sme si niektoré veci vysvetlili.

Robert FICO, predseda vlády SR /Smer-SD/
--------------------
Pán predseda, väčšina v parlamente nie je smerácka, je demokratická. 

Béla BUGÁR, predseda strany Most - Híd
--------------------
Ale je smerácka.

Robert FICO, predseda vlády SR /Smer-SD/
--------------------
Vytvára sa tu, viete, to je, ale je to demokratické. Takto dopadli parlamentné voľby. Pretože už to počúvam z mnohých kútov, že strana, teda vláda jednej strany ako v roku 1987, čo je to za hlúposť? Veď predsa my sme vyhrali voľby, vyhrali sme spôsobom, že máme 83 poslancov, počúvam to od opozičných poslancov veľmi často, od niektorých, ponúkli sme spoluprácu, ste odmietli. Toto je demokratická, legitímna väčšina. A keĎ sa nevieme dohodnúť v parlamente, rozhodne demokratická legitímna väčšina.

Otázniky okolo voľby GP
30.6.2013    TA3    str. 04   11:00 V politike
            
René MEDZIHRADSKÝ, moderátor
--------------------
Vláda ponúkla spoluprácu aj v otázke generálneho prokurátora. Čo s touto témou, ako vieme, parlament, vláda jednej strany si zvolili kandidáta Jaromíra Čižnára. Ten je momentálne na dovolenke, prezident ho ešte nezvolil, vy si myslíte, že prezident ho zvolí? Že aj napriek tomu, že na ústavnom súde je ešte sťažnosť, vymenuje, pardon. Na ústavnom súde je ešte sťažnosť pána doktora Čentéša. Myslíte si, že prezident nebude váhať s menom pána Čižnára?

Robert FICO, predseda vlády SR /Smer-SD/
--------------------
Všetko má v rukách pán prezident. Môžme však skonštatovať, a potvrdili to všetci ústavní právnici, dokonca to povedal aj bývalý predseda ústavného súdu pán Mazak, ktorý naozaj nás nemusí, teda hovorím o politickej strane Smer a túto vládu. Všetci jednoznačne povedali a hovoria, neexistovala žiadna ústavno-právna prekážka, aby Národná rada konala a zvolila pána Čižnára za kandidáta na generálneho prokurátora. Toto jednoducho čisté ako božie oko z hľadiska práva. Pokiaľ ide o pána prezidenta, pán prezident v súlade s nálezom Ústavného súdu SR, ktorý mimochodom iniciovala opozícia, lebo sa obrátila na ústavný súd a pýtala sa, že či prezident môže alebo musí. Prezident môže vymenovať. Nemusí vymenovať. Zváži vlastnosti kandidáta, ktorého sme ponúkli, pán prezident sa odmietol vyjadriť ku kandidátovi ešte pred tým, ako o ňom rokovala Národná rada, takže počkám na pána prezidenta. Do tohto jeho oprávnenia ja mu vstupovať nemôžem ani nebudem. Pán prezident môže vymenovať, nemusí vymenovať. Kedy tak urobí, nemám absolútne žiadne informácie, my trpezlivo čakáme.

René MEDZIHRADSKÝ, moderátor
--------------------
Pán Bugár, čo sa stane ak dá ústavný súd za pravdu pánu Čentéšovi? Budeme mať dvoch kandidátov?

Béla BUGÁR, predseda strany Most - Híd
--------------------
Ak môžem, najprv by som snáď povedal dve veci na vašu adresu, pán premiér. Vy ste fakticky dvakrát porušili sľub. Raz ste hovorili o tom, že samozrejme zákon na odblokovanie ústavného súdu určíte v skrátenom konaní, nie,  a nepríjmete sami, no tak ste to prijali v skrátenom konaní vtedy, keď ústavný súd chcel rokovať a odblokovať, len pani predsedníčka ústavného súdu asi mala inú úlohu. A druhýkrát vtedy, keď ste povedali, že počkáte na rozhodnutie aj v prípade podania pána Čentéša, aby sa nestalo, že medzitým ústavný súd sa rozhodne ináč a vy ste zvolili pána Čižnára. Ale musím povedať ešte ďalšiu veci. Určite sa pamätáte na jeden prípad, kde ste zastupovali Slovenskú republiku. Ja tvrdím, že týmto, že ste zvolili druhého kandidáta, jedne už je zvolený, na predsedu, teda na šéfa generálneho prokurátora, tak ste vystavili SR možnej takej hanbe ako za Mečiara, keď /nezrozumiteľné/ vyhodili z parlamentu. Vy ste zastupovali vtedy štát, teda proti /nezrozumiteľné/ a viete, že muselo potom dôjsť aj k nejakým mimosúdnym vyrovnaniam, ale viete, aká to bola hanba. Čo keď náhodou sa stane to, že pán Čentéš nejakým spôsobom dosiahne či v zahraničí alebo tu zadosťučenie? Čo potom bude? Budeme mať jedného právoplatné zvoleného kandidáta a budeme mať druhého, ktorý už bude vymenovaný? Toto ja hovorím, že toto škodí záujmom SR. 

Robert FICO, predseda vlády SR /Smer-SD/
--------------------
Tak predovšetkým musím zvýrazniť jedno vyhlásenie, ktoré povedal pán prezident. Pán prezident vyhlásil verejne, že nikdy nevymenuje pána Čentéša za generálneho prokurátora. Nikdy. Ak to pán prezident vyhlásil, to znamená, že nemá záujem túto osobu posadiť do kresla generálneho prokurátora. Nebol teda dôvod už na nič čakať, tak došlo k voľbe nového kandidáta. Druhý veľký omyl, ktorého sa dopúšťate, pán predseda, vo vašej argumentácii je ten, že hovoríte o dvoch zvolených kandidátoch. Generálny prokurátor je menovaný takto. Najprv sa zvolí kandidát v Národnej rade, a potom ho prezident vymenuje alebo nevymenuje. Procedúra skončila. Tým, že prezident poslal Národnej rade list, že nevymenuje pána Čentéša za generálneho prokurátora, dnes už pán Čentéš nie je zvoleným kandidátom, proces skončil. Pán Čentéš nemá žiadne postavenie kandidáta, pretože jeho sťažnosť, a znovu si dovolím povedať právnu vetu, na Ústavný súd SR nemá žiadny odkladný účinok. Po druhé, žiadne rozhodnutie, ani ústavného súdu, ani Európskeho súdu pre ľudské práva nič už nemôže zmeniť na tom, že ak sa rozhodne pán prezident vymenovať pána Čižnára za generálneho prokurátora, pán Čižnár bude 7 rokov generálny prokurátor, iba že by spáchal trestný čin alebo by nastali iné okolnosti, ktoré sú zákonne predvídané, ako okolnosti ukončenia jeho funkcie. Problém je za nami. Nemá tu už kto vstupovať do prezidentskej právomoci ak prezident vymenuje pána Čižnára. Je 7 rokov generálny prokurátor. N a tomto už nemôže zmeniť nikto a nič.

Béla BUGÁR, predseda strany Most - Híd
--------------------
Dovoľujem teda minimálne povedať niečo iné, čo ste povedali vy a nesúhlasiť s vami. Je pravda, že ústavný súd vyriekol, za akých podmienok napríklad prezident sa môže rozhodnúť, že človeka, ktorý bol zvolený ako kandidát, nevymenuje. Ale neboli splnené tie podmienky a pán prezident nemôže svojvoľne sa rozhodnúť. Takto hovorím, že čo keď ústavný súd aj v tejto veci povie, že prezident predsa nesplnil to, čo teda v rozhodnutí ústavného súdu je a potom čo bude, ako to opravíte, pán premiér? Viete, vy ste nepočkali na dokončenie prípadu, výsledkom môže byť veľká hanba pre Slovensko. To ani vy nechcete, ani my nechceme.

Robert FICO, predseda vlády SR /Smer-SD/
--------------------
Prezident SR nekonal svojvoľne, konal na základe nálezu ústavného súdu, ktorý ste vy vyvolali a prezident uviedol vo svojom rozhodnutí nevymenovať pána Čentéša celý rad konkrétnych dôvodov, ja som čítal to rozhodnutie. Okrem iného napríklad je tam dôvod, že pán Čentéš preukazateľne zlyhal, keď napríklad skartoval výpoveď konkrétneho poslanca ku korupcii, potom vymazal počítač, potom ešte obvinili kolegyne, že to urobili kolegyne, pritom to urobil on sám. Viete, aj tieto veci treba niekedy pripomínať. 

Béla BUGÁR, predseda strany Most - Híd
--------------------
Ale na čo generálny prokurátor zastupújúci povedal, že v poriadku.

Robert FICO, predseda vlády SR /Smer-SD/
--------------------
Prezident SR nekonal svojvoľne. Konal v súlade s nálezom ústavného súdu, ktorý ste vy iniciovali. Pán Čentéš už nie je kandidátom na generálneho prokurátora, máme iba jedného kandidáta a to je pán Čižnár. 7 rokov bude generálny prokurátor, na tomto sa nič nezmení, ak sa rozhodne samozrejme pán prezident ho vymenovať.

Boj o palác sa začína
30.6.2013    TA3    str. 05   11:00 V politike
            
René MEDZIHRADSKÝ, moderátor
--------------------
Nakoniec pán prezident Ivan Gašparovič rozhodne, to je otázka, keď sme pri prezidentovi, tak nedá mi neopýtať sa aj na tému, ktorá ľudí zaujíma už teraz, aj keď tie prezidentské voľby sú až na budúci rok na jar. A to je prezidentská kandidatúra aj vaša, ako pomaličky prichádzajú mená ďalších prezidentských kandidátov. Čo vy hovoríte na tých prezidentských kandidátov, ktorí sa doteraz predstavili ako vy, budúci možný kandidát, pretože ste to stále nevylúčili?

Robert FICO, predseda vlády SR /Smer-SD/
--------------------
Je tu pomerne veľký rozdiel v náplni mojej práce a v práci napríklad opozície. Kým my sa ťaháme o peniaze v Bruseli, tak opozícia sa nevie ani stretnúť a ponúknuť spoločného kandidáta. Ja nebudem komunikovať žiadne mená, čo mňa je do toho. Som predseda vlády SR, myslím, že vnímajú ľudia na Slovensku, že tých starostí mám nad hlavu, pretože to čo sa deje v Európe a v okolí je veľmi vážna situácia, sa tomuto venuje, preto mám domácu úlohu. Domáca úloha je veľmi jasná, držať stabilne na Slovensku pokojnú politickú situáciu, viesť vážny sociálny dialóg s našimi partnermi, to robím, so zamestnávateľmi, zamestnancami a ďalšími a ďalšími. Ďalej mám za úlohu ako predseda vlády robiť všetko pre to, aby sme mali pozitívny hospodársky rast, aby klesala nezamestnanosť, jednoducho aby Slovensko napríklad aj v oblasti cien, máme rekordne nízku infláciu, 1,7 %, toto je moja úloha, ja nemám čas organizovať tlačové konferencie prezidentských kandidátov. To je vec opozície, ja do tohto momentálne nebudem vstupovať.

René MEDZIHRADSKÝ, moderátor
--------------------
Sedeli ste tu v marci, odvtedy ste povedali, že ešte neuvažujete nad tou kandidatúrou, niečo sa zmenilo?

Robert FICO, predseda vlády SR /Smer-SD/
--------------------
Nezmenilo sa nič, som predsedom vlády.

René MEDZIHRADSKÝ, moderátor
--------------------
Stále uvažujete?

Robert FICO, predseda vlády SR /Smer-SD/
--------------------
Pán redaktor, uvedomme si, že v roku 2012 Smer-SD veľmi výrazným spôsobom vyhral voľby. Získali sme 83 poslancov zo 150. A je to väčšina, ktorá dnes na Slovensku funguje a garantuje vnímanie Slovenska ako mimoriadne stabilného štátu. Popozerajte sa do iných štátov v Európe, aké sú tam politické turbulencie. My garantujeme politickú stabilitu a na nej mi veľmi záleží. A mám z tohto aj určité povinnosti vyplývajúce. Ja nemôžem len tak hocikedy začať rozprávať teraz, že mňa to už nebaví, ja mám nejakú inú predstavu. Ja neviem, čo bude. Ja mám do konca roka veľmi jasnú úlohu, musíme Slovensko chrániť pred dôsledkami krízy.

René MEDZIHRADSKÝ, moderátor
--------------------
Ale nevylučujete vašu možnú kandidatúru stále?

Robert FICO, predseda vlády SR /Smer-SD/
--------------------
Ja nevylučujem, že ma zajtra prejde električka na prechode pre chodcov alebo niečo iné. Alebo že sa utopím v Dunaji. No tak chodím dosť často pešo, to by ste boli prekvapení. Takže ja neviem, čo bude, ja nebudem teraz nič vylučovať, nič potvrdzovať, ale toto nie je téma, ktorou sa ja alebo Smer momentálne zaoberáme.

René MEDZIHRADSKÝ, moderátor
--------------------
Pán Bugár, je to ale téma ľudovej platformy. Predstavili ste teda vy spolu so stranou KDH ste predstavili Pavla Hrušovského, ten ale nechce ísť do toho boja, kým nebude mať aj podporu SDKÚ-DS. Ta nateraz pána Hrušovského odmieta. Ako to teda bude, nie je to také rozdelenie ľudovej platformy, ktorá práve vznikla, s tým, aby sa spojila a hľadala spoločné riešenia?

Béla BUGÁR, predseda strany Most - Híd
--------------------
V prvom rade chcem reagovať na to, čo tu pán premiér povedal, že on má čo robiť a nerozmýšľa takto. Ja si myslím, že prezident nie je o tom, že či nemá niečo na robotu alebo má čo robiť. 

Robert FICO, predseda vlády SR /Smer-SD/
--------------------
Ja som nehovoril prezident, pozor na to.

Béla BUGÁR, predseda strany Most - Híd
--------------------
Prezident je dosť vážna, hlavne teraz keď vidíme, že prezident ako zasiahol napríklad do generálnej prokuratúry. On môže za ten stav, ktorý tam je, tak je dôležité samozrejme pre nás, aby tam bol prezident taký, ktorý teda si ctí ústavu a samozrejme všetky zákony. A preto sme hľadali a dá sa povedať, že od januára sme mali rôzne rokovania. Nie je pravda, čo ste hovorili, že opozícia sa nevie stretnúť. Čo by nie. Mali sme rôzne rokovania, kde nakoniec sa vykryštalizovalo, dá sa povedať, to naše rokovanie okolo jedného mena, aj my sme mali kandidáta, nezískal väčšinovú podporu, a momentálne ešte SDKÚ rozhoduje, lebo stále veria v to, že pani Radičová sa vráti a povie, že ide kandidovať. Ja si myslím, že už nie. To znamená, im to musí, prepáčte za výraz, dôjsť, to znamená, že musia povedať, že dobre, tak ideme, predstavíme, alebo sa pripojíme ku kandidátovi a musíme získať k nemu aj ďalších, povedzme, aj podporu mimoparlamentných strán, ale aj osobností verejného života. O tom bola ta jedna jediná tlačovka, o prezidentskom kandidátovi. Takže my nezorganizujeme tlačovky prezidentského kandidáta.

René MEDZIHRADSKÝ, moderátor
--------------------
Má ešte zmysel, keď ste sa s nima na takejto kľúčovej principiálnej otázke nevedeli zhodnúť?

Béla BUGÁR, predseda strany Most - Híd
--------------------
Čítali ste dokument, ktorý sme podpísali, že prečo vzniká ľudová platforma? Ľudová platforma nevznikla preto, aby sme mali len teda spoločného kandidáta. Nevznikla len preto, aby sme niečo vyriešili. Ľudová platforma je o spolupráci. Ľudová platforma zlučuje v sebe alebo nejakým spôsobom teda núti nás spolupracovať, 3 strany, to znamená, že my nie sme jedna strana, nerozmýšľame rovnako, len niektoré veci máme iné názory. Napríklad sme nepodporili niektoré návrhy.

René MEDZIHRADSKÝ, moderátor
--------------------
Minimálne je to /nezrozumiteľné/ pre voličov pravice, pre voličov ľudovej platformy, teda strán ľudovej platformy.

Béla BUGÁR, predseda strany Most - Híd
--------------------
Ale ľudová platforma, keď chcete, 3 strany ľudovej platformy ponúkajú iné riešenie, napríklad v prípade konsolidácie. Ináč by sme robili niektoré zákony. To je o tom, my musíme ponúknuť alternatívu a /nezrozumiteľné/, pán premiér, nič nesúhlasí.

Robert FICO, predseda vlády SR /Smer-SD/
--------------------
Zdražovali by ste. 

Béla BUGÁR, predseda strany Most - Híd
--------------------
To vôbec nesúvisí. Takže to nie je pravda. Preto hovorím, že každý vníma ľudovú platformu, že musíme sa všade dohodnúť. Ja by som bol rád, ale tam ešte nie sme. To znamená, že určite budú veci, tak ako vidíme niektorých VÚC-kach, kde sa nedohodneme. Ale zároveň tvrdím, že sú zásadné veci, ktoré ovplyvňujú štát, kde máme spoločné stanovisko.

René MEDZIHRADSKÝ, moderátor
--------------------
Čiže budete ďalej rokovať s SDKÚ, aby podporili pána Hrušovského?

Béla BUGÁR, predseda strany Most - Híd
--------------------
Samozrejme.

Robert FICO, predseda vlády SR /Smer-SD/
--------------------
Ešte že /nezrozumiteľné/ stretnúť.

René MEDZIHRADSKÝ, moderátor
--------------------
Páni, náš čas sa naplnil, ďakujem vám veľmi pekne. Dnes V politike boli predseda vlády SR Robert Fico, ďakujem vám veľmi pekne, pekný deň ešte.

Robert FICO, predseda vlády SR /Smer-SD/
--------------------
Peknú nedeľu.

René MEDZIHRADSKÝ, moderátor
--------------------
A Béla Bugár, predseda strany Most-Híd. Aj vám ďakujem.

Béla BUGÁR, predseda strany Most - Híd
--------------------
Pekný deň vám prajem.

René MEDZIHRADSKÝ, moderátor
--------------------
Relácia V politike je teda na konci. Cez letné prázdniny dáme politikom trochu vydýchnuť. Relácia V politike tu ale bude opäť v septembri a opäť s diskusiami na tie najaktuálnejšie politické témy. Ďakujem vám za vašu priazeň a prajem pekné leto. Dovidenia.

15.9.2013
TA3
Otázniky okolo kúpy SPP
15.9.2013    TA3    str. 01   11:00 V politike
            
René MEDZIHRADSKÝ, moderátor
--------------------
Vitajte V politike. Na svete máme novú kauzu, objavili sa podozrenia, že vládny materiál o odkúpení podielu SPP pripravovala finančná skupina. Kto vlastne riadi tento štát a prečo vláda v čase konsolidácie kupuje stratový podnik? V politike dnes budeme hovoriť takisto o prvom návrhu štátneho rozpočtu na budúci rok. Komu prinesie profit a kto sa naopak bude musieť uskromniť? Už o malú chvíľu si sem do štúdia sadne predseda vlády Robert Fico, ktorého sa tieto otázky budem pýtať za vás. 

/ Reportáž /

redaktor
--------------------
Vláda sa rozhodla prevziať kontrolu nad materskou spoločnosťou SPP aj napriek tomu, že ročne vytvára 70 miliónový dlh. Výhodou má byť dohľad nad cenami plynu pre domácnosti, ktoré chce vláda držať na čo najnižšej úrovni.

Robert FICO, predseda vlády SR /Smer-SD/
--------------------
Použijeme všetky legitímne nástroje, ktoré máme k dispozícii, aby sa ceny plynu pre domácnosti na Slovensku nezvyšovali.

redaktor
--------------------
Opozícia to vidí inak. Ak SPP nebude zvyšovať cenu plynu pre domácnosti, vytvorí ešte väčšiu stratu. A keďže ide o štátnu firmu, dlh zaplatia daňoví poplatníci. Obchod je podľa nich skôr výhodný pre finančné skupiny, ktoré sa zbavia stratovej časti SPP a ziskové dcéry si nechajú. Preto chcú premiéra odvolať.

Daniel LIPŠIC, poslanec NR SR /nezávislý/
--------------------
Transakcia v SPP znamená, že štát bude znášať stratu, ktoré by znášal súkromný investor vo výške približne 40 miliónov eur.

Béla BUGÁR, predseda strany /Most-Híd/
--------------------
Chceme sa opýtať pána premiéra, na čo treba kupovať stratovú matku SPP, keď sú aj iné možnosti naplnenia cieľa, aby ceny plynu nerástli.

Ján FIGEĽ, predseda strany /KDH/
--------------------
SPP v týchto týždňoch znamená slovenský plynárenský podvod.

redaktor
--------------------
Vláda ale podľa premiéra len plní svoje programové vyhlásenie. Preto považuje zámer opozície za absurdný.

/ Konec reportáže /

René MEDZIHRADSKÝ, moderátor
--------------------
A V politike vítam predsedu vlády SR pána Roberta Fica. Prajem vám pekný deň. Ďakujem, že ste prišli.

Robert FICO, predseda vlády SR /Smer-SD/
--------------------
Ďakujem za pozvanie.

René MEDZIHRADSKÝ, moderátor
--------------------
A ja na úvod by sme ešte radi uviedli, že televízia TA3 od začiatku augusta pozývala premiéra, aby sa zúčastnil prvej relácie V politike po letnej prestávke. Vzhľadom k tomu, že pracovná vyťaženosť mu to neumožnila, dohodli sme sa s premiérom na tomto dátume. Takže ešte raz vás pekne vítam u nás v štúdiu. Pán premiér, vy dnes máte aj narodeniny, to prezradím, takže prajem vám všetko dobré aj tu z redakcie televízie TA3. Plánujete nejakú veľkú...

Robert FICO, predseda vlády SR /Smer-SD/
--------------------
Ďakujem pekne, to ste ma prekvapili teraz.

René MEDZIHRADSKÝ, moderátor
--------------------
Inak aj televízia TA3 oslávuje v týchto dňoch narodeniny.

Robert FICO, predseda vlády SR /Smer-SD/
--------------------
Môžme si navzájom zablahoželať.

René MEDZIHRADSKÝ, moderátor
--------------------
Ďakujeme pekne. Plánujete na večer nejakú veľkú oslavu, aby sme aj pre kolegov z bulvárnych médií uviedli informáciu, aby sa možno na večer pripravili?

Robert FICO, predseda vlády SR /Smer-SD/
--------------------
Možno vyhodím na tlačový okruh nejaké presne informácie, že kde budem, s kým budem, kedy bude fototermín. Určite nie. Budem v kľude, budem úplne v pohode.

René MEDZIHRADSKÝ, moderátor
--------------------
Nevideli sme sa už niekoľko týždňov, teda mali sme tu letné prázdniny. Pán premiér, čo za tie posledné týždne považujete za úspech a naopak, čo považujete za zlé rozhodnutie? Tak vo všeobecnosti na úvod.

Robert FICO, predseda vlády SR /Smer-SD/
--------------------
Myslím si, že sa deje to, čo sme predvídali a druhý polrok 2013 finančne-ekonomicky a sociálne vyzerá lepšie. Vyzerá lepšie preto, lebo nastáva oživenie ekonomiky v celej Európskej únii a ja ak neustále konštatujeme, že Slovensko má jeden z najvyšších hospodárskych rastov v eurozóne, máme druhý alebo tretí najnižší verejný dlh v eurozóne, máme historicky nízku infláciu, to znamená, miera zdražovania sa významne spomalila, tak môžem skonštatovať, že ako som tento výraz raz už použil, že cez tu krízovú rieku sa už pomaly blížime k tomu druhému brehu, ale bez toho, aby sme sa príliš zamáčali. Myslím si, že toto považujem za dôležité, že rok a pol hlbokej krízy, ktorej sme boli, táto vláda cez svoj vnútornú stabilitu zvláda, samozrejme vždy prídu nejaké škrabance, vždy sa môže niečo stať, ale myslím si, že Slovensko je dnes krajina, ktorá je vnímaná v Európe ako krajina politicky stabilná, sme ekonomicky stabilní, rovnako môžme hovoriť o finančnej stabilite a pokiaľ ide o sociálnu oblasť, ja chcem veľmi oceniť postoj sociálnych partnerov, že ak sú nejaké otázky, tak ich riešime za stolom v rámci širokého sociálneho dialógu a nie na ulici.

René MEDZIHRADSKÝ, moderátor
--------------------
Zlé rozhodnutie za posledné týždne bolo nejaké?

Robert FICO, predseda vlády SR /Smer-SD/
--------------------
Viete, zlé rozhodnutia, to je všetko otázka pohľadu. My predovšetkým sme viazaní programovým vyhlásením vlády. Pokiaľ sa obzriem späť, mohol niekto urobiť nejakú chybu, ale nikto neurobil rozhodnutie, ktoré by išlo proti programovému vyhláseniu vlády, ktoré vláda predložila do Národnej rady SR a za ktoré  hlasovala väčšina poslancov slovenského parlamentu. Pre mňa je dôležité plnenie programového vyhlásenia.

René MEDZIHRADSKÝ, moderátor
--------------------
Nepovažujete za zlé rozhodnutie to, že vláda preberá podiel v matke SPP, ktorá je stratovou a vlastne hrozí tam to, že štát týmto, touto transakciou prerobí, príde o milióny eur?

Robert FICO, predseda vlády SR /Smer-SD/
--------------------
Pán redaktor, už na úvod vytvárate obraz, ktorý nie je pravdivý a ja tomu rozumiem, čo sa dnes deje. Viete, začnem najprv tak trošku politologicky a potom prejdeme ku všetkým konkrétnym veciam, ktoré sa týkajú SPP a odpoviem v kľude na ktorékoľvek otázky mi postavíte. To čo sa dnes deje, ten útok, ktorý nastal zo strany opozície, je výsledkom toho, že sa začína blýskať na lepšie časy. A táto súčasná opozícia vždy žila a bude žiť len z politiky čím horšie, tým lepšie. Oni sa vždy tešia, strieľa šampanské, keď v Európe stúpne nezamestnanosť a nezamestnanosť stúpne aj na Slovensku. Oni sa tešia, keď príde akákoľvek zlá správa. A naopak keď príde dobrá správa, typu, že ratingová agentúra povedala o Slovensku, že to je stabilná krajina a že Slovensko udrží svoje plány v deficite a ďalších veciach, tak na takúto ratingovú agentúru okamžite najme opozičné médiá zaútočia. Blýska sa na lepšie časy, o tom nikto nepochybuje. Veď celá Európa hovorí jasne, že zdá sa, že sa blížime ku koncu krízy. No tak už keď majú prísť lepšie časy, tak si vymyslíme nejaký príbeh proti tejto vláde. Začneme teda úplne od začiatku. My robíme len to, čo máme napísané v programovom vyhlásení vlády. Vláda sa zaviazala, že bude naprávať chyby zlej netransparentnej privatizácie.

René MEDZIHRADSKÝ, moderátor
--------------------
Máte v programovom vyhlásení, že vláda preberie stratový podnik?

Robert FICO, predseda vlády SR /Smer-SD/
--------------------
My hovoríme, že budeme naprávať chyby a my naprávame chyby týmto spôsobom. Pretože kto to kričí tam z tých schodíkov z Národnej rady? No kričia poslanci a predstavitelia slovenskej politiky, ktorí niekedy v roku 2002 predali najcennejší slovenský majetok pod cenu zahraničným investorom. Tam to všetko začína. Jednoducho 49 % akcií najvzácnejšieho zlatého podniku predali cudzincom s tým, že tento 49% akcionár si robil s podnikom čo chcel. Pretože má väčšinu v predstavenstve. Toto je privatizácia, ktorú zorganizovali. Táto privatizácia nás stála desiatky miliard eur. My sme o také peniaze prišli kvôli tomu, že Francúzi a Nemci si brali dividendy, že Francúzi a Nemci doslova vyciciavali tento podnik, ale páni z opozície sa na to pozerali, pretože pravdepodobne z nich niektorí zobrali veľkú províziu za privatizáciu.

René MEDZIHRADSKÝ, moderátor
--------------------
Poďme do súčasnosti, pán premiér.

Robert FICO, predseda vlády SR /Smer-SD/
--------------------
Počkajte. Tam to začína. Čo sa dialo? Keďže podnik bol sprivatizovaný a potrebovali naháňať zisky zahraniční predstavitelia, neustále predkladali návrhy na zvyšovanie cien plynu. Neustále. A pravica im stále umožňovala toto zvyšovanie plynu. Pozrite sa, to ukážem. Ako stúpala cena plynu. Cena plynu stúpala vždy len za pravicovej vlády. Za druhej vlády Mikuláša Dzurindu a okamžite ako nastúpila vláda Ivety Radičovej, znovu cena plynu stúpala. V roky 2006 - 2010 moja prvá vláda a teraz roky 2012 a 2013 je úplná stabilita, pretože sme vláda, ktorá povedala, budeme za každú cenu bojovať proti zvyšovaniu cien plynu pre domácnosti. My sme v roku 2006, keď sme nastúpili do vlády uvažovali, čo s SPP. Nemali sme peniaze na odkúpenie a Francúzi a Nemci to nechceli predať. Pretože pre nich to bolo naozaj zlaté vajce a ťahali z toho obrovské peniaze. Tak sme aspoň pripravili jeden zákon, a povedali sme, že cenové  návrhy sa nebudú robiť v predstavenstve v SPP, ale pôjde to do valného zhromaždenia akcionárov. Čo urobila vláda Ivety Radičovej, keď nastúpila? Hneď to zrušili. A zase vrátili návrhy na podávanie cien plynu do predstavenstva SPP. Celý problém, tento spor, ktorý teraz vzniká medzi opozíciou a vládou je v tom, či sa majú zvyšovať ceny plynu pre domácnosti alebo nemajú. Opozícia ako ste počuli z ich vlastných úst tvrdí, že ceny plynu pre domácnosti treba zvýšiť...

René MEDZIHRADSKÝ, moderátor
--------------------
Pán premiér, ja som sa vás pýtal, prečo vláda preberá stratovú matku.

Robert FICO, predseda vlády SR /Smer-SD/
--------------------
Ale teraz o tom práve hovorím. Tvrdí dnes opozícia, že ceny plynu pre domácnosť treba zvýšiť, aby plyn pre domácnosti nevytváral straty, my tvrdíme, že si nemôžme dovoliť v tejto súčasnej kríze, aby sme pristúpili k zvýšeniu ceny plynu pre domácnosti a je to úlohou vlády a je úlohou štátu, čo bude robiť s tou stratou, ktorá vzniká pri predaji plynu pre domácnosti. Predaj plynu pre domácnosť vždy vytvárala stratu, lebo je tento predaj, pokiaľ ide o cenu, regulovaný. Pokiaľ ide o predaj plynu pre firmy, tam to určuje samotný trh. A tu je ten spor. Pravica tvrdí, veď nech to ľudia zaplatia. To je jedno, nech platia 30, 40 % zase viacej za plyn, lebo ich to netrápi. Ale mňa to trápi, lebo viem, z akých peňazí ľudia žijú. A povedal som, nedovolíme za žiadnu cenu, aj za cenu, že štát sa bude biť s touto stratou aby sme pristúpili k zvýšeniu ceny plynu pre domácnosti.

René MEDZIHRADSKÝ, moderátor
--------------------
Vy teraz ale budete mať v rukách 100 % akcií matky SPP. Znamená to, že ta strata bude na vašich ramenách? Znamená to, že to zaplatia daňoví poplatníci? Túto stratu? Vysvetlite to prosím.

Robert FICO, predseda vlády SR /Smer-SD/
--------------------
Pán redaktor, úplne ma prekvapuje, že idete do takýchto relácií. Prepáčte. Musím to povedať.

René MEDZIHRADSKÝ, moderátor
--------------------
Ceny plynu sú jedna vec, strata druhá. Prosím vás, aby ste na túto stratu reagovali. Ako sa s tým vysporiada vláda.

Robert FICO, predseda vlády SR /Smer-SD/
--------------------
Idete do relácií a nemáte pripravené elementárne veci. Ešte raz. My sme využili opciu, pretože teraz do SPP namiesto Francúzov a Nemcov vstúpila česká spoločnosť EPH. Ktorá je napojená aj na slovenské finančné skupiny. Ale to nie je náš problém, pretože Nemci a Francúzi sa rozhodli predať svoj podiel, štát nemá peniaze na to, aby tento podiel kúpil, tak tam došiel ďalší zahraničný vlastník. V rámci vyjednávania o vstupe EPH do SPP sme robili to, čo máme v programovom vyhlásení vlády, naprávame chyby privatizácie a začali sme posilňovať postavenie štátu. Porovnajte dnes postavenie štátu v SPP s tým, ako to bolo za pravicových vlád a budete vidieť, že dnes sa cíti štát komfortnejšie v SPP, hoci ani zďaleka nekontroluje SPP, lebo to umožnila privatizácia v roku 2002 alebo v roku 2003. Súčasťou týchto rozhovorov bolo, že či si štát môže zobrať aj pod kontrolu, my sme sa o to uchádzali, matku, ktorá je hlavným dodávateľom plynu tu na Slovensku, je hlavným obchodníkom, teda my budeme rokovať s Rusmi teraz a nie cudzí vlastníci. My budeme teraz rokovať s ruskou stranou o cenách plynu do budúcnosti a najmä získali sme definitívne do rúk cenový nástroj. Lebo matka je tá, ktorá môže podávať jediná návrhy na zvýšenie cien plynu pre domácnosti. Ak by sme to nechali tak ako to bolo doteraz, tak zahraniční vlastníci už chceli podať na budúci rok návrh na zvýšenie ceny plynu pre domácnosti, stále to robili. Minulý rok to bolo 18 %, 19 %.

René MEDZIHRADSKÝ, moderátor
--------------------
Od toho tu máme regulačný úrad, aby o tom rozhodol. Nezávislá inštitúcia.

Robert FICO, predseda vlády SR /Smer-SD/
--------------------
Pán redaktor. Regulačný úrad nejako rozhodne a keď sa toto rozhodnutie nepáčilo tým zahraničným, vždy podali návrh na arbitráž a my sme už len tento rok zachránili 200 miliónov eur na arbitrážach, ktoré sa stiahli kvôli tomu, že vstúpil nový...

René MEDZIHRADSKÝ, moderátor
--------------------
Predpokladáte, že tie arbitráže by vláda prehrala, štát by ich prehral?

Robert FICO, predseda vlády SR /Smer-SD/
--------------------
Prečo hovoríte o vláde? Sám teraz tvrdíte, že je to nejaké rozhodnutie nezávislého a nestranného orgánu a potom zase hovoríte, že vláda niečo prehráva. Ja len hovorím, že každé jedno rozhodnutie, kde Úrad pre reguláciu sieťových odvetví nevyšiel v ústrety, pokiaľ ide o zvýšenie cien plynu pre domácnosti, bolo napadnuté a boli postavené arbitráže vo výške 200 miliónov eur. Toto sme všetko zažehnali a povedali sme si, dobre, máme dve možnosti. Buď zvýšime cenu plynu pre domácnosti, čo navrhuje pravica, aby sme tu stratu, ktorá je stále vyrábaná z predaja plynu pre domácnosti, nahradili, alebo povieme nie, budeme pokračovať ďalej tak, že budeme ľudí chrániť pred zvyšovaním ceny plynu pre domácnost. Chránime ich tým, po prvé, vytvára sa strata stále, nie že budeme vytvárať stratu. Prosím ako choďte spätne. Predaj plynu pre domácnosti vytvára stratu odjakživa. To nie je nič nové. To tu stále je, ta strata tu je stále. Čiže my sme si povedali, získavame do rúk 100% nástroj na ceny, čiže nemusíme sa obávať, že by SPP aktívne išlo s návrhom na zvyšovanie cien plynu pre domácnosti. To tu nebude. Lebo nemá kto podať návrh. 

René MEDZIHRADSKÝ, moderátor
--------------------
Máme tu aj alternatívnych dodávateľov.

Robert FICO, predseda vlády SR /Smer-SD/
--------------------
Ale alternatívni dodávatelia veľmi pozorne sledujú toho, kto je dominantný a SPP je absolútne dominantný. Čiže viete, keď sa dostaneme k nejekému záveru, tak aj strácate aj vy dych. Ešte raz. Získali sme pod kontrolu podávanie návrhov na ceny ,nechceme a nepristúpime k zvýšeniu cien plynu pre domácnosti, ako to hovorí pravica a ďalej máme konečne v rukách spoločnosť, s ktorou my budeme rokovať s ruskou stranou o tom, ako sa postaviť k cenám. My máme teraz dlhodobý kontrakt s Ruskou federáciou, do roku 2027 a do roku 2028. Čiže vždy tu boli straty z predaja plynu a pravica to neustále so zahraničnými investormi chcela riešiť tak, že navrhovali 18, 19 % zvýšiť.

René MEDZIHRADSKÝ, moderátor
--------------------
To je podľa vás správne hospodárenie, že štát vlastní podnik, ktorý neustále vytvára stratu?

Robert FICO, predseda vlády SR /Smer-SD/
--------------------
Pán redaktor, ale my to, viete, čo je správne hospodárenie? Že chránit ľudí. Veď dobre, tak chcete aj vy, aby sme zvýšili o 15 % cenu plynu pre domácnosť? Chcete? 

René MEDZIHRADSKÝ, moderátor
--------------------
Tak jedna vec je zvýšenie cien plynu a druhá vec je čo zaplatia daňoví poplatníci na daniach.

Robert FICO, predseda vlády SR /Smer-SD/
--------------------
Na daniach nezaplatia daňoví poplatníci nič. Zase to sú nezmysly, keď počúvam niekoho, že zo štátneho rozpočtu budeme niečo na to dávať. Po prvé, nič sme nekúpili. To je bezplatný prevod 100% matky pod 100% kontrolu štátu. Neplatí sa za to ani jedno jediné euro. Dokonca musím povedať, že tam je rezervný plyn vo výške 170 miliónov eur, ktorý sme vyrokovali pre nás, my už teraz máme 170 miliónov eur k dispozícii z rezervného plynu, ktorým môžme vykrývať túto stratu plynu pre domácnosti. 

René MEDZIHRADSKÝ, moderátor
--------------------
Nedali by sa tie peniaze použiť inam pre učiteľov, na nemocnice, školy?

Robert FICO, predseda vlády SR /Smer-SD/
--------------------
Pán redaktor, spýtam sa vás ešte raz. Chcete zvýšiť plyn pre domácnosti o 15 %? Takto stojí otázka. Chcete? 

René MEDZIHRADSKÝ, moderátor
--------------------
Ja sa vás stále pýtam na tu stratu.

Robert FICO, predseda vlády SR /Smer-SD/
--------------------
Však aj o tej strate teraz hovorím. 

René MEDZIHRADSKÝ, moderátor
--------------------
Čo chcete robiť s tou stratou, ktorú tento podnik každý rok generuje?

Robert FICO, predseda vlády SR /Smer-SD/
--------------------
Každý rok ju generuje a nikoho to doteraz netrápilo, že vznikala strata pri cene plynu z domácností.

René MEDZIHRADSKÝ, moderátor
--------------------
Teraz máte vo svojich rukách, budete 100%, ale čo s tým plánujete robiť?

Robert FICO, predseda vlády SR /Smer-SD/
--------------------
Ale my teraz plánujeme, my ideme teraz rokovať s ruskou stranou, budeme hľadať určité pravidlá hry, pretože je ustanovenie v zmluve s Rusmi,  ktoré hovorí, napríklad, že keď dôjde k určitému výkyvu cien, tak môžme žiadať od ruskej strany kompenzáciu toho rozdielu, ktorý tam vziká. Čiže ja to znovu zopakujem, pán redaktor, lebo o tomto celé to je. O ničom inom. Je to o tom, či pristúpime k zvýšeniu cien plynu pre domácnosti. Vás sa pýtam, vy mi hovoríte, no ale dobrý hospodár. Ale tu je štát a tu sú ľudia. Keby som sa pozeral na svet účtovnícky, tak musí ísť cena plynu hore ako raketa. A my hovoríme, nebudeme ju zvyšovať, a budeme sa správať presne takto, ako to tu je. Za našej vlády cena plynu pre domácnosti nepôjde nikdy hore a je na nás, na vláde, čo s tým urobíme. My sme preto povedali, bereme to pod kontrolu, a začnime okamžite intenzívne rokovania s ruskou stranou, pretože...

René MEDZIHRADSKÝ, moderátor
--------------------
Už ste začali?

Robert FICO, predseda vlády SR /Smer-SD/
--------------------
Ešte sme ani neprebrali pod kontrolu, ešte len padlo rozhodnutie politické, predsa to sú právne veci, ktoré trvajú nejaký čas a ak to bude definitívne aj po právnej stránke zaregistrované, všetko, potom sa stávame 100% vlastníci matky SPP. Takže nevytvárajme tu fámy, a klamstvá. Straty na predaji plynu z domácnosti sú každoročne odjakživa, ako sa predával plyn pre domácnosti. Odjakživa. Pravica a zahraniční vlastníci to vždy chceli riešiť prudkým zvyšovaním ceny plynu pre domácnosti, tu máte ukazovateľ, že to je pravda, vždy zvyšovali ceny plynu pre domácnosti, my to tak nechceme robiť, lebo chceme chrániť domácnosti, lebo nemôžte v čase, keď naozaj je kríza, keď nie je pristor na významnejšiu valorizáciu dôchodkov, nie je priestor na výraznejšie zvyšovanie platov, aby sme v tomto období ešte viac tlačili ľudí v tom spotrebnom koši, ktorý majú, že musia platiť viacej a viacej za ceny plynu. Čo je na tom, prepáčte, čo je na tom antisociálne? Veď to je normálna sociálno-demokratická politika. Je to normálne, zodpovedné rozhodnutie, pretože my ľudí musíme dostať nejak aspoň trošku pod ten štít ochranný. No pán Boh ochraňuj dneska verejnosť, keby nastúpila pravica, tak opäť sme svedkami ako máte tento graf tuná v roku 2010 až 12 za Radičovej, tak takto prudko by znovu vyšla cena plynu hore pre domácnosti. A prečo ich nemáme chrániť?

René MEDZIHRADSKÝ, moderátor
--------------------
Pán premiér, viete garantovať, že s Gazpromom sa podarí vyrokovať lepšie podmienky?

Robert FICO, predseda vlády SR /Smer-SD/
--------------------
Prečo kladiete túto otázku mne a nekládli ste ju nikdy predchádzajúcim ministrom hospodárstva, keď tie straty...

René MEDZIHRADSKÝ, moderátor
--------------------
Teraz máte v rukách 100 % akcií.

Robert FICO, predseda vlády SR /Smer-SD/
--------------------
Dobre, ale ...

René MEDZIHRADSKÝ, moderátor
--------------------
Povedali ste, že je to výhodnejšia pozícia pre štát.

Robert FICO, predseda vlády SR /Smer-SD/
--------------------
My sme to preto zobrali, lebo chceme rokovať iné podmienky, ale predovšetkým sme to zobrali preto, pán redaktor, aby sme sa vyhli podávaniu arbitráží vôči Slovensku, ktoré by v búdúcnosti Slovensko niekedy mohlo prehrať, za rozhodnutia Úradu pre reguláciu sieťových odvetví.

René MEDZIHRADSKÝ, moderátor
--------------------
Ak by sme to prehrali, tak to znamená, že ta cena plynu mala ísť hore potom, nie?

Robert FICO, predseda vlády SR /Smer-SD/
--------------------
Pán redaktor, ale to keď máme sa my stále len prispôsobovať nejakým právnickým fintám a kľučkám a nebudeme pozerať na ľudí, tak sa nikam nepohneme.

René MEDZIHRADSKÝ, moderátor
--------------------
Ja sa len pýtam, môžeme k tomu Gazpromu?

Robert FICO, predseda vlády SR /Smer-SD/
--------------------
Čiže môj záver je, považujem toto rozhodnutie za rozhodnutie, ktoré je v súlade s programovým vyhlásením vlády. Považujem návrh na odvolávanie vlády, lebo ten návrh na odvolanie vlády, lebo keď niekto navrhuje odvolanie predsedu vlády, tak navrhuje odvolanie celej vlády, za úplne absurdný. Dobre viete, ako dopadne v parlamente tento návrh.

René MEDZIHRADSKÝ, moderátor
--------------------
Pán premiér, ale neodpovedali ste mi na otázku rokovania s Gazpromom.

Robert FICO, predseda vlády SR /Smer-SD/
--------------------
Veď teraz to dokončím. Že ak toto všetko keď zbehne, my dokončíme toto rozhodnutie, lebo ho považujeme za zodpovedné a nebude nám moralizovať človek alebo ľudia, ktorí predali za facku Slovenský plynárenský priemysel a dostali Slovensko do pozície, kde je. A budeme všetko pre to robiť, aby sme minimalizovali straty, lebo my na tom budeme mať veľký záujem. Ale predovšetkým, to tu môžem vyhlásiť, cena plynu v roku 2014 pre slovenské domácnosti nepôjde hore. Toto by pravicový premiér nikdy nemohol ľuďom garantovať. To je ten posledný rozdiel.

René MEDZIHRADSKÝ, moderátor
--------------------
Viete povedať, akú stratu vyrobí matka SPP pre tento rok, možno budúci?

Robert FICO, predseda vlády SR /Smer-SD/
--------------------
Každý rok je strata v predaji plynu z domácností rozdielna a to sa ťažko, možno o tom hovoriť na konci roka ,ale znovu pak chcem pripomenúť, že v prípade predaja plynu pre podniky o tom rozhoduje trh, v prípade domácností, my tie domácnosti chránime cez takzvaný regulačný rámec. Ale nestačí to. Štát musí byť podstatne aktívnejší, aby ochránil slovenskú verejnosť pred cenami.

René MEDZIHRADSKÝ, moderátor
--------------------
S tým Gazpromom budete aktívni, podarí sa to? Je tam prísľub?

Robert FICO, predseda vlády SR /Smer-SD/
--------------------
Budeme aktívni. Pán redaktor, my sme...

René MEDZIHRADSKÝ, moderátor
--------------------
Bude tam zmluva do roku 2028.

Robert FICO, predseda vlády SR /Smer-SD/
--------------------
Ale ta zmluva umožňuje v priebehu roku urobiť nejaké rozhodnutia a nejaké zmeny. My sme predsa boli svedkami toho, ako česká spoločnosť EPH preberala francúzsky a  nemecký podiel niekedy na začiatku tohto roku 2013. My sme s tým nemohli nič robiť, pretože Nemci a Francúzi vybrali ,doslova vybrali SPP a keď sa im všetko desaťnásobne vrátilo vďaka pravicovej vláde, no tak tam prichádza teraz niekto iný, a tento svoj podiel predali. Od januára diskutujeme na tému, ako chrániť domácnosti pred zvyšovaním cien plynu. Bola tam opcia, ktorá umožňovala sa dostať k 100 % matky ako takej. Opakujem, významný dodávateľ, významný kontraktor a najmä ten, kto podáva cenové návrhy. A rozhodli sme sa až teraz po dlhých a dlhých úvahách. Veď to je tak smiešne, keď niekto rozpráva, že škandál. Veď my sme to na vláde schválili, po vláde, pán redaktor, som išiel na tlačovú konferenciu. Povedal som, toto považujem za úspech, že konečne vláda dostala pod kontrolu matku SPP. A zrazu sa niekto zobudí po 10 dňoch a začína tu rozprávať nejaký škandál. No tak pochopili, že toto rozhodnutie je naozaj rozhodnutie, ktoré chráni ceny. A oni sú z toho nešťastní, veď ich počúvajte. Ja tomu jednoducho neverím, že tu môžu byť politici, ktorí hovoria, že treba zvyšovať ceny plynu pre domácnosti. To jednoducho tomu  neverím.

René MEDZIHRADSKÝ, moderátor
--------------------
Pán premiér, vláda teda preberá len tu matku SPP. Spoločnosti dcérske firmy SPP distribúcia a takisto Eustream ste nechali ten podiel akcií ste nechali tak ako to bolo doteraz.

Robert FICO, predseda vlády SR /Smer-SD/
--------------------
Ale ako že nechali? Čo sme mali robiť?

René MEDZIHRADSKÝ, moderátor
--------------------
Nechali ste, je to tak, nechali ste to v rukách, ako doteraz, nič sa tam nemení v tomto.

Robert FICO, predseda vlády SR /Smer-SD/
--------------------
Pán redaktor, prepáčte, toto sú vážne veci. To neobviňujte ma. Nesmiete obviňovať vládu...

René MEDZIHRADSKÝ, moderátor
--------------------
Spoločnosti EPH nechali ste to v rukách ako to bolo aj doteraz, tam sa nemení nič, čo sa týka vlastníctva dcérskych firiem. Chcem sa opýtať, prečo ste teda prebrali len tu stratovú spoločnosť,

Robert FICO, predseda vlády SR /Smer-SD/
--------------------
Pán redaktor, viete, keď je diskusia, tak musí byť nejaká logika. Vy hovoríte, že sme nechali 49 % spoločnosti ako je Eustream, Distribúcia a ďalšie veci v rukách EPH. Ale čo sme mali robiť? To my sme dali Nemcom a Francúzom 49 % v rámci privatizácie? My sme predali EPH podiel? Veď trošku uvažujme spoločne.

René MEDZIHRADSKÝ, moderátor
--------------------
Preberáte len tu stratovú spoločnosť. Tie ziskové nechávate, tak ako to bolo doteraz bez zmeny.

Robert FICO, predseda vlády SR /Smer-SD/
--------------------
Ako sme ich mali prebrať? Čo sme mali robiť? Kto nám dá 49 % z SPP zadarmo naspäť? Kto nám to dá, povedzte? Uvedomte si jednu vec, že my teraz naprávame tie svinstvá, čo napáchali pri privatizácii SPP. To boli svinstvá. Pretože, a to je veľmi smiešna otázka, prepáčte, že vy ste nechali to ako že my sme v podstate teraz sprivatizovali SPP a dali sme českej spoločnosti EPH polovičku?

René MEDZIHRADSKÝ, moderátor
--------------------
Spýtam sa inak. Čo tým získa spoločnosť EPH tým, že sa zbavila tejto matky? Pretože oni asi nie sú charita a sú to finančníci, čo tým získajú oni? Vieme, že štát získa, ceny plynu zostanú na takej úrovni, ako sú. 

Robert FICO, predseda vlády SR /Smer-SD/
--------------------
Počkajte, o toto bola veľká vojna. EPH vždy chcelo zostať, pretože to je hlavný kontraktor. Ale my sme v rámci rokovaní vytlačili EPH z tohto priestoru, my sme trvali, lebo mali sme nejaké  nástroje vôči nim, pokiaľ išlo o samotný prevod od francúzskych a nemeckých investorov. Pán redaktor, ale toto si ja fakt vyprosujem. Prepáčte, to si vyprosujem. Aby ste vy nepriamo obviňovali moju vládu, že my sme dali EPH SPP? Prosím vás, však trošku rozmýšľajte. Ak mám byť trošku aj ja taký tvrdý, lebo obvinili ste, čo my s tým máme? Dzurinda sprivatizoval s Miklošom a ďalšími ľuďmi SPP. Dal ho Francúzom a Nemckom. Tí ho totálne vytunelovali, vybrali. Potom keď sa nabrakovali, tak predali tento podiel EPH. A my v rámci tohto súboja sa snažíme posilniť postavenie štátu, čo sa nám podarilo, získali sme 100 % matky, lebo chceme bojovať proti zvyšovaniu cien plynu pre domácnosti, čo by inak robili zahraniční investori a vy tu kľudne poviete, na mňa, že prečo ste im to nechali? A čo sme ich mali zatvoriť? Mám ich znárodniť? Budete s tým súhlasiť, máme urobiť znárodnenie za nulu? Čo budete potom robiť? Viete, principiálna otázka znovu znie, že toto je o cenách plynu a mrzí ma, že aj hocikto jednoducho koho sa to netýka, pretože pravdepodobne váš príjem vám tu nespôsobuje nejaké ťažkosti, ale keby ste žili, pán redaktor, zo 400 eur mesačne, a mali by ste platiť z tých 400 eur mesačne veľkú sumu na plyn, tak by vás veľmi zaujímalo, či pôjde cena plynu hore o 3 %, o 4 %, o 10 %, o 18 %, alebo že či cena plynu zostane na tej istej úrovni ako to je teraz? Pre mňa to je principiálna otázka. Preto toto, čo robí opozícia, je úplne absurdné. Nič sa nedeje. Naopak štát týmto krokom získal významné kontrolné nástroje. Za týmto si stojím. Urobili sme to na vláde, urobili sme to rozhodnutie v priamom prenose, po skončení vlády som išiel na tlačovú konferenciu, o všetkom som informoval, zrazu sa však opozícia prebudila, lebo zisťuje že, no  a teraz čo budeme na nich rozprávať? Zdá sa, že ekonomická situácia sa zlepšuje, nezamestnanosť nám postupne klesá, ekonomický rast je dobrý, no tak chápem, ja tomu všetkému rozumiem, len hovorím, že je absurdné ak pravica, médiá doslova nabádajú na zvyšovanie cien plynu pre domácnosti. Toto ma mrzí.

René MEDZIHRADSKÝ, moderátor
--------------------
V súvislosti s touto transakciou sa tento týždeň objavila aj informácia, upozornil na to opozičný poslanec pán Daniel Lipšic, on vlastne prišiel so zistením, že oficiálny vládny materiál, ktorý o prebratí hovorí, má vo vlastnostiach dokumentu značku spoločnosti J&T Investment Advisors. Písala tento materiál finančná skupina, pán premiér?

Robert FICO, predseda vlády SR /Smer-SD/
--------------------
Pán redaktor, dúfam, že uznáte aspoň toľko, že tie komunikácie medzi Fondom národného majetku, ministerstvom hospodárstva a EPH, pretože to sú akcionári. Dnes je 49% akcionárom v SPP spoločnosť EPH a všetci dobre viete, že EPH je spojená s J&T. A čo my s tým máme? Pretože my sme EPH nepredali  nič. To boli Francúzi a Nemci, ktorí predali podiel EPH, kde je J&T napojená. Čiže jedna skupina sú akcionári EPH a J&T, na druhej strane je akcionár štát, ktorý je reprezentovaný buď ministerstvom hospodárstva alebo ministerstvom alebo Fondom národného majetku. Ak komunikujú títo dvaja akcionári, tak buď sa objaví niekde hlavička ministerstva hospodárstva, Fondu národného majetku, alebo sa objaví hlavička akcionára z druhej strany, ktorý tam je. Lebo to bol akcionár, ktorý komunikoval s druhou stranou. Toto nie je žiadny problém a znovu...

René MEDZIHRADSKÝ, moderátor
--------------------
Otázka je, kto ten dokument vytváral.

Robert FICO, predseda vlády SR /Smer-SD/
--------------------
Ale to je v komunikácii. Dokument vždycky vzniká v komunikácii navzájom, okrem toho, išlo práve o dokument, ktorý sa týkal nie predaja, ale týka sa získania 100% podielu v matke spoločnosti. A znovu ja tu otázku musím postaviť, pretože máme nejakú krátku pamäť všetci. A zaujímavé je, že vždy je zlé len keď je to vláda moja alebo je to vláda sociálno-demokratická. To že komunikujú dvaja akcionári, pán redaktor, je úplne normálne, je to prirodzené. Ak urobili niekde nejakú chybu, ja toto je vec komunikácie medzi expertami, toto nejde cez kanceláriu predsedy vlády. Ale ja teraz nechcem vám nič hovoriť ani vyviňovať.

René MEDZIHRADSKÝ, moderátor
--------------------
Vylučujete to, že ten dokument vytvorila a ten materiál vytvorila finančná skupina, teda zamestnanec?

Robert FICO, predseda vlády SR /Smer-SD/
--------------------
Tento materiál musel vznikať v komunikácii medzi akcionármi. Nehovorte o finančnej skupine, hovorte o akcionárovi, ktorý je dnes v SPP. Akcionárovi, ktorého tam nepriamo pustila pravica. Veď oni spustili privatizáciu. Keby nebola privatizácia, tak oni by...

René MEDZIHRADSKÝ, moderátor
--------------------
Ale ten materiál nemá v dokumentoch spoločnosť EPH.

Robert FICO, predseda vlády SR /Smer-SD/
--------------------
Však EPH, J&T majú spoločné korene, to všetci vedia. Preto ak niekto dovolil vstup EPH a J&T do SPP, tak to bola pravica, ktorá privatizovala. Veď keby nebola bývala privatizácia vôbec, no tak je to 100% štátny podnik a nepríde tam nikto. Ale takto pustili Nemcov, Francúzov, a potom tam pustili aj Čechov a ďalších ľudí. A teraz mi dovolte ten príklad. Toto je normálna bežná komunikácia. To len zasa našiel si niekto zámienku pretože, viete, čo je ešte zvláštne? Že keď sme oznámili vo vláde toto rozhodnutie, bola tlačová konferencia, to bolo niekedy minulý týždeň alebo kedy, nič. Nič sa nedialo. Až kým geniálne nedošiel niekto a povedal, že našiel som nejakú značku na nejakom papieri. Prečo hneď po oficiálnom oznámení zo strany vlády, že dnes sme prijali toto rozhodnutie, nikto nič nepovedal? Bolo úplné ticho. Jednoducho vidno, že zrazu za každú cenu si chcú vytvoriť kauzu. A teraz ta protiotázka, lebo ja tiež potrebujem niekedy sa brániť a budem sa brániť. A myslím si, že to bude veľmi zaujímavá schôdza Národnej rady. Veľmi, vypočujú si zase veci páni, v ktorých nebude príliš príjemne. Budem znovu hovoriť o províziach a ďalších veciach v súvislosti s privatizáciou SPP. Pokiaľ ide o to, či niekto niekedy ovplyvňuje prácu vlády, tak ja vám dám iný príklad. Minister za KDH presne to isté KDH, ktoré dnes farizejsky stojí na schodoch aj s pánom Lipšicom, bývalým poslancom za KDH, pán Uhliarik, minister za KDH predkladal návrh zákona o rozsahu zdravotnej starostlivosti, ktorý znamenal obrovské zisky pre farmaceutické spoločnosti a pre spoločnosť Penta. Viete, že pána Uhliarika všetci volali Pentliarik a nie Uhliarik, lebo evidentne spolupracoval s Pentou. A čo sa zistilo? Že návrh zákona o rozsahu poskytovania zdravotnej starostlivosti, v ktorom išlo o miliardy, ktoré zarobila Penta, vypracoval právnik z konzultačnej firmy blízkej Pente. A vtedy ste boli kde všetci? Ako je možné, že keď to napísali Hospodárske noviny vtedy, nikto, my sme si úmyselne urobili monitoring, tak vtedy preukázateľne finančná spoločnosť, ktorá na tom obrovsky zarobila, cez právnickú kanceláriu vypracovala návrh zákona a poslala ho ministrovi Uhliarikovi, aby s týmto návrhom zákona išiel do vlády. Vtedy ste boli kde? Kde bola vtedy opozícia? Kde bol vtedy minister vnútra, ktorým bol práve pán Lipšic? Kde bol pán Figeľ, ktorý v tom čase bol podľa všetkého ministrer dopravy? Kde boli? A teraz zrazu komunikujú dvaja akcionári medzi sebou a tam moralizujú na schodoch v Národnej rade? Veď oni umožnili privatizáciu SPP. Oni dali do gágora Nemcom a Francúzom Slovenský plynárenský priemysel. Tak snáď ja nebudem teraz niesť zodpovednosť za privatizáciu. My robíme všetko pre to, aby sme chránili verejnosť pred zvyšovaním cien plynu pre domácnosti.

René MEDZIHRADSKÝ, moderátor
--------------------
Pre korektnosť, spomínali ste tu pána Uhliarika, tak ja prečítam jeho reakciu, ktorú nám zaslal do redakcie. Robert Fico si asi nevšimol, že za ministerku zdravotníctva nominoval bývalú podpredsedníčku predstavenstva Dôvery vo vlastníctve Penty. Ak zákon o sprísnení vyplácania zisku súkromných poisťovní, ktorý som podal, nahráva oligarchom, tak sa k tomu hlásim. Zákon, o ktorom hovoril, pripravoval jeho súčasný šéf Inštitútu finančnej politiky Martin Filko, ktorý sa  k príprave zákona v tej dobe aj prihlásil. Toto je citát pána Uhliarika.

Robert FICO, predseda vlády SR /Smer-SD/
--------------------
Čo má iné povedať? Poprel to, že návrh zákona vypracoval právnik z konkrétnej právnickej agentúry spoločnosti, ten právnik sa k tomu priznal, povedal áno, robil som tento návrh zákona, zasielal som ho tam a tam. No čo má iné povedať, keď bol prichytený. Ja hovorím, že viete, aj víno pijú, vodu kážu. To sú tí naši farizeji KDH-cki a preto ja nikdy nebudem akceptovať absurdnosť takýchto podaní a takýchto tvrdení. Oni sprivatizovali SPP a nevylučujem, že zobrali aj provízie za túto privatizáciu SPP. A teraz keď niekto sa pokúša naprávať chyby, veď moja vláda bola principiálne proti privatizácii. Sprivatizovali sme my niečo v rokoch 2006 - 2010? My máme jednoznačne v programovom vyhlásení vlády, že zákaz privatizácie strategických podnikov. A budeme na tomto ďalej trvať, pretože to je proti záujmom Slovenskej republiky. A títo budú teraz tu rozprávať, že my tu niečo robíme. Áno, chránime na rozdiel od nich ľudí. Za nich by to bolo veľmi zlé, pokiaľ ide o ceny plynu.

René MEDZIHRADSKÝ, moderátor
--------------------
Pán premiér, vy ste pred istým časom vyhlásili, že máte rád finančné skupiny asi ako oko za nôž. Platí to naďalej?

Robert FICO, predseda vlády SR /Smer-SD/
--------------------
A čo mám ja s finančnými skupinami?

René MEDZIHRADSKÝ, moderátor
--------------------
Platí to naďalej /nezrozumiteľné/.

Robert FICO, predseda vlády SR /Smer-SD/
--------------------
Ale povedzte mi, čo kde ja mám nejaký kontakt s finančnými skupinami? Čo sme my dali...

René MEDZIHRADSKÝ, moderátor
--------------------
Nadvädzujem na to, že vo vládnom materiáli sa tam objavila ta značka. 

Robert FICO, predseda vlády SR /Smer-SD/
--------------------
Ale on je akcionár, pán redaktor. Rozumiete tomu? Keď je niekto akcionár spoločnosti a komunikuje s druhým akcionárom? 

René MEDZIHRADSKÝ, moderátor
--------------------
Áno, už sme si to vysvetlili.

Robert FICO, predseda vlády SR /Smer-SD/
--------------------
Tak potom neviem, že prečo sa ma pýtate. My neprivatizujeme. Možno by bolo dobré, keď tak niekto teraz tu hru hrá, že finančné skupiny kto s kým. Tak ja neviem, spýtam sa. Pamätáte sa na privatizáciu paroplynového cyklu v Bratislave? V minulosti? Kto ho dostal, ten paroplynový cyklus? 

René MEDZIHRADSKÝ, moderátor
--------------------
Finančná skupina Penta.

Robert FICO, predseda vlády SR /Smer-SD/
--------------------
A kto to dal Pente? Moja vláda?

René MEDZIHRADSKÝ, moderátor
--------------------
Tak nie. Bolo to vtedy, keď ste neboli pri vláde. Neodbočujme od témy, zostaňme ešte pri...

Robert FICO, predseda vlády SR /Smer-SD/
--------------------
Vy odbočujete. Počkajte, dokončím. Vy odbočujete od témy, pretože tu zrazu mi kladete otázky, že čo ja a finančné skupiny a podobne. Urobte jeden zoznam, buďte korektný, máte na to možnosti, za roky 1998 až 2006 a urobte zoznam, a povedzte slovenskej verejnosti, čo všetko priamo finančné skupiny dostali od pravicovej vlády, v ktorej sedelo KDH, SDKÚ, všetci ti farizeji, čo dneska stoja na schodoch a potom urobte zoznam za roky 2006 a 2010 a ukážte, čo dal Smer alebo moja vláda finančným skupinám roku 2006 - 2010. A potom budeme vidieť opodostatnenosť otázky typu, že aký je môj vzťah k finančným skupinám a aký je vzťah k finančným skupinám tých, ktorí farizejsky stoja na schodoch a vykrikujú. Takže viete, já mám dobrú pamäť, pán redaktor, ako zase len tak prísť na mňa s niečím takým, že čo ja ako že... samozrejme, že finančné skupiny zbohatli na tomto štáte. Zbohatli preto, lebo niekto im dal možnosť zbohatnúť. Však snáď privatizácia paroplynového cyklu si pamätáte, čo to bol za megaškandál. A priamo to dostala finančná skupina Penta. Priamo. Od týchto ľudí, ktorí teraz stoja na schodoch.

René MEDZIHRADSKÝ, moderátor
--------------------
Čo sa týka Penty, tak máme tu aj zákon na dotáciu pre paroplynový cyklus od ministerstva hospodárstva.

Robert FICO, predseda vlády SR /Smer-SD/
--------------------
A tak sa dostali, ale pozor, to sa týkalo aj americkej spoločnosti a ďalších a ďalších. Pozor, my sme riešili celý systémový problém, to je vec, ktorú nemôžem od vás zobrať.

René MEDZIHRADSKÝ, moderátor
--------------------
Ale nezachádzajme. Poďme ešte k vášmu nominantovi.

Robert FICO, predseda vlády SR /Smer-SD/
--------------------
Pokiaľ zachádzame, pokiaľ nezachádzame tam, alebo zachádzame tam, kde nechcete počuť, tak...

René MEDZIHRADSKÝ, moderátor
--------------------
Nie je na to priestor, aby sme tu naozaj rozoberali všetky tieto veci. Poďme ešte k vášmu nominantovi pánu ministrovi hospodárstva Tomášovi Malatinskému. On ako sa pozeráte na to, že on v podstate keď opozícia upozornila na to, že sa tam nachádza ta značka J&T v tomto vládnom materiáli, nevedel to hneď jasne vysvetliť a ešte k tomu dodám, on v podstate pred mesiacom zhruba vyhlásil, uverejnil to denník Pravda, že dosť veľká skupina ľudí, ktorí do toho majú čo hovoriť, si myslí, že matku SPP by sme nemali kúpiť a mali by sme štruktúru nechať tak ako to je. Vyhlásil Malatinský s tým, že podobný názor má aj on. Váš minister tvrdí pred mesiacom niečo iné. Nakoniec vláda schváli tento materiál o prebratí matky SPP. Ako sa pozeráte na to, že mám rozdielne názory váš pán minister?

Robert FICO, predseda vlády SR /Smer-SD/
--------------------
My sme o tom hovorili dlhodobo. Aj keď vláda rozhodla o tom, že získa 100 % matky SPP, tak sa objavili rôzne odborné názory. Ja som čítal v médiách názory, že má to logiku, má to zmysel? Niektorí hovoria, že to nemá zmysel, veď to je vec vždy, keď sa niečo urobí, tak možno mať na to nejaký odborný názor. Ale nie takéto politikárčenie, ktoré tu teraz vidíme. My sme nakoniec došli k záveru, a tento záver akceptoval aj minister hospodárstva. Pretože pravdepodobne aj tiež komunikoval, pýtal sa, riešil veci, tento záver akceptoval aj minister, pretože minister predložil do vlády materiál, o ktorom sa teraz bavíme. Čiže ak by s tým nesúhlasil, tak ho nepredloží do vlády. Minister ho predložil do vlády, tento materiál bol všetkými hlasmi vo vláde schválený. Čiže vrátanie ministra hospodárstva. A ľudia musia o veciach hovoriť. Tak sa o tom jednoducho hovorí. Ja som pána ministra Malatinského nominoval práve preto, aby priniesol iný ako politický pohľad do ministerstva hospodárstva. Veď on nevznikol tak, že je to zo štruktúr Smeru. Ja som oslovil Klub 500, Asociáciu zamestnávateľských zväzov, RÚZ a ďalšie zamestnávateľské zväzy a povedal som, že keď toľko hovoríte o tom, že ako je zlé podnikateľské prostredie, že treba zlepšovať podnikateľské prostredie, tak dajte si svojho človeka. Nakoniec vzniklo meno pána Malatinského, ktorý bol prezidentom Asociácie zamestnávateľských zväzov, čiže on bol na druhej strane sociálneho partnerstva. To nebol odborár. To bol predstaviteľ biznisu. A povedali sme, že tak poďte teda do vlády a vašou povinnosťou ako človeka priamo z tohto prostredia bude vytvárať lepšie podmienky pre podnikateľský sektor. Čiže pán Malatinský vznikol na základe dohody s týmito spoločnosťami, týmito asociáciami zamestnávateľov, prináša do našej vlády naozaj odborný rozmer, materiál predložil a za materiál hlasoval. Ak niekde polemizoval s niečím, to ja nemôžem mu zabrániť. Aj ja niekedy poviem niečo a potom definitívne príde iný názor, sa môže stať. Ten človek, ktorý nemení názor, je blázon. 

René MEDZIHRADSKÝ, moderátor
--------------------
Má vašu dôveru?

Robert FICO, predseda vlády SR /Smer-SD/
--------------------
Samozrejme že má. Nie je dôvod aby nemal. Veď on nič neurobil. Viete, plní programové vyhlásenie vlády, nič iné. Akcionári komunikovali. 

René MEDZIHRADSKÝ, moderátor
--------------------
Ak ste spomenuli, opozícia teda prišla, zjednotila sa, prišla s návrhom, aby sa teda vyslovila hlasovalo o vyslovení nedôvery vám a teda celej vašej vláde. Teda krátko ešte, ako sa pozeráte na túto ich snahu aj to, že sa v podstate ta opozícia zjednotila a každý sa pod to podpísal?

Robert FICO, predseda vlády SR /Smer-SD/
--------------------
Ako dopadne ta schôdza v Národnej rade? Ako bude vyzerať podľa vás? Kýbly špiny budú liať na nás, lebo toto oni vedia. Nejakí blázni, poloblázni tam budú okupovať rečnícke pulty. Niekto možno bude búchať topánkou po stole. Možno niekto bude niekoho biť. Lebo to je to, čo dnes prináša opozícia do parlamentu. Preto ja by som veľmi bol rád, keby táto schôdza totiž musí byť, my natoľko rešpektujeme Ústavu Slovenskej republiky, že táto schôdza bude. Čiže do 7 dní od podania predseda Národnej rady zvolá nejaký termín, my tam prídeme, samozrejme že vypočujú si moje vystúpenie, vystúpenie, ktoré sa im bude veľmi zle počúvať. Pretože budem hovoriť o privatizácii SPP. O tom, čo spôsobili, čo oni spôsobili. A potom by som bol rád, keby táto schôdza skončila pri nejakých odborných argumentoch, ale ako vidíte, nemôže nikdy skončiť pri odborných argumentoch, keď počúvam teraz opozíciu, tejto situácii sa budeme musieť prispôsobiť, ale je to absurdné, pretože ide tu o ceny plynu. Ja budem celú túto mimoriadnu schôdzu Národnej rady nazývať, toto je schôdza o cenách plynu. Na jednej strane Smer-SD, ktorý chce stabilné ceny pre domácnosti a na druhej strane zdivočelá opozícia, ktorá chce zvyšovať ceny plynu pre dománosti. O tomto je celá schôdza. A do takejto schôdze, pán redaktor, do takejto schôdze veľmi rád pôjdem. Veľmi rád tam pôjdem, veľmi rád si to rozdám s pravicovými politikmi ohľadne cien plynu pre domácnosti, lebo pán redaktor, oni nemajú argumenty. Nemajú argumenty. Vždy keď boli pri vláde, prudko stúpala cena plynu pre domácnosti. Takže o tomto to bude.

René MEDZIHRADSKÝ, moderátor
--------------------
Tak nebude to len o tom, ta schôdza bude určite aj o tom, ako sa dostala ta značka do vládneho materiálu. Takisto o tom odkupovaní, teda prebratí matky SPP, ktorá...

Robert FICO, predseda vlády SR /Smer-SD/
--------------------
Veď to je presne o tomto. Buď to pôjde takto hore, takto stále, keď to necháme ako to bolo teraz, alebo sme to chytili do rúk a pôjde to len takto. To je ten základný rozdiel.

Návrh štátneho rozpočtu
15.9.2013    TA3    str. 02   11:00 V politike
            
René MEDZIHRADSKÝ, moderátor
--------------------
Ďakujem pekne. Toľko pre túto tému. Posuňme sa ďalej. Poďme na ďalšiu tému, ktorú sme avizovali, a to je návrh štátneho rozpočtu na budúci rok. Máme tu už prvý nástrel. Môžete tak zoširoka, pán premiér, povedať, ktoré oblasti, ktoré rezorty budú pre budúci rok pre vládu prioritou?

Robert FICO, predseda vlády SR /Smer-SD/
--------------------
Z hľadiska nástrelu, aby sme boli teraz úplne presní, tento návrh, ktorý bol prezentovaný, musel byť odprezentovaný, pretože podľa zákona je dátum, v rámci ktorého musí predložiť minister financií návrh štátneho rozpočtu. My sme však pri tomto návrhu štátneho rozpočtu vychádzali z najpesimistickejších odhadov, ktoré boli na začiatku tohto roka a tie nevyzerali dobre. Zrazu došlo k výraznému oživeniu ekonomiky v druhom pol roku, Slovensko má druhý alebo tretí najvyšší hospodársky rast, to nikoho netrápi, toto nie je téma. To sa nestalo, že by ste nás zavolali do relácie, mne alebo ministra financií alebo ministra hospodárstva, tak pán premiér, konečne dobrá správa, poďme sa baviť o tom, Slovensko má jeden z najvyšších hospodárskych rastov. Dobré správy sa na Slovensku nenosia. Nosia sa iba zlé správy. Preto tento návrh bude revidovaný. Musí byť revidovaný. Revidovaný bude a to, čo vždy bolo pre nás prioritné, to znamená, zachovať na Slovensku nejakú mieru sociálnej stability, ja by som znovu zopakoval tu základnú poučku. Na jednej strane je legitímny záujem vlády, aby vláda dodržala medzinárodné záväzky, aby sme udržali deficit na úrovni 3 %, pretože je to výhodné pre štát. Máme lacnejšie peniaze, jednoducho je to výhodné. Na druhej strane je legitímny záujem ľudí mať sa lepšie. A ja nebudem nikdy tento záujem ľudí ingorovať, preto myslím, že nás čaká veľmi horúca sociálna jeseň z hľadiska rozhovorov. Bude veľmi veľa rozhovorov a tém, kde si musíme sadnúť a tieto dva legitímne záujmy ľudí lepšie sa mať a vlády dodržať deficit skľbiť. Ale ja si myslím, že to nakoniec nejak zvládneme. Budú aj dobré správy ďalšie. Vyzerá, že sme výrazne posunuli výber daní, opäť by som potom rád niekedy dostal pozvanie s ministrom financií, aby sme to porovnali ako vyberala dane pravica, čo robili na daňovom riaditeľstve, a ako to vyzerá teraz. Dobré správy sú, ako som už uviedol v hospodárskom raste, Slovensko stále trpí vysokou mierou nezamestnanosti, preto aj zajtra, a to už môžem teraz povedať, je zvolaná Rada solidarity a ponúkame, pán redaktor, zamestnávateľom úplne nový nástroj, chceme ponúknuť, že ak zamestná zamestnávateľ zamestnanca,  ktorý je dlhšie ako 1 rok evidovaný v evidencii nezamestnaných, nebude ani zamestnanec, ani zamestnávateľ platiť žiadne odvody. Nula. Nula odvodov. Zajtra to dávame na radu solidarity plus minister financií predkladá takzvaný úver na odvody alebo odvodový úver, že ak je firma a nie je schopná platiť odvody, čo často spôsobuje tým firmám veľké ťažkosti, tak by bola možnosť nejakého úveru, ktorý by dostali len na tento účel. Tiež sa zdá, že by to mohlo naraziť na priazeň zajtrajšieho rokovania. Takže ja si myslím, že rozpočet bude revidovaný. Začíname veď aj toto nás bude niečo stáť, napríklad zajtra. Pred pol rokom, keby sa ma niekto spýtal, že či takýto návrh zákona je zrealizovateľný, tak by sme asi povedali, že jeho dopady na rozpočet budú veľké. V tomto prípade sa cítime istejšie, preto štandardné veci, ktoré sú pre sociálnu demokraciu prioritné, zostanú. Pôjdeme hore s minimálnou mzdou, musíme ísť hore. Bude to zas veľká téma. Ale ja akceptujem v tomto postoj odborárov, ktorí hovoria, nie je možné, aby minimálna mzda bola nižšia ako je hranica chudoby. Ako je možné, že ten kto pracuje, má byť stále v chudobe? Čiže my sa musíme blížiť rýchlejšie s minimálnou mzdou hore, a k nejakej sume, preto aj toto bude predmetom rokovania. Momentálne sa hovorí o 2,5% zvýšení minimálnej mzdy. Ja presadzujem vyššie zvýšenie minimálnej mzdy. Ja verím, že to bude viacej ako 2,5. To číslo teraz rátajú, to sa nedá len tak streliť, viete, to musíte vyrátať, aký to má dopad na tabuľky, na tarify a na podobné veci.

René MEDZIHRADSKÝ, moderátor
--------------------
Bude enormne vyššia od tých 2,5 alebo iba o desatiny?

Robert FICO, predseda vlády SR /Smer-SD/
--------------------
Nie, tak desatiny to nebudú. Ja by som bol rád, keby to bolo zvýšenie, ktoré zase trošku priblíži minimálnu mzdu k tej hranici, o ktorej som hovoril, ale to bude tiež predmetom sociálneho dialógu. Nepôjdeme s ničím takým, čo by sme s našimi partnermi neprediskutovali.

René MEDZIHRADSKÝ, moderátor
--------------------
Čo sa týka ďalších oblastí, môžu počítať učitelia, nemocnice s viac peniazmi do ich rozpočtov?

Robert FICO, predseda vlády SR /Smer-SD/
--------------------
Ak sa ukáže, že to oživenie a taký ten optimistickejší pohľad na štátny rozpočet je skutočný, tak toto sú presne oblasti, ktoré budú prioritné pre nás. Toto, čo teraz spomínate. Ale musí to zodpovedať realite v štátnom rozpočte.

René MEDZIHRADSKÝ, moderátor
--------------------
Čiže stúpnu platy učiteľom na budúci rok?

Robert FICO, predseda vlády SR /Smer-SD/
--------------------
Pán redaktor, ak sa ukáže, že môžme pripraviť nový revidovaný návrh štátneho rozpočtu na základe priaznivejších odhadov, tak sú priority, ktoré ste aj vy spomenuli, ktorým sa budeme určite venovať. Tam to ak je veľmi jasné a keď to bude, tak vám potom na tie otázky môžem odpovedať, že či áno a o koľko.

René MEDZIHRADSKÝ, moderátor
--------------------
Čo sa týka deficitu, ste ešte na jar tvrdili, pre tento rok, zostaňme teraz ešte v tomto roku, platí pod 3 % pre tento rok?

Robert FICO, predseda vlády SR /Smer-SD/
--------------------
My musíme trojpercentný deficit dodržať, pretože v opačnom prípade prídu sankcie a pre nás to nie je dobré, lebo ak napríklad dnes umiestňujeme dlhopisy za najvýhodnejších podmienok historicky, my dnes umiestňujeme dlhopisy pri úrokových sadzbách 1,8 %. Kým niektoré iné krajiny za 6, za 7 %. Čo je fantastický úspech. To koľkokrát keď sa bavíme premiéri, na zasadnutí Európskej rady, tak je to jedna taká základná otázka, že aké máte úroky na dlhopisoch? A ja tom povedal, 1,8. Že perfektné. To je veľká dôvera, pokiaľ ide o trhy vo vzťahu k Slovensku. Čiže 3 %. Stále vedieme veľmi intenzívny dialóg teraz s mestami, obcami a s vyššími územnými celkami, pretože to je jeden verejný okruh peňazí. A tu cítime taký odklon asi 0,2 %. Ale mestá aj VÚC-ky boli vždy korektné a korektní partneri. Verím, že nájdeme nejakú cestu rozumnú, aby ten odklon 0,2 % bol do konca roka zlikvidovaný. Ale to je opakujem, hospodárenie miest, obcí, do ktorého my na jednej strane nemôžeme nič, lebo to sú ich peniaze, na druhej strane sú to peniaze, ktoré sa dávajú do jednoho okruhu a menia potom na záver roka ten deficit, či to bude 3 % alebo 3,2 % by nebolo dobre. Na budúci rok takisto máme plán, ten plán je 2,6 bolo pôvodne.

René MEDZIHRADSKÝ, moderátor
--------------------
Ešte na jar, áno, teraz je to...

Robert FICO, predseda vlády SR /Smer-SD/
--------------------
Ale umožnila Európska komisia, že pokiaľ pôjdeme na 2,9 a ten rozdiel 0,3 % použijeme na infraštrukturálne projekty, tak je to plne akceptované. Čiže sme dohodnutí.

René MEDZIHRADSKÝ, moderátor
--------------------
Je tam tých 2,9 ale ak dovolíte, tak je tam ešte aj také dodané v tom návrhu štátneho rozpočtu, že je potrebné prijať dodatočné opatrenia v celkovej sume vyše 700 miliónov eur. Odkiaľ chcete, je to veľký balík peňazí, odkiaľ to chcete zobrať?

Robert FICO, predseda vlády SR /Smer-SD/
--------------------
Je tu presný plán, ktorý má nastavený minister financií. My sme urobili už aj teraz niektoré rozhodnutia a kroky s tým, že tieto rozhodnutia a tieto kroky efekt z nich sa použije práve v roku 2014, nie v roku 2013, pretože rok 2013 máme etablovaný. Rok 2014. Môžem povedať, že nepôjdeme do zvyšovania daní, do žiadnych. Vidíme veľký priestor v reforme ESO, ktorú dnes robí minister vnútra a podpredseda vlády Kaliňák, ktorá prináša každý rok ďalšie a ďalšie peniaze, vidíme veľký priestor vo zvýšenom výbere daní, tu prídeme s nejakými správami niekoľko dní, pretože či to bola daňová kobra, alebo to boli iné inštitúty, ja som sám zvedavý, ako bude prebiehať lotéria bločková, pretože je okolo toho veľa diskusí, je to veľmi zaujímavý experiment.

René MEDZIHRADSKÝ, moderátor
--------------------
Nie je to celé všetko v také hypotetické rovine, že ...

Robert FICO, predseda vlády SR /Smer-SD/
--------------------
Nie, nie je, prečo, my predsa máme...

René MEDZIHRADSKÝ, moderátor
--------------------
Sú tam už presné kalkuly?

Robert FICO, predseda vlády SR /Smer-SD/
--------------------
Áno, pán redaktor, vždy sú takzvané prognózy daňové, ktoré sa robia v pravideľných intervaloch. A daňová prognóza je zväčša veľmi presná. Ona aj keď ju trafíte, lebo to robia experti, na základe toho potom môžete dať nejaké príjmy do štátneho rozpočtu. Ale môžem to zagarantovať, že tak ako nechcem ísť do zvyšovania ceny plynu, tak nepôjdem ani do zvyšovania DPH. DPH daň z pridanej hodnoty je pre nás tabu.

René MEDZIHRADSKÝ, moderátor
--------------------
Čo sa týka, vy ste spomínali v minulosti daň z luxusu. Toho sa tiež nebude?

Robert FICO, predseda vlády SR /Smer-SD/
--------------------
Viete, to je zase, na Slovensku sme v krajine, ktorá má určité paradoxy. Napríklad ľudia si do roku 1989 často postavili veľké domy. Postavili si ich preto, lebo rodiny bývali spolu, plyn bol veľmi lacný, vtedy sa kúrilo plynom a to boli naozaj smiešne peniaze. Čiže ľudia si postavili obrovské domy. Keď si zoberieme niektoré časti Slovenska, tak vidíte, že sú to domy, ktoré môžu mať 250, 300 aj viacej metrov štvorcových podlahovú plochu. Dnes títo ľudia sú často dôchodcovia. Majú dôchodky 300, 400 eur. A to sú naozaj vysoké dôchodky. Pretože aj mnoho ľudí má podstatne nižšie. A keby sme teraz urobili nejakú daň, že každý, kto má rodinný dom, s nejakou veľkou podlahovou plochou, tak musí zaplatiť veľkú daň. Títo ľudia to nie sú schopní zaplatiť. Čiže to je ten paradox. Pravdepodobne sa dá uvažovať o tom, že by sme riešili nejaké novostavby. Že tak dobre, keď si niekto začne stavať teraz luxusný obrovský dom, tak nech ráta s tým, že jeho daň za nehnuteľnosť bude vyššia ako v prípade iného domu. Preto lebo ak nepoznáte Slovensko, pán redaktor, ja neviem, čo robia opoziční poslanci, ani sa o to nestarám. Ale ja som stále niekde. Včera som bol ráno v Jelšave medzi baníkmi. Predtým som tol v Trnave, chodím a chcem povedať, že pokiaľ nechodia politici po Slovensku, tak takéto veci jednoducho nevnímajú. Nevnímajú, že niekto má obrovský dom a pritom nie je schopný platiť vyššiu daň za nehnuteľnosť. Viete, čo by povedala pravica? Že však nech ho predá ten dom a nech ide bývať niekde inde. Toto je pravicové rozmýšľanie. To ja odmietam. Tí ľudia a ten dom si postavili, v tom dome chcú aj bývať, chcú tam mnohí aj dokončiť svoj život, a nechápem a nevidím žiadny dôvod, prečo by ich niekto mal otravovať, keď to bolo do roku 1989 za iných ekonomických podmienok.

René MEDZIHRADSKÝ, moderátor
--------------------
Keď chodíte medzi ľudí, tak určite viete, že na Slovensku panuje aj vysoká miera nezamestnanosti. Síce v letných mesiacoch sa ju podarilo trošku znížiť, OECD ale predpovedá, že ta nezamestnanosť bude ešte rásť na Slovensku. Vy sa na to ako pozeráte? Bude teda ešte rásť po tých letných sezónnych prácach?

Robert FICO, predseda vlády SR /Smer-SD/
--------------------
My sme v podstate stiahli nezamestnanosť o 1 %, veľa si sľubujeme aj od toho zajtrajšieho rokovania, keď chceme zaviesť inštitút bezodvodového zamestnanca, že nebude platiť odvody ani zamestnávateľ ani zamestnanec, investujeme veľmi veľa peňazí z európskych zdrojov do boja proti nezamestnanosti, ale základom všetkého je rast hospodársky a záujem o výrobky. Ak toto všetko príde, sedel som s predstaviteľmi automobilového priemyslu, naozaj veľmi dobré správy na rok 2013. Prakticky vyrobia také množstvo áut ako vyrobili v roku 2012, čo je veľmi dobré pre nás, to sú ťahúni. Preto toto všetko môže s nezamestnanosťou pohnúť. My sme o 1 % znížili. Teraz prichádza opäť krízové obdobie v tom, že po letných prázdninách prichádzajú absolventi. Absolventi, ktorí skončili vysoké školy, a stredné školy...

René MEDZIHRADSKÝ, moderátor
--------------------
Končia sezónne práce pomaly.

Robert FICO, predseda vlády SR /Smer-SD/
--------------------
A teraz, tak ani nie, často mali ešte aj dovolenky, prázdniny a teraz sa začínajú mnohí evidovať. Je to približne ak ten údaj si dobre pamätám, ho hovoril minister práce, myslím, že to je približne 1/5 z absolventov stredných a vysokých škôl, ktorí sa evidujú na úrade, ale to je každý september takto. Každý september prichádza nejaká masa absolventov. Je možné, že to urobí nejaký posun, ale ja verím, že nebudeme už preskakovať tu 14% hranicu. A znovu veľa hovoríme o nezamestnanosti, pán redaktor, veľa o nej hovoríme. Boli časy za pravicovej vlády pána Mikloša, Dzurindu, kedy malo Slovensko suverénne najvyššiu nezamestnanosť v celej Európskej únii. My sme dnes štvrtí alebo piati od spodu. Takže sú aj tu nejaké rozdiely. Robíme, čo sa v tejto oblasti robiť dá, ale už nie je obdobie, kedy by štát staval fabriky. Dnes štát fabriky nestavia, dnes stavajú fabriky investori domáci alebo zahraniční.

René MEDZIHRADSKÝ, moderátor
--------------------
Ešte vás poprosím, krátko teda k ďalšej kritike opozície, opozícia kritizuje, že dlh Slovenska naďalej stúpa aj napriek tomu, že vláda sa snaží a štát sa snaží konsolidovať. Návrh rozpočtu hovorí o tom dlhu 56,9 %. Čiže je predpoklad, že bude ten dlh naďalej stúpať, áno?

Robert FICO, predseda vlády SR /Smer-SD/
--------------------
Dlh má nejakú hranicu, 60 %, to je takzvané maastrichtské kritérium, to sa vždy žiadalo od každej krajiny, ktorá vstupuje do eurozóny, že by dlh nemal byť viac ako 60 % z HDP. Pán redaktor, to je presne ten istý príklad, ako keď sme sa bavili o tom, že aké sú úroky pri dlhopisoch. Keď som povedal, že 1,8, tak všetci gratulujú Slovensku, že vynikajúco. Keď sa bavíme o dlhu, tak dnes je priemerný dlh v eurozóne a v Európskej únii vyšší ako 80 %. Priemerne. Sú štáty, ktoré majú viac ako sto percent. My máme teraz druhý alebo tretí, nechcem, aby zase mal nejakú tú, máme tretí najnižší dlh v eurozóne. Tak mi povedzte, že o čo sa opiera kritika opozície vo vzťahu...

René MEDZIHRADSKÝ, moderátor
--------------------
Nám ale stúpa ten dlh.

Robert FICO, predseda vlády SR /Smer-SD/
--------------------
Ale máme tretí, pán redaktor, dlh je ekonomický nástroj. Pretože ak krajina potrebuje investovať, napríklad v kríze bolo treba investovať, však sme urobili všetko pre to, aby sme sa nezamáčali, ako som povedal, až tak strašne v kríze. No tak sa investuje. Keď má krajina priestor na požičanie si peňazí, tak požičia si tie peniaze. Ale ak máme tretí najnižší dlh, vôbec všetci hovoria, že čo bláznite, blahoželáme. 56 % alebo 55 %, to je nič. My máme 100 %, 80 %. Toto je kritérium, kde vôbec sa nad tým ani nepozastavujem, pretože to je opozičná kritika, ktorá nemá žiadne opodstatnenie.

René MEDZIHRADSKÝ, moderátor
--------------------
Čiže rozpočet bude postavený tak, aby ten dlh nejako výrazne nestúpal?

Robert FICO, predseda vlády SR /Smer-SD/
--------------------
Nesmie dlh, my máme dlhovú brzdu, my sme predsa prijali ústavný zákon, to ale tiež  naznačuje, keď Smer-SD zahlasovala všetkými poslancami za ústavný zákon o dlhovej brzde, hovorí, že nesmieme nikdy prekročiť 60 %, potom prichádzajú vážne sankcie. Čiže my sa pohybujeme tu niekde medzi tými 56 %, to je ten priestor náš, ale blahoželajme si, že Slovensko je iba takto zadlžené. Iné krajiny sú zadlžené brutálne. Slovensko je prakticky minimálne zadlžená krajina.

Kedy padne rozhodnutie?
15.9.2013    TA3    str. 03   11:00 V politike
            
René MEDZIHRADSKÝ, moderátor
--------------------
Ďakujem, pán premiér, poďme ešte na jednu tému na záver, ktorú nemáte veľmi rád, a to je vaša kandidatúra na prezidentské voľby. Pozrime si aktuálny prieskum agentúry Focus, ktorý sa uskutočnil koncom augusta a začiatkom septembra. Najviac hlasov by získal premiér Robert Fico. Pozrite si to.

redaktor
--------------------
Predseda Smeru Robert Fico získal v prieskume takmer 38,5 % preferenčných hlasov. Rovných 20 % opýtanýchby si vybralo za prezidenta nezávislého kandidáta Andreja Kisku. Kresťanský demokrat Pavol Hrušovský získal v prieskume viac než 17 % hlasov a nad 10% hranicu sa dostal aj nezávislý poslanec Národnej rady Radoslav Procházka. Ján Čarnogurský získal necelých 9 % hlasov opýtaných a kandidát SaS Peter Osuský menej ako 4 % hlasov. Viac ako 16 % opýtaných by nešlo voliť a takmer 22 % ešte nevie alebo nechcelo povedať, koho bude voliť.

René MEDZIHRADSKÝ, moderátor
--------------------
Pán premiér, videli sme to, vyše 38% podpora. Čo na to hovoríte?

Robert FICO, predseda vlády SR /Smer-SD/
--------------------
Mám zásadu, ktorú neporuším ani teraz, pretože nikdy som nekomentoval žiadne prieskumy verejnej mienky, lebo im neverím. Ani to nebudem robiť. Viete, teraz to bude vyzerať veľmi tvrdo, agentúra Focus. Predtým ako uverejní prieskum, vždy ide do centrály KDH sa poradiť, či je v poriadku ten prieskum. Ak máme MVK, viete, čo nám MVK dorobilo s odhadmi, s prieskumy verejnej mienky. Keď chcete akýkoľvek odhad, choďte do MVK, oni vám ho urobia aký chcete. Jednoducho... 

René MEDZIHRADSKÝ, moderátor
--------------------
Nemáme tu zástupcov...

Robert FICO, predseda vlády SR /Smer-SD/
--------------------
Ale ja si to dovolím povedať, jednoducho vieme o tom, že Focus pravidelne komentuje prieskumy v centrálach KDH. Vieme o tom. To je dôležité vedieť, keď hovoríme o prieskume. Takže ja nebudem komentovať žiadny prieskum verejnej mienky, či je pozitívny alebo je negatívny. Pretože prieskumy verejnej mienky môžu niečo indikovať. Ale na Slovensku sú často sfarbené. Pamätáte sa na diskusiu, ktorá bola nedávno v médiách ohľadne prieskumu verejnej mienky, keď, aj tu u vás v štúdiu bola, ako boli nervózni všetci tí páni, ktorí robia tie prieskumy z toho, keď si dovolil niekto povedať, ale ja niekedy, ak bude téma, sa môžme o tom porozprávať veľmi intenzívne. V prezidentskej kampani chcem znovu dodať, že som absolútne vyťažený ako predseda vlády. A vôbec sa nezaoberám touto témou, myslím si, že som to povedal niekoľkokrát, že táto téma príde na stôl v našej strane na prelome novembra a decembra.

René MEDZIHRADSKÝ, moderátor
--------------------
Čiže vtedy oznámite kandidatúru?

Robert FICO, predseda vlády SR /Smer-SD/
--------------------
Dá sa predpokladať, že vtedy Smer-SD oznámi meno kandidáta, kto bude kandidovať. Určite Smer-SD musí postaviť kandidáta, pretože takáto veľká strana by urobila chybu, keby nepostavila.

René MEDZIHRADSKÝ, moderátor
--------------------
V strane by chceli vás ako kandidáta?

Robert FICO, predseda vlády SR /Smer-SD/
--------------------
Takto. Poviem iba jednu vec, ktorú som už raz povedal. Že hypoteticky, keby sme takto aj uvažovali, tak je tu jedna vec, ktorá je veľmi zaujímavá, veľmi zvláštna. Pretože poznám voličov, stretávam sa s nimi často a s týmito ľuďmi hovorím. Je obrovská masa ľudí, podporovateľov Smeru, ktorí by si želali, aby som nekandidoval. Chcú aby som zostal v pozícii predsedu vlády. Aj toto je jeden argument, ktorý často počúvam,lebo tak ako vy tie otázky mi kladete, tak vábite ľudí, aby sa ma pýtali to isté. Hovorím to isté, čo bláznite, však som tu teraz predseda vlády, mám kopu roboty, poďme sa baviť o normálnych veciach, ktoré potrebujeme a nie o prezidentských voľbách. Čiže ľudia opakujú otázky, ktoré počúvajú v médiách, ich to zaujíma, ja cítim, že naši sympatizanti, hovorím o našich, aby zase nevzniklo z toho nejaké nedorozumenie. Naši sympatizanti časť z nich má s tým problém. Budeme sa touto témou zaoberať v novembri, decembri. Nebojte sa, nič nebude na tajnáša. Keď to rozhodneme, zvoláme tlačovú konferenciu a povieme, takto to je. Tento človek za Smer-SD ide kandidovať. Ale ja teraz na sto percent sa venujem práci predsedu vlády.

René MEDZIHRADSKÝ, moderátor
--------------------
A ešte sú nejaké iné mená v Smere? Lebo to nie je len že prídete a oznámite, tak asi ten človek musí vedieť, ak to nebudete vy.

Robert FICO, predseda vlády SR /Smer-SD/
--------------------
Myslím si, že Smer má takých kandidátov, ktorí by rovno mohli skočiť do prezidentskej kampane.

René MEDZIHRADSKÝ, moderátor
--------------------
Ktorí to sú, povedzte aspoň dve tri mená.

Robert FICO, predseda vlády SR /Smer-SD/
--------------------
Nebudem hovoriť mená. Nepoviem. Sú, Smer má ľudí, ktorí sú samozrejme v politike, ktorí môžu, a to je jednoducho, toto vieme, že keď skočia do prezidentskej kampane, môžu byť úspešní.

René MEDZIHRADSKÝ, moderátor
--------------------
Tak ľudí zaujíma, ktorí to sú.  

Robert FICO, predseda vlády SR /Smer-SD/
--------------------
Poviem vám to, keď zasadneme. Nebudem predsa cez médiá posúvať informácie, pokiaľ sme sa na tom nedohodli doma vo vlastnej strane.

René MEDZIHRADSKÝ, moderátor
--------------------
Ste ním aj vy asi jedným z nich.

Robert FICO, predseda vlády SR /Smer-SD/
--------------------
Ja som predseda vlády, venujem sa svojej práci.

René MEDZIHRADSKÝ, moderátor
--------------------
Vy hovoríte, že nehovoríte veľmi o tejto kandidatúre, že nemáte na to čas. Možné, ale objavila sa informácia tento týždeň, že údajne ste o tom, že idete kandidovať za prezidenta republiky informovali diplomatov. Túto informáciu potvrdili Hospodárskym novinám dva nezávislé zdroje. 

Robert FICO, predseda vlády SR /Smer-SD/
--------------------
Ktoré nechcú byť menované?

René MEDZIHRADSKÝ, moderátor
--------------------
Áno. 

Robert FICO, predseda vlády SR /Smer-SD/
--------------------
Ktoré nechcú byť menované? Určite? 

René MEDZIHRADSKÝ, moderátor
--------------------
Áno. 

Robert FICO, predseda vlády SR /Smer-SD/
--------------------
Tak, nechcú. Sme skončili.

René MEDZIHRADSKÝ, moderátor
--------------------
Nehovorili ste o tom diplomatom?

Robert FICO, predseda vlády SR /Smer-SD/
--------------------
Takýchto zdrojov, pán redaktor, si ja vymyslím, viete, čo by som ja teraz mohol povedať? Počul som od zdroja z centrály tej a tej politickej strany, ktorý nechce byť menovaný, toto. A poviem, čo chcem na svete. Takéto novinárske kačice, na toto ma nikto nechytí.

René MEDZIHRADSKÝ, moderátor
--------------------
Takže neinformovali ste diplomatov o tom.

Robert FICO, predseda vlády SR /Smer-SD/
--------------------
Tak snáď nebudem rozprávať diplomatom, ktorí píšu správu z každého jedného stretnutia domov, lebo musia informovať svoje centrály, keď sa stetnú s premiérom krajiny, kde sa nachádzajú, tak snáď nebudem diplomatom prvým hovoriť takúto správu, ktorú by okamžite niekam napísali. Diplomatom všetkým hovorím dookola to isté, som predseda vlády, pracujem, chcem pracovať a o tejto veci sa rozhodne v centrále Smeru na prelome novembra a decembra.

René MEDZIHRADSKÝ, moderátor
--------------------
Hovorí premiér Slovenskej republiky pán Robert Fico. Ďakujem, že ste boli u nás v štúdiu.

Robert FICO, predseda vlády SR /Smer-SD/
--------------------
Ďakujem za pozvanie.

René MEDZIHRADSKÝ, moderátor
--------------------
Relácia V politike sa teda končí. Ďakujem vám za pozornosť a prajem pokojný zvyšok nedele. Dovidenia.

22.12.2013
TA3
Hodnotenie prezidentských kandidátov analytikmi
22.12.2013    TA3    str. 01   11:00 V politike
            
Miroslav KOHÚT, moderátor
--------------------
Prvé kolo boja o prezidentský palác bude 15.marca. O post hlavy štátu chce zatiaľ zabojovať 15 kandidátov. Televízia TA3 vám ich ako jediná začala postupne predstavovať. V našom štúdiu sme zatiaľ privítali 6 z nich. Posledným, ktorý kandidatúru potvrdil, je premiér Robert Fico, v deň oznámenia jeho kandidatúry sa v ňom v Téme dňa zhováral kolega Peter BIelik. 

/ Ukázka /

Peter BIELIK, redaktor
--------------------
Čo trvalo strane Smer-Sociálna demokracia dlhšie, rozhodnúť sa, kto bude kandidátom na prezidenta, alebo kto bude novým premiérom v prípade, že by ste boli zvolený? 

Robert FICO, predseda vlády a kandidát na prezidenta SR /Smer-SD/
--------------------
Chcem povedať na úvod tejto relácie, že súboj o post prezidenta je mimoriadne vážny. A pristupujem k nemu s plným rešpektom. Rovnako s plným rešpektom pristupujem aj k funkcii prezidenta Slovenskej republiky. Hovorím to napriek tomu, že ak sa pozrieme na kandidátov, ktorí sa hlásia do súťaže, tak mám určite najviac skúseností, pokiaľ ide o exekutívne činnosti, ale aj fungovanie politických strán. Pretože že už 15. rok ťaháme Smer ak najstabilnejšiu politickú stranu. Pokiaľ išlo o rozhodovanie, my sme predovšetkým diskutovali v Smere na tému, ako garantovať do budúcnosti politickú stabilitu celého Slovenska. A verte mi, pán redaktor, keby som bol presvedčený ja osobne, že to rozhodnutie, ktoré som urobil, by viedlo k oslabeniu Smeru, alebo nedajbože k nejakým problémom v tejto politickej strane, alebo k oslabeniu politickej stability, tak ho nikdy neurobím. Smer-Sociálna demokracia je 15 rokov najstabilnejšia politická strana a my vnímame, že prichádza rizikové obdobie. Prichádza obdobie, kedy je roztrieštená pravica, čo dáva priestor rôznym lacným extrémistickým návrhom a riešeniam. Vidíme, že sa nedarí príliš ani Európskej únii reagovať primerane na výzvy, ktoré prináša kríza. Toto všetko môže vytvárať priestor pre nástup možno neštandardných politických subjektov. A my potrebujeme na Slovensku mať 3 najvyšších ústavných činiteľov. Prezidenta, predsedu vlády, ako aj predsedu parlamentu, komunikujúcich. Potrebujeme tu mať jednoducho stabilitu v tejto krajine. Čiže hlavným dôvodom, hlavnou príčinou, prečo sme sa rozhodli, povedzme, teraz, alebo čo nás k tomu viedlo v Smere, lebo to bolo spoločné rozhodnutie je to, že vnímame narastajúci význam pozície prezidenta ako politického lídra, ktorý môže zohrávať v blízkej budúcnosti podstatne podstatne dôležitejšiu úlohu, ako to možno bolo v posledných rokoch. 

Peter BIELIK, redaktor
--------------------
Vraj existovali isté teórie, že vládne napätie v strane Smer. Teda ak budete zvolený za prezidenta, kto bude tým premiérom? Ja som sa pýtal, čo trvalo dlhšie, čo malo teda väčšiu vážnosť? Nebolo práve to dlhé rozhodovanie aj z dôvodu toho, že bol práve istý vnútorný tlak, politický boj o tom, kto bude namiesto vás premiérom v prípade, že budete zvolený za prezidenta? 

Robert FICO, predseda vlády a kandidát na prezidenta SR /Smer-SD/
--------------------
Zažil som v politike za tých 21 - 22 rokov, ako aj v profesionálnom živote, lebo zastupoval som Slovensko na Európskom súde pre ľudské práva dlhé roky, rôzne mimoriadne prekvapujúce situácie. A kto by nebral do úvahy, že sa niečo môže takéto stať, tak robí veľkú chybu. Verte mi. Bola by najväčšia chyba v strane u nás, v Smere, vo vláde, ale bola by to aj moja najväčšia životná chyba, keby som delil kožu medveďa, ktorý ešte behá po lese. Platí, že až do volieb prezidenta Slovenskej republiky, ktoré dátumovo ohlási predseda parlamentu, som predsedom vlády Slovenskej republiky a predsedom politickej strany Smer-Sociálna demokracia. Z tejto pozície aj idem do kampane. Máme urobenú dohodu vo vnútri v politickej strane, že žiadne rozhodnutie, ktoré voliči prijmú v prezidentských voľbách pozitívne alebo negatívne, nebude mať vplyv v žiadnom prípade na stabilitu a vnútorné fungovanie tejto politickej strany, pretože my máme obrovskú šancu opätovne v roku 2016 získať veľmi dobrý výsledok. A opäť sa uchádzať o vstup do ďalšej vlády. Čiže na všetky také akési špekulácie, ktoré sa objavujú, že či to nebude znamenať nejaké oslabenie Smeru, alebo nedajbože nejaké konflikty, alebo nejaké tenzie vo vnútri, odpovedám. Prečo pre pánaboha by som ja ohrozoval projekt, pri ktorom bol od samého začiatku. Prečo by som ohrozoval stranu, ktorá je dnes najstabilnejšia v tomto pravdepodobne stredoeurópskom regióne? Prečo by som ohrozoval to, že máme dnes na Slovensku stabilnú vládu, máme stabilnú väčšinu v Národnej rade a Slovensko je vnímané v celku ako ostrov pokoja pri všetkých tých možnostiach, ktoré máme. My máme veci vydokumentované a vyrozprávané a vykonzultované v Smere a uvedomujeme si, že je dôležité zabojovať o pozíciu prezidenta preto, lebo úlohou prezidenta bude podstatne viacej dávať dohromady ľudí, ako to bol možno teraz, práve vzhľadom na tie aspekty a faktory, ktoré som pred chvíľkou tuná spomenul. A verte mi, ja ani neutekám, ani nechcem zavŕšiť kariéru politickú, ako hovoria niektorí politici, ani sa nechcem biť s vládou, len sme sa rozhodli v Smere a povedali sme si, prezident by mal byť človek, ktorý má skúsenosti z riadenia politických strán. Človek, ktorý má exekutívne skúsenosti z toho, čo to vlastne je riadiť krajinu. Lebo predseda vlády do určitej miery riadi krajinu. Čo to je viesť náročné sociálne dialógy. Čo to je hádať sa do rána s odborármi, so zamestnávateľmi, hádať sa s mestami, obcami. Ale čo to možno je ísť aj na miesto nejakej tragédie a prejavovať schopnosť organizovať a prejavovať aj sústrasť alebo sympatie s poškodenými. A zdá sa, že je už veľkým rizikom a bolo by to asi prepychom, keby sme do funkcie prezidenta posadili človeka, ktorý by sa toto všetko mal učiť priamo na mieste. Preto idem v plnej politickej kondícii. Máte zo mňa pocit, že utekám z politiky? Alebo máte pocit, že sa mi rozpadá pod rukami nejaká štruktúra? Asi nie. Takže v tomto to je dôveryhodné, že to nie je útek. Nie je to niečo, že sa bojím čohosi. Veď suverénnym spôsobom sa snažíme reagovať na veci, ktoré prichádzajú aj zvonku aj zvnútra a ja dúfam, že takto budú voliči vnímať aj moje rozhodnutie, aj rozhodnutie strany, ktorá ma v tomto podporila. 

Peter BIELIK, redaktor
--------------------
Ja som sa skôr pýtal, či máte v strane dohodnuté aj to, ak budete zvolený za prezidenta, kto bude vašim nástupcom na poste premiéra. 

Robert FICO, predseda vlády a kandidát na prezidenta SR /Smer-SD/
--------------------
To je, to je presne tá koža medveďa, ktorý stále ešte behá po lese. Keby sme začali takúto diskusiu viesť vo vnútri v strane, tak by nastal nejaký pocit sebauspokojenia, že všetko je v poriadku, veď automaticky bude zvolený za prezidenta. Ale vy sám sledujete politický život na Slovensku, v Európe a vo svete. A čo všetko takýto život môže priniesť. A nebol, nebol Eduard Kukan absolútnym favoritom prezidentských volieb? Nebol Vlado Maňka absolútnym favoritom na predsedu Banskobystrického samosprávneho kraja? Čiže nechoďme touto cestou. Povedzme a hovorím to úplne vážne. Mám k tomu rešpekt, veľký rešpekt, bude to veľmi ťažký súboj, pretože zase to bude všetci proti jednému. Všetci proti jednému. Už som si stihol vypočuť reakcie všetkých na moju adresu, to ako keby sa dali dohromady zase 15-ti a že poďme po ňom a poďme po Smere, po sociálnej demokracii. Preto my vieme, čo urobíme, ale nemáme ešte rozhodnuté mená. To je predsa len vec, ktorá patrí do rozhodovania snemu a potom príslušných orgánov. Ja mám nejakú predstavu a ak mi voliči dajú dôveru v prezidentských voľbách, tak s touto predstavou prídem na snem, prídem na predsedníctvo a poviem, viete čo, berte neberte, ja si myslím, že toto by bolo najlepšie pre Smer. Určite to bude mať nejaký vplyv, keď takéto niečo poviem, ale už to bude o inom rozhodovaní. 

Peter BIELIK, redaktor
--------------------
zdáte sa členstva v strane, ktorú ste vlastne vybudovali, ktorá vyrástla na vašom mene, môžme s tým rátať, je to správny predpoklad? 

Robert FICO, predseda vlády a kandidát na prezidenta SR /Smer-SD/
--------------------
Som ľavičiar a mám silné sociálne cítenie a budem ho mať. Preto je asi normálne, že budem mať záujem komunikovať s politikmi, ktorí sú na rovnakej lodi. Ale ak by došlo k tomu, čo hovoríte, že by sa ľudia rozhodli pre mňa v prezidentských voľbách, budem musieť odložiť tento stranícky život a budem sa musieť venovať funkcii ako nadstraníckej. Áno máte pravdu, ak je zvolený prezident, mal by urobiť všetky kroky, ktoré ho odtrhnú od formálneho členstva v strane, od straníckych štruktúr, pretože je prezidentom pre celú Slovenskú republiku a pre ľudí. Ale nemôžte prezidentovi zobrať jeho presvedčenie. Prezident môže byť ľavicovo orientovaný, pravicovo orientovaný, to možno niekedy pomáha raz takej vláde, raz takej vláde. Ale buďte určite všetci v tomto kľudní, že ak by takéto niečo nastalo, tak sa budem správať európsky, štandardne a demokraticky.

Peter BIELIK, redaktor
--------------------
Vzdáte sa členstva v strane?

Robert FICO, predseda vlády a kandidát na prezidenta SR /Smer-SD/
--------------------
Iná možnosť nie je.

Peter BIELIK, redaktor
--------------------
Ďakujem pekne. Neznamená to ale potom, že vlastne to čo ste budovali toľké roky a čo vlastne vyrástlo na vašom mene, už bude mimo vašej kontroly? Mimo vášho vplyvu? 

Robert FICO, predseda vlády a kandidát na prezidenta SR /Smer-SD/
--------------------
Človek by nemal mať ambície za každú cenu kontrolovať všetko. Boli politici, ktorí chceli kontrolovať všetko. Chcem ponúknuť to najlepšie, čo som sa naučil a získal za posledné obdobie do funkcie prezidenta Slovenskej republiky, chcem byť naozaj politický líder, chcem byť človek, ktorý bude dávať ľudí dohromady, bude vedieť s nimi komunikovať a určite budem chcieť aj tam, kde to bude potrebné, vláde pomáhať. A či mi bude ľúto alebo nebude ľúto, ja sa s ľuďmi budem stále stretávať. To sú moji priatelia v Smere a tam nám nič nezabráni, aby sme na priateľskej báze ďalej o niektorých veciach komunikovali. 

Peter BIELIK, redaktor
--------------------
Prezidenta si vyberáme v priamych voľbách, volia ho občania, parlament a zástupcov v ňom si vyberáme pomerným systémom z kandidátov politických strán. Tu práve opäť môžme hovoriť o istej dvojjedinosti nášho ústavného alebo celkového zriadenia, nakoľko môže nastať situácia, ktorá nastala pri páde vlády Ivety Radičovej. Vtedy bol prijatý ústavný zákon, ktorý hovorí o tom, že ak je vláda v demisii, je prezident tým, ktorý má naozaj, dá sa povedať super právomoci a je v podstate hegemónom, čo sa týka politickej scény. Predstavme si teraz situáciu, že ako premiér, aktívny premiér vo funkcii by ste boli zvolený za prezidenta. Včera o tom hovoril napríklad Vladimír Mečiar v našej relácii Téma dňa. Čo vám bráni v tom, aby ste si ponechali tak viacmenej obidve funkcie? To znamená, dostať vládu v demisii /súzvuk hlasov/.

Robert FICO, predseda vlády a kandidát na prezidenta SR /Smer-SD/
--------------------
Čakal som, kam sa dostanete, ale toto som naozaj nečakal. Nie pán redaktor. Pozrite sa, buď ste štandardným politikom, alebo ste samovrahom. Politickým samovrahom. Platí veľmi jasne. Ak by nastala situácia, že predseda vlády je zvolený za prezidenta, tak v deň, kedy a oznámia oficiálne výsledky tejto voľby, musí podať demisiu. Podáva demisiu, podáva demisiu ešte existujúcemu prezidentovi a prezident poveruje osobu, ktorú mu navrhne najsilnejšia politická strana zostavením novej vlády. Tento proces je predvídateľný, jasný a štandardný a musí sa urobiť pomerne rýchlo kvôli politickej stabilite. Takže ja by som tu vôbec nad týmto nešpekuloval, že čo sa udeje. A okrem toho opäť je tu špekulácia, ktorá môže vyvolávať pocit, že sa cítime príliš, príliš istí. Nikto sa necíti istý. Ako dopadol Eduard Kukan? Ako dopadol Vlado Maňka? Takisto pán Kukan kandidoval z pozície ministra zahraničných vecí, bol vnímaný ako veľký favorit a neprišiel ani do 2. kola. Takže ja som veľmi opatrný v akýchkoľvek vyjadreniach, že čo bude keď bude ako bude. Ako predseda vlády si budem vykonávať svoju prácu, idem robiť kontrolné dni, budú nejaké výjazdové rokovania vlády, tak či tak teraz prichádza budú také kľudnejšie, pretože sú vianočné sviatky. Ja si myslím, že politický život sa naštartuje znovu až po 6. januári. A potom budeme čakať na vyjadrenie pána predsedu Národnej rady, že kedy budú voľby do Prezidentského paláca. Budem robiť všetko preto, aby ma nič nevyrušovalo a ma asi poznáte ako aktívneho človeka, takže toto nebude mať vplyv na výkon mojej práce. A ponúknem slovenskej verejnosti a už teraz ponúkam nejakú víziu prezidenta. Prezidenta ako politického lídra, prezidenta ako vlasteneckého prezidenta, ktorý má vzťah ku krajine, ktorý má vzťah k tradíciám a ktorý sa k týmto tradíciám veľmi jasne otvorene hlási. Nie rečami, ale konkrétnymi činmi. Chcem ponúknuť víziu prezidenta, ktorý je schopný komunikovať, ktorý je schopný garantovať stabilitu, ktorý je schopný viesť veľmi vážny sociálny dialóg, ale ktorý je schopný ísť a vybavovať v Európskej únii, v Európskej komisii, v Organizácii spojených národov a v ďalších organizáciách to, čo Slovenská republika potrebuje. A buď si to ľudia vyberú takúto víziu, alebo si vyberú niekoho iného. A my budeme musieť rešpektovať rozhodnutie ľudí. 

Peter BIELIK, redaktor
--------------------
Tou otázkou som nereagoval len na slová  včera v Téme dňa, ktoré zazneli včera v Téme dňa od vášho bývalého koaličného partnera, ale aj na vaše vlastné slová z dnešného prejavu. Spomenuli ste, počúval som veľmi pozorne, že v prípade vášho zvolenia nastanú vážne ústavné procedúry, ktoré bude potrebné vykonať tak, aby všetko prebehlo v ústave, môžete teda garantovať, že to bude naozaj tak, že ako predseda vlády podáte demisiu a v rozumnom termíne, to znamená, v priebehu niekoľkých týždňov, možno dvoch troch mesiacov bude ustanovená nová vláda s jasným premiérom, s jasným mandátom a oddelia sa opäť tieto dve ústavné funkcie?

Robert FICO, predseda vlády a kandidát na prezidenta SR /Smer-SD/
--------------------
Pán redaktor, tlačíte ma do diskusie, ja by som veľmi rád garantoval veci, keď by som bol zvolený za prezidenta. Tlačíte ma do diskusie, ktorá môže vyvolávať u ľudí na Slovensku veľmi negatívny ohlas v tom, že už rozprávajú ako o hotovej veci. Ale to nie je hotová vec. Znovu. Ja som tiež prešiel všelijakými rozhodnutiami, aj sklamaniami v politike. Tiež sme si mysleli v roku 2002, keď sme prvýkrát kandidovali, že dostaneme väčší podiel na moci, ako sme dostali tých 13,5 % a pokračovala vláda Mikuláša Dzurindu, hoci už vtedy vyzeralo, že nebude pokračovať. Ja som naučený aj na prekvapenia, ja som pripravený aj na prehry. Ale urobím všetko preto aj pre víťazstvá. Čiže neriešme teraz to, že čo bude, keď budem zvolený za prezidenta. Môžem vám len potvrdiť, že sa snažím správať v politike tak, aby keď idem na summit Európskej únie, aby sa mi nevyhýbali európski politici, ale naopak, aby sa ku mne hlásili. Podávali mi ruky, rozprávali sa so mnou a takto to funguje. Čiže už len kvôli samému by som neurobil nič také, čo poškodilo moje postavenie v európskej a svetovej politike, čo by poškodilo celkový imidž strany Smer-SD. Ak to chcete teda teoreticky a hypoteticky počuť, tak vám môžem povedať, že politická stabilita na Slovensku vyžaduje okamžité kroky potom, čo bude zvolený prezident. Hovoril som o vážnych ústavných procedúrach preto, lebo to nie je ako výmena ministra. Ministra vymeníte a nepadá vám celá vláda. Ale keď premiér musí podať demisiu z toho titulu, že je zvolený za prezidenta, padá celá vláda. Musí prezident vymenovať človeka, ktorý zostaví novú vládu, táto vláda je potom menovaná prezidentom, táto vláda musí dať nové programové vyhlásenie vlády, musí ísť do parlamentu, v parlamente sa uchádzate o dôveru. A preto som aj dnes zvolal, dnes hovoríme teda o dnešnom dni, o strede, diplomatov, zvolal som poslancov Národnej rady za Smer, ministrov, štátnych tajomníkov, ústredné orgány štátnej správy a im som to povedal. Lebo oni to budú riešiť. Poslanci to budú riešiť hlasovaním v parlamente, ministri to budú riešiť tým, že budú zostavovať novú vládu a keďže sme členský štát Európskej únie a NATO, považoval som za správne neposúvať tieto vážne informácie sprostredkovane. Ale cez diplomatov, ktorí priamo napíšu, čo bolo povedané, aké sú zámery predsedu vlády, pokiaľ ide o prezidentskú kampaň. A myslím si, že toto rozhodnutie bolo správne, že sme použili túto formu oznámenia tejto správy pre slovenskú verejnosť. Ale, pán redaktor, teraz úplne vážne. Ja fakt šúcham nohami, ja šúcham nohami v kľude, pretože viem, že to je ťažký súboj. Ak si myslíte, že dnes po oznámení kandidatúry som si dali 2 deci vína a povedal si, máme to z krku a teraz si počkáme do nejakého marca alebo apríla, budú vyhlásené voľby a voľby vyhráme, to ani zďaleka tak nie je. To bude tvrdá kampaň. Tvrdé súboje. Viete čo sú často schopní oponenti urobiť. Čo sa bude všetko diať, to ja ani si nechcem teraz predstaviť, čo všetko bude. Pretože to bude presne súboj, všetci proti jednému. Už som povedal, že som si len dnešné reakcie pozrel, som pochopil, že už sa to začína všetko vrhať na mňa. Všetko sa môže stať. Som veľmi s pokorou pripravený akceptovať všetko, ale súčasne som pripravený aj rozdávať normálne údery v politickom súboji. Myslím pozitívne údery. Som tu, toto je môj program, takto to vidím, toto budem ponúkať verejnosti, samozrejme že budem chodiť medzi verejnosť. Na to mám právo. Na to má právo každý kandidát, ktorý sa uchádza o túto pozíciu. 

Peter BIELIK, redaktor
--------------------
Bude to teda kampaň konfrontačná?

Robert FICO, predseda vlády a kandidát na prezidenta SR /Smer-SD/
--------------------
Nie nie. Ja som o niečom inom hovoril a za tým si aj teraz stojím. Myslím si, že nebudem mať ja priestor na konfrontačnú kampaň, pretože budem chcieť vysvetľovať verejnosti význam funkcie prezidenta a predovšetkým to, ako túto funkciu by som chcel vykonávať. Ale nebudem ich klamať, pretože už som počul vyjadrenia kandidátov, že zmenia zákony a znížia nezamestnanosť. No tak sa teda chcem spýtať kohokoľvek, že ako prezident môže znížiť nezamestnanosť? No nijako. Pretože prezident nemá takéto právomoci, aby znižoval nezamestnanosť. Mal som na mysli to, že Slovensko potrebuje a bude významne potrebovať politickú stabilitu. A ak napríklad kandidát na prezidenta povie, že Smer je strana extrémna, čo je pochopiteľne nezmysel, pretože Smer je európsky akceptovaná strana, ja mám možnosť sa stretávať so všetkými významnými štátnikmi na svete. Keby sme boli extrémisti, ako niekto tvrdí, tak sa so mnou nikto nestretne. Tým naznačuje, že chce ísť do konfliktu, že keby bol zvolený za prezidenta, že s vládou a s vládnou politickou stranou, ktorá má dnes väčšinou, by viedol súboje. Ďalšie hovoria o tom, že chcú byť protiváhou vláde. Prezident nemá ako byť protiváha vláde, pretože jeho kompetencie sú úplne niekde inde ako sú kompetencie vlády SR. Protiváhou môže byť len vtedy, keď jej bude robiť zle. A zase sme tam. Ja som použil tieto príklady preto, že toto nie je môj cieľ. Môj cieľ je, aby prezident dával ľudí dohromady. Veď predsa prezident bude prekrývať volebné obdobie tejto vlády. Táto vláda končí v roku 2016 a ide do volieb. A čo keď príde ďalšia a iná vláda? Všetko je možné. Môže prísť pravicová vláda v roku 2016. A úlohou prezidenta bude nie hádať sa s tou vládou, úlohou prezidenta bude si s ňou sadnúť, komunikovať a ponúknuť jej tie skúsenosti, ktoré dnes som získal v pozícii predsedu vlády. Ja som to už niekoľkokrát spomínal, že naozaj prezident môže byť mimoriadne nápomocný vláde pri riešení mnohých vecí doma a v zahraničí. Prezident je volený priamo a má nejaké právomoci v ústave. Chcel by som povedať, že tieto právomoci sú dostatočné. A nikto nemá záujem ani nie je potrebné na Slovensku uvažovať, že by sme menili ústavu a dávali prezidentovi silnejšie právomoci. Preto aj padlo rozhodnutie v Smere také, aké padlo. Aj preto kandidujem na prezidenta, pretože viac ako právomoc a kompetencie sa zdá, že bude posilňované politické líderstvo prezidenta. A jeho schopnosť dávať dohromady ľudí, to bude dôležité. A nie to, že či má právo podať nejaký návrh alebo nemá právo podať nejaký návrh. Prezident SR má veľmi veľa významných kompetencií a právmocí. Keby sme si ich prešli a pozreli sa na ne, tak ani by možno mnohí nevedeli, čo všetko prezident SR môže alebo nemôže. Čiže ak sa pýtate na môj názor, som presvedčený, že to čo je v Ústave SR je postačujúce, prezident môže cez tieto právomoci naozaj byť veľmi aktívny, najmä vtedy, ak vzniknú krízové politické situácie, ako bola v Českej republike, vtedy môže prezident prakticky konať rovnako ako konal český prezident, ale ja by som dával teraz do popredia jeho politické líderstvo.

/ Konec ukázky /

Miroslav KOHÚT, moderátor
--------------------
Pán Horský, ako vy vnímate premiéra Roberta Fica ako kandidáta na post prezidenta, čo môže voličom ponúknuť?

Michal HORSKÝ, politológ
--------------------
V posledných týždňoch skutočne nie iba médiá, nie iba politici a politológovia, ale celá široká verejnosť čakala, koho strana Smer nominuje za kandidáta na prezidenta. Dá sa povedať, že od momentu, ako ho nominovala, tak kocky sú vhodené, pán predseda Národnej rady vyhlásil termín, celá spoločnosť vie, kedy čo a ako sa budeme pripravovať spoločne na voľbu prezidenta a to úvodný vstup na prezidentskú kandidatúru, úvodný vstup Roberta Fica do prezidentskej kampane bol skutočne impozantný. Kto ho vie, či nie až príliš. Ale faktom je, že svojim spôsobom nanovo preinterpretoval dôvod, prečo vstupuje do prezidentských volieb. Pán premiér povedal, že mu ide o líderšip. Nie všetci to rozumeli a stretol som sa aj s názorom renomovaným komentátorov, ktorý hovorí, veď vlastne on ani nezdôvodnil, niektorí opoziční kandidáti tvrdia, veď on uteká. Pravdou však je, že pojem líderšip v sebe obsahuje ambíciu politika, mať nie len inštitucionálnu moc, ktorá vyplýva z jeho funkčného zariadenia, ale mať aj vysokú dôveru a autoritu u širokých spoločenských vrstiev. Je to ta najvyššia ambícia politika a v našich pomeroch, pomeroch nielen Slovenskej republiky, ale celej strednej Európy na dosiahnutie takzvaného herdschaft, Nemci tomu hovoria, Angličania leadership, čiže dôvery a autority a z nej plynúceho politického vplyvu a moci, na to je v našich krajinách najprípadnejšia prezidentská funkcia. Preto Robert Fico to povedal veľmi stručne, výstižne, aj keď mnohí to nemuseli celkom dobre rozumieť, ale ponúkam túto možnú interpretáciu a myslím si, že je korektná a správna.

redaktor
--------------------
Je Robert Fico najsilnejším možným kandidátom, ktorého mohol Smer vytiahnuť do boja o prezidentské kreslo?

Michal HORSKÝ, politológ
--------------------
Áno. Nepochybne je. Sú námietky a hlasy, že keby iného kandidáta strana Smer bola nominovala, tak by do tej mierny nespolarizoval opozičné sily protivníkov, súperov. Na to sa však dá povedať, že aby strana nominovala človeka len preto, že nebude vzbudzovať u opozícii alebo u partnerov, súperov akékoľvek iné negatívne emócie, no to by nebolo ani dôstojné tej strany ani tej osobnosti. Ja si vážim tu okolnosť, že ako aj povedal pán premiér, nemá to celkom isté a je si toho vedomý, že v tejto spoločnosti existuje takzvaný syndróm Mečiar, keď my všetci sme samozrejme so zaťatými zubami zvolili v tej dobe takmer bezvýznamného politika odsúdeného na zánik a môže sa stať aj toto v našich nastávajúcich voľbách, ja však si nemyslím, že je to veľmi akútne a aj keď v politike vždy je všetko možné.

redaktor
--------------------
Čo môže byť najväčším tromfom Roberta Fica v boji o prezidentský palác?

Michal HORSKÝ, politológ
--------------------
To je ťažká otázka, čo je jeho tromfom, ale nepochybne je to jeho skúsenosť politická, ale aj naša skúsenosť nás, občanov, s ním. A tam sú výsledky jednoznačné. To je prvé. A druhé, myslím si, že skutočne sa vie pohybovať nielen na plyšových kobercoch, nielen na recepciách, ale vie sa pohybovať aj na medzinárodných fórách. Sám som mal možnosť ho sledovať, pred tými 7, 8 rokmi v Bruseli, viesť pred váženým auditóriem, ktoré bolo naladené proti vláde, prvej vláde Roberta Fica s, pripomeniem, Jánom Slotom a Vladimírom Mečiarom, tam proste bola atmosféra, kde išlo o takmer o prasknutie a keď sa spoločnosť rozchádzala, tak Robert Fico dostal spontánne, aj by som to tak umelecky, standing ovation, všetci mu tlieskali perfektnej angličtine, úžasným spôsobom získal si to náročné bruselské publikum. 

redaktor
--------------------
Naopak čo môže zahrať proti Robertovi Ficovi?

Michal HORSKÝ, politológ
--------------------
To čo vlastne poznáme, ten takzvaný syndróm mečiarovsky syndróm a to aj čo on hovorí, že vlastne všetci sa spiknú proti nemu, iba ak to urobia všetci kandidáti, že nebudú hovoriť o vlastných ambíciách, o vlastných dôvodoch, že vlastne budú hovoriť iba na tie dve zásadné témy, ktoré doteraz hovoria, že oni chcú dať svoju skúsenosť a prípadne tí druhí, že oni sú preto dobrí, že nič nemali doteraz s politikou a boli síce vynikajúci lekári, a tak ďalej, ale o politike a /nezrozumiteľné/ nič netušia, takže sú tí  najsprávnejší, tak ja sa domnievam, že ak ta kampaň nebude vyhrotená, nespolarizuje spoločnosť na jeden proti všetkému a všetci proti jednému, ak to prejde pokojným spôsobom, tak jeho šance sú veľmi veľké.

redaktor
--------------------
Do prvého kola volieb, teda do polovice marca, ešte zostáva nejaký ten čas. Čo očakávate, ako sa premiér bude počas tohto obdobia správať, ako bude vystupovať  možno v rámci jeho kampane, a tak ďalej?

Michal HORSKÝ, politológ
--------------------
To je veľmi ťažké povedať, ale ja by som tu tiež ešte podtrhol taký jeden príklad, že sú námietky a už som ich zaznamenal aj v tlači, že vlastne on zneužíval funkciu, bude zneužívať v kampani funkciu premiéra na volebný výsledok, na volebnú kampaň. No ale ja by som len pripomenul, že čo robí francúzsky prezident, keď ide do prezidentskej kampane? Postaví sa na Elyzejské polia a povie, moji Francúzi, teraz na dva mesiace nechávam Francúzsku republiku iba tak, nech si zavládne,  kto tam trafí do toho môjho paláca a ja budem v kampaň... ako je to v Spojených štátoch amerických, kde prezident Obama, ale nielen Obama, dvakrát zopakoval svoju prezidentúru. Prezident Clinton dvakrát. Prečo vlastne v Spojených štátoch pred veľa veľa rokmi nepovedali, že ten, kto má prezidentúru, môže ju mať dvakrát a dosť. Proste tento svet liberálnej demokracie je postavený tak celý systém a SR je jeho drobúčkou súčasťou, že niet takého politika, aby odkladal svoj výkon funkcie na to, až... a to vysvetlenie, ktoré strana Smer aj premiér, aj predseda parlamentu, aj ďalší, novinári a tak, je podľa mňa úplne uspokojuje a je korektné, v rámci, ja by som povedal, demokratických zvyklostí v celom civilizovanom svete.

Miroslav KOHÚT, moderátor
--------------------
V prvý decembrový deň sa v našom štúdiu proti sebe posadili Milan Kňažko a Radoslav Procházka. Obaja sa rozhodli kandidovať ako občianski kandidáti. Zatiaľ bez podpory politických strán.

/ Ukázka /

René MEDZIHRADSKÝ, moderátor
--------------------
Slováci už určite zaregistrovali vaše billboardy, vašu billboardovú kampaň, koľko peňazí ste zatiaľ minuli a koľko plánujete minúť?

Radoslav PROCHÁZKA, kandidát na prezidenta SR
--------------------
Ja mám ako jediný z kandidátov transparentný účet, od prvého októbra sa všetko, čo sa aj minulo a čo sme aj dostali, je na webe k nahliadnutiu pre všetkých, no ale možno taká anekdota na úvod. V lete mi jeden človek hovoril, že: podľa toho, ako vás sledujem v politike zatiaľ, tak peniaze asi nebudú silná stránka vašej kampane. A mal ten človek pravdu, ak by som to mal metaforicky povedať, tak ja nemám k dispozícii ani vládny špeciál ani osobné súkromné lietadlo, ale silnou stránkou tej kampane sú ľudia. Nám sa cez http://www.podporujemrada.sk podarila úžasná vec. Naozaj že stovky ľudí nezištne ponúkajú svoju pomoc a je to obrovská kompenzácia toho, že ja nemám k dispozícii neobmedzený rozpočet a myslím si, že ta kampaň bude predovšetkým o ľuďoch a o ľuďoch, ktorým záleží na tom, ako Slovensko bude vyzerať, pohnúť ho dopredu.

René MEDZIHRADSKÝ, moderátor
--------------------
Koľko ste zatiaľ minuli?

Radoslav PROCHÁZKA, kandidát na prezidenta SR
--------------------
Do toho prvého októbra, odkedy máme všetko na transparentnom účte, sme minuli 103 481 eur.

René MEDZIHRADSKÝ, moderátor
--------------------
Ďakujem pekne, pán Kňažko, takisto, vy ste spomínali, že to bude chudobná kampaň, na tlačovej besede v piatok. Ako to vyzerá s financovaním?

Milan KŇAŽKO, kandidát na prezidenta SR
--------------------
Nebude chudobná, bude najchudobnejšia. Myslím si, že takú lacnú kampaň ešte nerobila žiadna politická strana ani žiadny kandidát na prezidenta.

René MEDZIHRADSKÝ, moderátor
--------------------
Čo to znamená, neuvidíme ani bilbordy, spoty?

Milan KŇAŽKO, kandidát na prezidenta SR
--------------------
Zatiaľ určite nie. Zatiaľ sme neotvorili ani číslo nášho konta, pretože neviem, čo by sme na to konto zatiaľ poukázali. Jedno je isté, že tých pár sto euro, ktoré zatiaľ naša kampaň stála, financujem z vlastných prostriedkov a čas ukáže. Čas ukáže v tom zmysle, že máme mnoho dobrovoľníkov, ktorí sa prakticky denne hlásia k spolupráci a keby som to finančne vyčíslil, tak by to určite bol kapitál. Ale to je kapitál trochu iného druhu a čas ukáže, či na to číslo konta, ktoré nepochybne zverejníme v priebehu času, ale nikam sa zatiaľ neponáhľame, či na to konto prispeje niekto, kto podporí aj týmto spôsobom moju kandidatúru. Chcel by som ešte len dodať, že ja som verejne činný v tejto krajine skoro 50 rokov, že som bol v politickom živote 13 rokov, bol som pri všetkých kľúčových udalostiach, či pri zmene režimu, či pri vzniku suverénneho Slovenska alebo pri ďalšej dosť zásadnej systémovej premene roku 1989 či pri budovaní národnej inštitúcie, takže moje skutky sú známe, moje postoje takisto, takže nie je potrebné, aby som v tejto fáze oblepil bilbordami Slovensko, aby som ukazoval, že ...

René MEDZIHRADSKÝ, moderátor
--------------------
Ale ak niekto prispeje nejakou vysokou sumou na ten váš účet, ani potom nepôjdete touto cestou nejakej veľkej kampane? Potom to už asi nebude ta najchudobnejšia kampaň, alebo to dáte na charitu, ako ste spomínali tie peniaze?

Milan KŇAŽKO, kandidát na prezidenta SR
--------------------
Čas ukáže. Tu by som len rád poznamenal, že Francúzi napríklad majú obmedzený, obmedzenú možnosť, ako podporiť politickú stranu. Je to 2 800 euro. Takže možno by sme aj doma mali porozmýšľať o tých takzvaných daroch od rôznych neznámych darcov.

René MEDZIHRADSKÝ, moderátor
--------------------
Pán Kňažko, prečo chcete byť prezidentom tejto republiky? Spomínali ste, že sa dostávame pred ten rok 1989, že ten stav je podľa vás taký, sú to silné slová. Prečo je to tak?

Milan KŇAŽKO, kandidát na prezidenta SR
--------------------
Silné slová sú dôsledkom silných skutočností. Ťažko pomenovať slabými slovami to, čo sa u nás deje. Ja sa ospravedlňujem vašim divákom, ktorí sledovali tlačovú konferenciu, pretože moje dôvody, prečo chcem byť prezidentom, sa za tie 3 dni naozaj nezmenili, budú tie isté. Takže budem sa čiastočne opakovať. K tomu, aby som popísal, prečo sa vraciam do politiky, tak musím povedať, prečo som do tej politiky vstúpil. Do politiky som vstúpil, pretože som chcel, aby skončil režim, aby skončil systém, ktorý spôsobil to, že naša krajina bola ohradená ostnatým drôtom, že sme nemohli cestovať, respektíve veľmi obmedzene, že sme našu krajinu, teda tento systém pripravil o státisíce emigrantov, lebo inak nebolo možné žiť a pracovať v zahraničí, a treba pri tejto príležitosti povedať, že naši ľudia sa v krajinách západnej Európy alebo Ameriky uplatnili drvivou väčšinou nadpriemerne. Svedčí to o tom, že ak dodržíme systém, ako teda upravíme systém tak, aby boli dodržané pravidlá demokratického vývoja, tak naši ľudia sú tak životaschopní, a tak dynamickí, že sa vedia postarať sami o seba, že vedia sa postarať o svoje najbližší, skrátka že je veľká škoda, že nežijú v našej krajine. To sa týka aj tých mladých. Dôvod je ten, že znovu ako by sa vkrádalo do nášho života čosi, čo je smutne známe z tohto spomínaného režimu, viete, ja keď sme stáli na novembrových tribúnach, tak sme si určili niekoľko bodov, ktoré je treba splniť. Jeden sa splnil bezo zvyšku. To sú slobodné voľby. A preto všetci tí, ktorí by radi pripisovali tejto novembrovej revolúcii to, že dnes ich život nie je ideálny, lebo že sa im žije ťažko, mnohým jednotlivcom možno ťažšie ako pred tým, to nie je dôvod, alebo to nespôsobili novembrové tribúny, ale každé ďalšie voľby. To znamená, že treba obrátiť pozornosť na chyby, ktoré robia jednotlivé vlády, výkonná moc, jednotliví ministri a treba ich naprávať. Netreba meniť systém. Takže rád by som možno ešte len dvomi slovami povedal, že v zásade sú len dve možnosti. Viete, totalita alebo demokracia. Ak popierame jedno, prikláňame sa k tomu druhému. Ja si myslím, že je lepšie naprávať chyby demokracie, ako sa vrátiť k systémovej chybe.

René MEDZIHRADSKÝ, moderátor
--------------------
Povedali ste, že sme pred, že sme sa vrátili pred rok 89, žijeme v totalite teraz podľa vás? Alebo ako to je?

Milan KŇAŽKO, kandidát na prezidenta SR
--------------------
Nie, budem konkrétny, pretože na prvý pohľad to vyzerá, že je všetko v poriadku. Máme vybudované demokratické inštitúcie, vládu, parlament, nezávisle, ale nefungujú. Tie najdôležitejšie, ktoré by mali byť nezávislé, sú prepojené personálne na jednu stranu. Môžem menovať, Najvyšší kontrolný úrad, generálna prokuratúra, Najvyšší súd,  Národný bezpečnostný úrad a nesvedčí o demokratickom zmýšľaní toho, kto to takto ovplyvňuje, pretože demokracia potrebuje polemiku, nepotrebuje boj ani konfrontáciu, ale polemiku a konštruktívny dialóg opozičných a nezávislých strán, pretože iba v takom vznikajú dobré rozhodnutia pre túto krajinu. A to je podstatné.

René MEDZIHRADSKÝ, moderátor
--------------------
Pán Procházka, vy sa v čom chcete odlišovať možno od terajšieho prezidenta SR, čo chcete priniesť do prezidentského paláca?

Radoslav PROCHÁZKA, kandidát na prezidenta SR
--------------------
Moja kandidatúra je súčasťou úsilia o reštart verejné služby na Slovensku. O jej morálnu a jej generačnú obnovu. Chcem, aby sa moc stala odbornou a poctivou službou občanom SR, čiže tým, ktorým Slovensko patrí. Kandidujem preto, aby som ten úrad použil ako nástroj, ako posunúť Slovensko dopredu a nahor, vymaniť ho spod kliatby neporiadku a nespravodlivosti. A viem, čo chcem v tom úrade urobiť a viem ako a aj to ľuďom veľmi otvorene a poctivo už dlhší čas hovorím. Ja som počul jedného z kandidátov povedať, že kandiduje preto, aby zavŕšil svoj osobný politický príbeh. Iný skoro kandidát si teraz trhá kvietky a že čo mu z toho vyjde, budem kandidovať? Nebudem kandidovať? Ale tieto voľby nemôžu byť nejakým osobným príbehom, a ten úrad my nepotrebujeme na to, by si v ňom niekto riešil svoj osobný problém alebo osobnú ambíciu. Potrebujeme ten úrad na to, aby v ňom jeho nositeľ pre Slovensko a pre ľudí, ktorí tu žijú,niečo urobil. A ja si myslím, že dnes zároveň ani nie je čas na to, aby prezident nariekal nad tým, čo na Slovensku nefunguje, a kto všetko je tu ten zlý. Ja s veľkou pokorou vôči ľuďom hovorím, že oni sami dobre vedia, kde máme problém. Veď tu žijú. My nepotrebujeme prezidenta na to, aby fňukal nad tým, ako nám politické strany a ich biznisové zázemie ukradli štát. My ho potrebujeme na to, aby s tým niečo konkrétne urobil. Aby chránil ľuďom tie práva, ktorým moc úplne prestala venovať pozornosť. Moc sa úplne prestala venovať bežným ľuďom a stratila záujem o to, ako ľudia žijú. A my potrebujeme, ja to hovorím úplne otvorene, aj vám, páni, aj divákom, chcem byť silný prezident. Silný nie v zmysle osobnej svojvôle, ale v zmysle pripravenosti a schopnosti podať plnohodnotný odborný výkon. Použiť všetku svoju odbornú aj ľudskú skúsenosť na ochranu občianskeho záujmu. Na ochranu práve tých práv, ktorým moc prestala venovať pozornosť.

René MEDZIHRADSKÝ, moderátor
--------------------
Tie prezidentské právomoci sú dosť oklieštené, tak ...

Radoslav PROCHÁZKA, kandidát na prezidenta SR
--------------------
Nie, tie prezidentské právomoci posudzujeme dnes podľa toho, čo sme mali možnosť zažiť. Ale môžem byť konkrétny. Napríklad rád by som použil článok 101 odsek 1 v spojení s článkom 102 písmeno R Ústavy SR na kontrolu, aktívnu kontrolu toho, ako vláda plní svoje programové vyhlásenia. Ak môžem teda konkrétne ešte dvoma vetami do dopovedať, chcem sa raz mesačne zúčastniť aktívne zasadnutia vlády a raz štvrťročne chcem verejnosti ponúknuť podrobné hodnotenie toho, ako vláda plní svoje programové vyhlásenie. My tu vždy pred voľbami na začiatku tej kampane máme ...

René MEDZIHRADSKÝ, moderátor
--------------------
Chcete byť akýmsi kontrolným orgánom vlády?

Radoslav PROCHÁZKA, kandidát na prezidenta SR
--------------------
Chcem byť silný prezident v zmysle odbornej, kompetentnej protiváhy moci politických strán. Mám s tým veľmi bezprostrednú skúsenosť, viem, kde nás tlačí topánka, ale veď nám dnes nestačí pomenovávať chyby. My s nimi potrebujeme niečo aktívne robiť. Na plný plyn, s plným nasadením. 

René MEDZIHRADSKÝ, moderátor
--------------------
Keby ste pomenovali také tri najväčšie problémy Slovenska, možno úlohu prezidenta v tom, ako ich vyriešiť.

Milan KŇAŽKO, kandidát na prezidenta SR
--------------------
Ja som nemohol nehovoriť o minulosti, pretože ja mám minulosť. A pretože minulosť sa vracia, bolo nevyhnutné povedať niektoré veci nie kvôli tomu, aby som nad nimi plakal. Kvôli tomu, že sa neriešia, že sú stále aktuálne. Tie, ktoré sme chceli v tom roku 1989, sa okrem slobodných volieb nenaplnili. Viete, možno poviem samozrejmé veci. Mnohí hovoria, treba prísť s veľkou témou. Slovensko má veľkú tému, niekoľko veľkých tém.

René MEDZIHRADSKÝ, moderátor
--------------------
Povedzte tri také problémy, ktoré naozaj ľudí trápia, ktoré treba riešiť a možno aj prezident môže k nim ...

Milan KŇAŽKO, kandidát na prezidenta SR
--------------------
Poviem ich viac. Nebudem sľubovať to, čo prezident riešiť nemôže. To ponechám politickým stranám, aby sľubovali viac než splnia. Prezident, pokiaľ ide o kompetencie z ústavné, naozaj nie sú široké. Ale treba ich plniť dôsledne. Čo znamená, že treba dodržiavať dôsledne ústavu. Treba dodržiavať termíny tak, aby neproblematizovali alebo nesťažovali činnosť najvyšších ústavných orgánov. Treba aby prezident aj v tej oblasti, kde nemá ústavné právomoci, aby bol aktívny. Rozmohol sa akosi názor, že vlastne to je miesto na odpočinok. No, možno je to skúsenosť mnohých občanov, že to tak posudzujú, ale to tak byť nesmie. Prezident musí predovšetkým počúvať verejnosť, počúvať občanov a upozorňovať na to, čo neriešia tí kompetentní. Upozorňovať na to, čo tejto republike škodí. Upozorňovať na to, že politické strany často riešia svoje problémy medzi sebou, alebo priamo v tej strane či jednotlivcov, ale neriešia problémy tejto krajiny. Upozorňovať na to, že máme príliš veľa politikov na tak málo štátnikov. Upozorňovať na to, že je tu istá mlčiaca väčšina, ktorá už ako keby rezignovala na možnú zmenu, pretože má také skúsenosti, že jej hlas jednoducho nepomáha. Tých ľudí treba zobudiť. Treba im uvedomiť, treba ich upozorniť alebo presvedčiť, že tento štát patrí im, že každý si musí chrániť svoje vlastné práva, musí ich poznať a je povinnosťou každého občana si chrániť vlastné práva svoje. Svojich najbližších. Svojho okolia. Až úplne hore. Treba skrátka zobudiť spiacu slovenskú verejnosť.

René MEDZIHRADSKÝ, moderátor
--------------------
Ako to chcete urobiť?

Milan KŇAŽKO, kandidát na prezidenta SR
--------------------
Práve som to povedal. Dodržiavaním zákona, upozorňovať na všetko, čo sa deje v neprospech riešenia týchto vecí. Byť silným hlasom tejto mlčiacej väčšiny. Dokázať, že každý, i keď má zlé skúsenosti, môže mať rovnosť šancí, keď sa bude usilovať, môže mať rovnosť pred zákonom, a to je sféra, ktorá si zaslúži osobitnú pozornosť, pretože súdnictvo je v stave, v akom jednoducho byť nemôže.

René MEDZIHRADSKÝ, moderátor
--------------------
Jeden problém, ktorý vidíte, je to súdnictvo, potom možno ta otvorenosť úradu prezidenta?

Milan KŇAŽKO, kandidát na prezidenta SR
--------------------
Ja som ich povedal asi 10, ale môžem pokračovať. 

René MEDZIHRADSKÝ, moderátor
--------------------
Stačili by i tri také najdôležitejšie podľa vás, ktoré to sú, takže chcete byť otvorenejší prezident?

Milan KŇAŽKO, kandidát na prezidenta SR
--------------------
Nie otvorenejší, otvorený a aktívny.

René MEDZIHRADSKÝ, moderátor
--------------------
Pán Procházka, podľa vás tie tri najväčšie problémy, ktoré naozaj túto spoločnosť trápia a prezident má šancu ich zmeniť alebo dopomôcť, aby exekutíva tieto problémy vyriešila.

Radoslav PROCHÁZKA, kandidát na prezidenta SR
--------------------
Pozrite, to moje úsilie je naozaj veľmi vážny a odhodlaný pokus presadiť na Slovensku generačnú obnovu verejnej služby, služby, ktorej podstatou je aktívny výkon a zároveň reálna zodpovednosť zaň, a to si myslím, že nám na Slovensku zásadne chýba. Zodpovednosť za výkon verejnej moci. Nemáme ju, ja sa už tretí rok snažím presadiť zákon, ktorý by verejných funkcionárov zaviazal k hmotnej zodpovednosti za škodu, ktorú občanom SR spôsobia, ale celkovo podstata toho problému je v tom, že máme v štáte neporiadok. Neporiadok vo vzťahoch, neporiadok v tom, ako nám fungujú úrady a tak ďalej a to, čo ja vnímam ako dôležité je ponúknuť konkrétne spôsoby, ako sa s tými nedostatkami vysporiadať. Lebo naozaj dnes už nám nestačí len upozorňovať ľudí, kde máme problém. Oni vedia, kde nás tlačí topánka. Veď tu žijú. Stretávajú sa s tým každý deň. Čo ja vnímam ako veľmi zásadné a kde naozaj dnes máme nedostatok aj vo výkonnosti pána prezidenta republiky je, sú veci, ktoré súvisia a ja som to naznačil v tej úvodnej otázke, prepáčte, že sa k tomu vrátim, tých 406 tisíc ľudí bez práce, to nie je číslo, to sú konkrétne osudy. To je ľudská...

René MEDZIHRADSKÝ, moderátor
--------------------
S tým prezident asi ťažko môže niečo urobiť.

Radoslav PROCHÁZKA, kandidát na prezidenta SR
--------------------
Naopak. Nechajte ma, prosím, dohovoriť. Tam podstatou toho je ľudská dôstojnosť. To sú životné osudy celých rodín a ja to nevnímam ako čísla. Ja za tým vidím konkrétnych ľudí. Aj z tých ciest po Slovensku. A všade na svete, kde sú prezidenti pri sile a nielen prezidenti, ale vrcholní predstavitelia štátov vrátanie prezidentov, pestujú niečo ako aktívnu ekonomickú diplomaciu. A ja túto tému, hovorím o nej už dlho, a veľmi mi na nej záleží. Hovoril som o nej minulý týždeň aj na hospodárskom klube, a to je jedna z vecí, ktoré prezident republiky môže, podľa mňa musí robiť a má na to kompetenciu v Ústave SR, prezident republiky môže byť aktívnym otváračom tých najvýznamnejších dverí vonku s cieľom podporiť uplatnenie domácich podnikov na zahraničných trhoch. To znamená, podporiť domáci priemysel aktívnou ekonomickou diplomaciou a samozrejme s reálnym efektom v tvorbe pracovných miest tu doma. Kde to potrebujeme. Nie kupovať si za peniaze našich živnostníkov a malých a stredných podnikateľov priazeň zahraničných akcionárov. Dávať stimuly, 26 miliónov eur firme, ktorá má 50 miliónov ročne účtovný zisk, ale pomôcť našim podnikateľom vonku. A ono to nie je vždy pekná čisťučká robota, ale treba ju v teréne odmakať a tam, kde tomuto rozumejú, tam to tí prezidenti robia. A ja sa k tejto agende hlásim veľmi výrazne a mám naozaj presnú predstavu o novom modely tej ekonomickej diplomacie. Bude to vyžadovať súčinnosť aj s inými štátnymi orgánmi a ešte jedna vec, tiež sa sústredím na konkrétnosti, chcel by som, aby sa v regionálnej kancelárie prezidenta republiky v Banskej Bystrici a v Košiciach nielen kúrilo a svietilo. Chcem časť prezidentskej administratívy presunúť do týchto regionálnych kancelárií, zároveň by som tam rád zamestnal ľudí, priamo z tých regiónov, nie z Bratislavy, chcem tie kancelárie otvoriť na priamy kontakt ľuďom a rád by som tam minimálne jeden týždeň v mesiaci priamo úradoval. 

René MEDZIHRADSKÝ, moderátor
--------------------
Pán Kňažko, budete sa uchádzať o voličov stredopravých strán, vy sa charakterizujete za pravicového politika, ako by ste sa charakterizovali?

Milan KŇAŽKO, kandidát na prezidenta SR
--------------------
Ja zastávam názor, že prezident a jeho priama voľba je naozaj o tom, čo hovorí podľa mňa ten dominantný článok ústavy o prezidentovi, že má byť nestranícky a nezávislý. Považujem za trošku čudné, keď politická strana nominuje zo svojich radov nezávislého nestraníckeho prezidenta. To znamená, v konečnom dôsledku, ja ako prezident by som tu bol pre všetkých občanov. Nie ľavých, pravých, kresťanov, liberálov, pre všetkých. Preto je ta priama voľba. Akokoľvek inak by sme sa to snažili stranícky uchopiť, tak zistíme, že ide o istý konflikt záujmov a že prezident je akoby členom akejsi strany. A to ja nechcem. Preto som sa neuchádzal o žiadnu nomináciu a preto sa neuchádzam o žiadnu podporu. Nechcem mať žiadnu farbu, žiadny prívlastok. Chcem byť prezidentom Slovenskej republiky. To je všetko.

René MEDZIHRADSKÝ, moderátor
--------------------
Ako je to možno s prípadnou podporou bývalej premiérky Ivety Radičovej?

Milan KŇAŽKO, kandidát na prezidenta SR
--------------------
To je otázka na ňu.

René MEDZIHRADSKÝ, moderátor
--------------------
Nehovorili ste s ňou o tom?

Milan KŇAŽKO, kandidát na prezidenta SR
--------------------
O podpore nie. O podporu som ju nepožiadal, je to veľmi skúsená politická osobnosť, ktorá sa musí sama rozhodnúť po prvé, či vôbec niekomu vysloví podporu a ak áno, kto to bude, to je naozaj otázka na pani Radičovú.

René MEDZIHRADSKÝ, moderátor
--------------------
A prijmete to zrejme, ak to nastane?

Milan KŇAŽKO, kandidát na prezidenta SR
--------------------
Nie je dôvod neprijať to, ale na druhej strane platí to, čo som povedal.

René MEDZIHRADSKÝ, moderátor
--------------------
Pán Procházka, vy ste tiež občiansky kandidát bez podpory strany, možno sú nejaké, prebehli nejaké rozhovory?

Radoslav PROCHÁZKA, kandidát na prezidenta SR
--------------------
Ja chcem mať od každej politickej strany rovnako ďaleko a myslím si, že preto máme priame prezidentské voľby. Ak by sme chceli kandidáta, na ktorom sa dohodnú politické strany, tak sme tu voľbu mohli nechať v parlamente. A myslím si, že je to dôležité aj pre účely toho, čo ten prezident má v úrade robiť. Všetky tie veci, ktoré som konkrétne vymenoval, pretože ten priamy mandát od ľudí zároveň mandátom pre ľudí. A myslím si, že je dôležité, aby prezident mal od každej politickej strany rovnako ďaleko. Treba zároveň povedať, že ja nekandidujem proti niečomu. Alebo proti niekomu. Kandidujem za niečo a ponúkam ľuďom predstavu toho, čo by som pre nich v tom úrade chcel urobiť.

/ Konec ukázky /

Martin SLOSIARIK, analytik, agentúra FOCUS
--------------------
Obaja títo kandidáti sa zaraďujú k takzvaným občianskym kandidátom, to je asi tá ich základná definícia, i keď musím povedať, že určite je medzi nimi rozdiel, povedzme, vôči Andrejovi Kiskovi. Pán Procházka má za sebou už relatívne bohatú politickú minulosť, vieme, z ktorej strany tak povediac vzišiel, čiže je mu bližšia ta konzervatívna politika. Pán Kňažko aj napriek tomu, že sme ho vlastne v tom verejnom živote dlhšiu dobu nevideli alebo neregistrovali, tak v hlavách samozrejme ľudí ostal jednak ako takpovediac tribún ľudu z novembra 1989 a potom samozrejme aj v súvislosti s politickými udalosťami s ministerským postom, ktoré zastával. Čiže ide o občianskych kandidátov, ale na druhej strane samozrejme nemôžeme zabudnúť na to, že obaja majú vlastne za sebou už istú politickú minulosť alebo politickú skúsenosť.

redaktor
--------------------
Akú skupinu voličov môžu títo kandidáti osloviť?

Martin SLOSIARIK, analytik, agentúra FOCUS
--------------------
Z istého pohľadu sú títo kandidáti, vlastne stoja na dvoch akoby póloch jedného kontinua a teraz mám na mysli predovšetkým ten vek. Pretože na jednej strane sa jedná o najmladšieho kandidáta na prezidenta, čiže pána Procházku a na druhej strane pán Kňažko sa radí teda už skôr k tým starším kandidátom. Tým nechcem samozrejme povedať, že nemajú nejaký potenciál osloviť či už povedzme staršiu generáciu v prípade pána Procházku alebo mladšiu generáciu v prípade pána Kňažka. Ale samozrejme keď sa pozrieme vôbec na kampaň pána Procházku, tak vidíme, že vlastne ten fenomén vlastne toho agizmu alebo vlastne ten vek je v tej kampani samotnej dosť výrazne zdôrazňovaný. On sám sa vlastne definuje ako mladý prezident a snaží sa v podstate vymedziť vôči tým ostatným kandidátom práve ako vôči starej politickej elite, čiže vlastne chce prísť ako nová tvár do politiky, ako niečo, čo nie je až tak skonstnatené, možno v istom slova zmysle príliš konzervatívne, čiže prirodzene už z tejto definície oslovuje skôr voličov tých politických strán v elektoráte, ktorých nájdeme, povedzme, väčší počet tých mladších alebo teda mladších voličov alebo voličov v strednom veku. Mám napríklad na mysli voličov Novej väčšiny, voličov SaS, ale to neznamená, že samozrejme neoslovuje aj voličov iných, samozrejme predovšetkým stredopravých strán, či je to už predovšetkým SDKÚ, v prípade KDH je tá jeho pozícia zložitejšia, pretože aj keď vzišiel pôvodne z tejto politickej strany, tak de facto KDH vlastne vygenerovalo pre tieto voľby ako keby ďalších dvoch kandidátov, pána Hrušovského a pána Čarnogurského a tí predovšetkým vyčerpávajú ten voličský potenciál v prípade tejto politickej strany. Na druhej strane pán Kňažko možno s istého hľadiska môže mať problém osloviť tu mladšiu vekovú skupinu, a to práve preto, že súčasní tridsiatnici si už samozrejme nepamätajú pána Kňažka z tribúny, veľmi si ho nepamätajú ani z toho verejného života, skôr môžu mať s ním tu asociáciu profesionálnu alebo profesnú, a to znamená teda to herectvo. Otázne je, do akej miery vlastne voliči ešte počúvajú dnes na to ,alebo chcú vidieť športovcov, hercov alebo ľudí, povedzme, z iných podobných profesií alebo profesií takéhoto charakteru v aktívnej politike. Jednoznačne samozrejme ale pán Kňažko má potenciál osloviť, myslím, že taktiež skôr konzervatívneho voliča, možno voliča v takom tom strednom a staršom veku, ale jednoznačne sa zaraďuje podľa môjho názoru medzi tých 4 najzávažnejších protikandidátov Roberta Fica v prezidentských voľbách, čiže mám na mysli pána Hrušovského, pána Kisku, pána Kňažka a pána Procházku.

redaktor
--------------------
Obaja kandidáti, tak Milan Kňažko ako aj Radoslav Procházka zatiaľ sú bez podpory politickej strany. Napriek tomu obaja sa vyjadrili, že sa jej nebránia. Myslíte si, že prípadná podpora ktorejkoľvek z politických strán by im mohla pomôcť, alebo práve naopak?

Martin SLOSIARIK, analytik, agentúra FOCUS
--------------------
Je to trocha dvojsečná zbraň. Pretože ten volič by mohol mať potom, ide o to, že či ten volič dokáže rozlíšiť, že ide naozaj len o podporu politickej strany bez toho, že by toho kandidáta takpovediac nominovala. To môže vlastne u niektorých voličov potom zaniknúť a z tohto hľadiska by to mohlo vlastne kandidátovi aj poškodiť. Ale samozrejme ten kandidát asi nemôže, môže, ale asi nepovie, že keď nejaká strana mu vyjadrí podporu, že samozrejme strana, s ktorými hodnotami ten kandidát asi do istej miery súhlasí, pretože v opačnom prípade by bolo naozaj korektné povedať, že o túto podporu nestojím. Ale v prípade, že sa hodnotovo takpovediac kryjú kandidát a politická strana, tak v zásade by to asi nemal byť problém pre toho konkrétneho kandidáta. Ale myslím si, že obaja kandidáti sa budú snažiť udržať si tú takú nadstraníckosť, pretože tá im do istej miery umožňuje a otvára cestu k nielen voličom politických strán, ale práve vlastne, čo je dôležité v týchto voľbách, po povedzme, po posledných voľbách alebo po voľbách v roku 2010, že tu máme kategóriu bývalých stredopravých voličov, ktorí momentálne, povedzme, neinklinujú k žiadnej z tých stredopravých strán a títo taktiež predstavujú istú masu a potenciál pre prezidentské voľby a možno práve títo budú skôr ochotní podporiť občianskeho kandidáta.

Miroslav KOHÚT, moderátor
--------------------
Pred týždňom ste mohli na obrazovkách televízie TA3 sledovať dokonca až dva duely prezidentských kandidátov. V tom prvom svoje prezidentské plány a zámery predstavili Pavol Hrušovský a Andrej Kiska, Pavol Hrušovský medzičasom získal podporu SDKÚ-DS, čím sa stal spoločným kandidátom celej ľudovej platformy.

/ Ukázka /

René MEDZIHRADSKÝ, moderátor
--------------------
Ako to vyzerá s financovaním vašej kampane, koľko ste minuli doteraz, koľko ešte plánujete? Budete mať možno transparentný účet vytvorený?

Andrej KISKA, kandidát na prezidenta SR
--------------------
Ja kandidujem ako nezávislý a nestranícky kandidát a dal som verejný prísľub, že neprijmem ani jeden cent od žiadnej politickej strany alebo žiadneho sponzora. Takže celú kampaň platím z vlastných peňazí. Zatiaľ som za túto kampaň investoval okolo 200 tisíc eur, čo ale podotýkam, určite z pohľadu peňazí do budúcna nebude moja kampaň ta najdrahšia, pretože politici, ktorí sedia v parlamente, majú možnosť sa vyjadrovať k aktuálnym témam, sú s nimi robené rozhovory, kde ja túto možnosť ako človek, ktorý v politike nie som a v parlamente nesedím nemám. Takže môj obrovský mediálny priestor, ktorý ja nemám a to je mojou škodou.

René MEDZIHRADSKÝ, moderátor
--------------------
O vás je známe, že ste bohatým človekom, nebudú hrať prím práve peniaze vo vašej kampani?

Andrej KISKA, kandidát na prezidenta SR
--------------------
Určite nie. To ako sa rozhodnú občania, určite nebude vyplývať z toho, aká kampaň je, ale to, či zoberú, že skutočne chcú mať nezávislého, nestraníckeho a aktívneho prezidenta.

René MEDZIHRADSKÝ, moderátor
--------------------
Dá sa povedať, koľko plánujete minúť? Budú to státisíce alebo možno až...

Andrej KISKA, kandidát na prezidenta SR
--------------------
To sa nedá povedať, pretože neviem, akú kampaň budú robiť ostatní kandidáti, ale ako som povedal, určite to nebude najdrahšia kampaň.

René MEDZIHRADSKÝ, moderátor
--------------------
Pán Hrušovský, s vami to ako vyzerá, čo sa týka kampane a financovania, transparentný účet budete mať?

Pavol HRUŠOVSKÝ, kandidát na prezidenta SR /KDH/
--------------------
Pán redaktor, ešte ak mi dovolíte jednu krátku poznámku k tej predchádzajúcej otázke, ja ako poslanec Národnej rady som zásadným spôsobom odmietol návrh zákona o štátnom rozpočte na rok 2014. Ale iné je byť vo funkcii prezidenta SR a niesť zodpovednosť za krajinu a zobrať na seba riziko, že Slovensko bude v rozpočtovom provizóriu, čo by som považoval za oveľa horšie riešenie ako ten návrh zákona podpísať o štátnom rozpočte, preto len dovietok k tej mojej predchádzajúcej odpovedi a rovnako by som využil aktívnejšie konzultáciu s parlamentom, ale aj vládou SR pred predložením návrhu zákona o štátnom rozpočte. Budem mať transparentný účet na financovanie volebnej kampane. V politike som za tie roky, ktoré pôsobím, nezbohatol. Som normálny jednoduchý, tak ako všetci ostatní občania, občan SR, predpokladám, že budem mať financovanie z rôznych zdrojov, jednak od mojej pôvodnej materskej strany, jednak od sponzorov, všetko zverejním, každý bude mať možnosť, každý deň sledovať množstvo peňazí, ktoré na môj transparentný účet pribudli, ale aj výdavky, na ktoré sa tieto peniaze použili.

René MEDZIHRADSKÝ, moderátor
--------------------
Poďme, páni, k dôvodom kandidatúry. Pán Hrušovský, prečo by mali občania Slovenska voliť práve vás?

Pavol HRUŠOVSKÝ, kandidát na prezidenta SR /KDH/
--------------------
Jednak preto, lebo viem pomenovať presne problémy, v ktorých sa dnes Slovensko ocitlo, Slovensko sa uberá podľa môjho názoru nesprávnym smerom, ľudia strácajú nádej na lepšiu budúcnosť, je to aj preto, že sa nedodržiava ústavnosť, zákonnosť, že ľudia si nevedia vymôcť svoje práva na súdoch, vymožiteľnosť práva je slabá. Že bohatí sa stávajú bohatšími, chudobní chudobnejšími, sociálna situácia sa zhoršuje, sociálna vrstva prakticky zaniká. Slovensko stráca dôveryhodnosť niektorých medzinárodných hodnoteniach, spomeniem len 3, v oblasti úrovne vzdelávania, v oblasti úrovne korupcie, v oblasti vymožiteľnosti práva a podnikateľského prostredia. Preto je načase, aby som dokázal využiť tieto skúsenosti na riešenie týchto zásadných mocenských problémov štátu.

René MEDZIHRADSKÝ, moderátor
--------------------
Pán Kiska, vy ste sa prečo rozhodli uchádzať o túto funkciu?

Andrej KISKA, kandidát na prezidenta SR
--------------------
Tak, ja som najskôr roky pracoval ako manažér, vytvorili sme rodinný podnik, ktorý zamestnal tisíce ľudí a mal viac ako milión klientov, takže mám veľké skúsenosti z oblasti ekonomiky, viem, čo pracovné miesta tvorí, viem, čo pracovným miestam škodí, potom som si ale uvedomil, že od života veľmi veľa dostávam a hájim zásadu, že morálnou zásadou úspešných ľudí to životu vracať a spolu so svojim priateľom sme založili neziskovú organizáciu Dobrý anjel, kde som sa zase roky stretával ale s fatálnymi zlyhávaniami štátu v oblasti sociálnych vecí, v oblasti korupcie, v oblasti zdravotníctva. Neskôr som vyskúšal spraviť projekt detskej špičkovej filantropickej nemocnice, ktorému som sa venoval dva roky a venoval som do toho státisíce eur. Keď ale tento projekt nevyšiel, rozhodol som sa, že vyskúšam pomoc tejto spoločnosti z inej strany a budem kandidovať za prezidenta. Ja som presvedčený totiž, že dnes v našej spoločnosti vláda nemá protiváhu. Nemá niekoho, prirodzenú, jasnú autoritu, ktorá by sa za občanov postavila.

René MEDZIHRADSKÝ, moderátor
--------------------
Dobre, ale prezident tých právomocí veľa nemá. Vy nemôžete zasahovať do sociálneho systému ani do ekonomických zákonov. Môžete ich len vlastne podpisovať, tým dávať najavo, ako chcete dosiahnuť, aby .

Andrej KISKA, kandidát na prezidenta SR
--------------------
Ktokoľvek z nás bude zvolený za prezidenta, bude mať svoje kompetencie. Ale to, či dokáže niečo prezident skutočne vybaviť, či dokáže sa za ľudí postaviť, bude závisieť od jeho autority. Totiž jednak prezident, ten kto bude zvolený prezidentom, získa mandát minimálne od milióna ľudí. A potom je to závisí na ňom, ako na osobe, ako dokáže za ľudí bojovať, ako sa dokážu ľudia za prezidenta postaviť, ako sa on dokáže postaviť za nich a pokiaľ prezident bude mať takúto autoritu, tak žiadna vláda a žiaden parlament takéhoto prezidenta ignorovať nebude.

René MEDZIHRADSKÝ, moderátor
--------------------
Budete sa zúčastňovať možno ako iní kandidáti už načrtli na zasadnutiach vlády, niečo takéto plánujete?

Pavol HRUŠOVSKÝ, kandidát na prezidenta SR /KDH/
--------------------
Nie, pán redaktor, prezident republiky je ústavná funkcia, ktorá je nad vládou, ktorá je nad parlamentom, prezident republiky je reprezentantom štátnosti, ktorý by mal vytvárať obraz o tváre tej krajiny. S tými ľuďmi sa rozprávať, tých ľudí navštevovať, nie chodiť na vládu, skôr si členov vlády a ak bude treba premiéra vlády pozývať do prezidentského paláca, nabádať ich k tomu, aby prijímali rozhodnutia, ktoré budú v prospech zlepšovania sociálnej situácie, aby to boli rozhodnutia, ktoré budú zlepšovať podnikateľské prostredie, aby dnes skupina pomaly 350 tisíc podnikateľov a ohrozených ich zamestnancov sa nebála o to, či stratí zamestnanie alebo podnikatelia odložia bokom svoju živnosť. Toto je úloha prezidenta, zjednocovať, počúvať ľudí, vyzískavať od nich informácie a takto byť prezidentom nie politických strán. Nebyť kamarát len s jedným, podporovať len jedného, ale byť v priateľskom vzťahu so všetkými, vstupovať zásadným spôsobom do riešenia mnohých spoločenských politických problémov.

René MEDZIHRADSKÝ, moderátor
--------------------
Budete v priateľskom vzťahu aj so stranou Smer-SD, ak by ste sa stali prezidentom?

Pavol HRUŠOVSKÝ, kandidát na prezidenta SR /KDH/
--------------------
Budem rovnako ak by som bol prezidentom, kritizovať tak terajšiu vládu, ako aj vládu, ktorá by bola ďalšia po nej.

René MEDZIHRADSKÝ, moderátor
--------------------
Aj svojich bývalých kolegov prípadne.

Pavol HRUŠOVSKÝ, kandidát na prezidenta SR /KDH/
--------------------
Všetkých. Ak by som to cítil pre zlepšovanie života občanov SR za dôležité.

René MEDZIHRADSKÝ, moderátor
--------------------
Pán Kiska, vy plánujete zaviesť nejaké novinky do Prezidentského paláca?

Andrej KISKA, kandidát na prezidenta SR
--------------------
Určite najskôr by som ešte nadviazal na pána Hrušovského. Totiž ja som presvedčený o tom, že prezident nesmie byť predľženou rukou politickej strany. Alebo nesmie byť predľženou rukou nejakých sponzorov. Je ťažké pre mňa si predstaviť, ak niekto roky sedí v parlamente a je v niektorej politickej strane za tieto peniaze politickej strany, v rámci politickej strany si vybuduje svoje meno, svoju kariéru, za jej peniaze potom je aj financovaná jeho kampaň, ako zrazu potom sa postaví a povie, že je skutočne nezávislý prezident. A nestranícky. Čo sa týka samotných noviniek, pre ,mňa je skutočne najdôležitejšie vrátiť prezidentskému úradu dôveru. Ľudia prestali veriť prezidentovi. Často sa ma na stretnutiach pýtajú, na čo máme prezidenta. My potrebujeme vrátiť dôveru v prezidentský úrad, potrebujeme, aby ľudia naspäť vedeli, že je tam prezident kvôli nim, že je pripravený sa za nich postaviť a že bude za týchto ľudí bojovať. To je najdôležitejšie, vrátiť dôveru v prezidentský palác. A čo sa týka samotnej práce, určite chcem byť prezidentom aktívnym, ale prezidentom zodpovedným. Určite by som ako prezident si neuzurpoval moc a ctil by som si ducha ústavy. Pretože to je podľa mňa veľmi dôležité. Pretože prezident nesmie spory vyhrocovať, prezident musí skôr spájať a uhládzať spory. Medzi buď medzi vládou a parlamentom, aj medzi politickými stranami, ale zároveň pokiaľ vláda navrhne hlúpy, škodlivý zákon, ktorý napríklad bude zvyšovať nezamestnanosť, tak prezident sa jasne musí postaviť a jasne musí povedať, čo tento zákon znamená a aké budú jeho dopady. 

René MEDZIHRADSKÝ, moderátor
--------------------
Spomínali ste tu, že štát v niektorých oblastiach zlyháva. Podľa vás je niečo v tomto štáte, nejaká jedna oblasť, ktorá totálne nefunguje a aká by bola úloha prezidenta možno ju vyriešiť alebo zlepšiť?

Pavol HRUŠOVSKÝ, kandidát na prezidenta SR /KDH/
--------------------
Prezident republiky napríklad má v oblasti vymožiteľnosti práva, myslím tím zákonnosť a spravodlivosť, obrovskú právomoc a kompetencie. Prezident republiky vymenováva sudcov, od ústavného súdu až po sudcov okresných súdov. Prezident republiky by mal dbať na to, aby vymožiteľnosť práva na Slovensku bola naozaj na lepšej úrovni ako je teraz. Prezident republiky si nemôže nevšímať sociálnu situáciu, ktorá častokrát tými extrémistickými ponukami, častokrát chviľkovými a okamžitými riešeniami prechádza až do extrémizmu. 

René MEDZIHRADSKÝ, moderátor
--------------------
Čo je ta ale jedna oblasť, ktorá totálne nefunguje podľa vás? Je to sociálna oblasť?

Pavol HRUŠOVSKÝ, kandidát na prezidenta SR /KDH/
--------------------
Sociálna a vymožiteľnosť práva a zákonnosť.

René MEDZIHRADSKÝ, moderátor
--------------------
To sú dve. 

Pavol HRUŠOVSKÝ, kandidát na prezidenta SR /KDH/
--------------------
No tak potom na prvom mieste by som mal zdôrazniť je zákonnosť, spravodlivosť a dodržiavanie ústavnosti a zákonnosti. Dodržiavanie ústavnosti a zákonnosti musíme chápať ako dodržiavanie pre všetkých ľudí rovnako, bez ohľadu na to, či sú bohatí alebo chudobní, bez ohľadu na to, či sú v politike alebo nie sú v politike a takto by som sa usiloval z prezidentského úradu moderovať tento vzťah k verejnosti, aby naozaj sa zlepšil. 

René MEDZIHRADSKÝ, moderátor
--------------------
Pán Kiska, podľa vás čo v tomto štáte nefunguje?

Andrej KISKA, kandidát na prezidenta SR
--------------------
Pravda že by sme mohli hovoriť o súdnictve, o korupcii, o múroch, ktoré si politici vystavali vedľa seba a oddelili sa od ľudí. Ale pre mňa určite najdôležitejšou vecou, ktorú ja dnes vidím ako problém, minule som bol v Rožňave, 27% nezamestnanosť, mladí ľudia utekajú, pretože nemajú prácu, takže pre mňa najdôležitejším problémom je ekonomika a tvorba pracovných miest. Ja som presvedčený o tom, že každý politik, každý štátny úradník by si každé ráno mal klásť tu otázku, a to myslím skutočne od premiéra cez ministrov až po úradníkov v jednotlivých mestách, cez živnostenský úrad, daňový úrad, každý z týchto by si mal klásť otázku, čo môžem spraviť pre to, aby sa tu zvýšil počet pracovných miest. Dnes je ta situácia presne opačná. A tým, ktorí tvoria najviac pracovných miest.

René MEDZIHRADSKÝ, moderátor
--------------------
Vy ako prezident budete prehovárať k týmto ľuďom?

Andrej KISKA, kandidát na prezidenta SR
--------------------
Určite by som...

René MEDZIHRADSKÝ, moderátor
--------------------
Aby sa viac snažili?

Andrej KISKA, kandidát na prezidenta SR
--------------------
Nie, určite by som tlačil na parlament a na vládu, aby konkurencieschopnosť Slovenska, my sme sa prepadli z 37. miesta na 71. Z pohľadu EÚ je za nami už len Grécko a Rumunsko. Mladí ľudia utekajú. Takže to je prvý problém. Potom už keď tie pracovné miesta máme, pravdaže musíme pre nich nájsť vhodných, musíme mať školstvo, ktoré je prepojené s praxou.  

René MEDZIHRADSKÝ, moderátor
--------------------
Chcel som od vás jednu oblasť. Hovoríte nezamestnanosť. Ďakujem pekne. Aké si dávate šance postupu do druhého kola?

Pavol HRUŠOVSKÝ, kandidát na prezidenta SR /KDH/
--------------------
Verím v svoj úspech, preto príliš nešpekulujem o výsledkoch prieskumu verejnej mienky. Snažím sa sústrediť na to, aby som predložil Slovensku dôstojnú ponuku, ktorá ľudí zaujme, ktorej ľudia uveria a kde budú cítiť, že toto je náš prezident, ktorého chceme.

René MEDZIHRADSKÝ, moderátor
--------------------
Trúfate si v druhom kole poraziť kandidáta Smeru-SD, pretože podľa prieskumu to vyzerá tak, že to prvé kolo kto v prvom kole uspeje a bude na prvom mieste?

Pavol HRUŠOVSKÝ, kandidát na prezidenta SR /KDH/
--------------------
Cítim dosť sebavedomia, ale aj presvedčenia o tom, že dá sa aj v druhom kole poraziť ktorýkoľvek kandidát, nehovme len o kandidátovi Smeru. Preto lebo by som nerád personifikoval, nerád by som to pridával k nejakým stranám. Ja si verím a v tejto viere idem do prezidentskej kampane byť úspešný.

René MEDZIHRADSKÝ, moderátor
--------------------
Pán Kiska, vy sa vidíte v druhom kole?

Andrej KISKA, kandidát na prezidenta SR
--------------------
Pravda že áno. Prieskumy trochu, pravda že kolíšu, ale čo je vidieť z prieskumov, že skutočne ľudia na Slovensku už cítia, že tie múry medzi tradičnými politikmi, ktoré si vybudovali a ľuďmi, sú obrovské a že veľmi ťažko sa zbúrajú. A preto tu vzniká taká prirodzená požiadavka po ľudí nezávislých, nestraníckych, ktorí dokážu aktívne do tohoto paláca vstúpiť.

Pavol HRUŠOVSKÝ, kandidát na prezidenta SR /KDH/
--------------------
Len ja by som ešte rád, čo je to nezávislosť, nestraníckosť? Každý máme nejakú závislosť alebo príslušnosť k nejakej hodnote. To že ja dlhé roky pôsobím v strane a ta strana má nejaké programové hodnoty, ktoré ja presadzujem a s ktorými som zidentifikovaný, ešte neznamená len prísnu straníckosť. Ja sa cítim byť dostatočne nezávislý a slobodný, ale vyznávam isté hodnoty, na ktorých budem závislý vždy aj vtedy, keby som nebol v žiadnej politickej strane.

René MEDZIHRADSKÝ, moderátor
--------------------
Tie hodnoty sú skôr konzervatívne?

Pavol HRUŠOVSKÝ, kandidát na prezidenta SR /KDH/
--------------------
Skôr konzervatívne, áno, veď ma každý za tie roky pozná, aj moje názory, aj postoje na rôzne aj zásadné aj náročné a veľmi zložité témy, preto ja tu nezávislosť vnímam ako len pomôcku na to, keď chce niekto niekomu dať na čelo stranícku pečiatku a ako si použiť, že ty si straník, preto už si nie oprávnený sa uchádzať o dôveru občanov. Ja by som naozaj v tejto chvíli a v tejto prezidentskej téme skôr považoval tu skúsenosť aktívnosť a zodpovednosť, ku ktorej ma politika naučila, ako prednosť, ktorú by som dokázal využiť dostatočne schopne bez toho, aby som sa tváril, alebo aby som mal prístup k jednému alebo k druhému bez ohľadu na to, či je alebo nie je členom alebo sympatizantom nejakej strany rovnakú. Ľudia sú pre mňa tým, ktorých mám rád a ktorým chcem vo všetkom vyhovieť.

René MEDZIHRADSKÝ, moderátor
--------------------
Pán Kiska, vy sa považujete hodnotovo za liberála, konzervatívca, pravicovo orientovaného voliča?

Andrej KISKA, kandidát na prezidenta SR
--------------------
Viete, ja nie som politik, tradičný politik, ktorý bol roky v politickej strane.

René MEDZIHRADSKÝ, moderátor
--------------------
Považujete to za výhodu, že nie ste politik, že nemáte za sebou tých x diskusií v televízii a takisto prednesy v parlamente, tlačové konferencie, považujete to za výhodu alebo skôr za nevýhodu?

Andrej KISKA, kandidát na prezidenta SR
--------------------
Viete, podľa mňa čo sú dôležité, sú skúsenosti. Skúsenosti z ekonomiky aby človek vedel, ak čo ekonomike pomáha, čo jej škodí, a keď je v paláci, ako má na vládu a parlament vplývať. Skúsenosti zo zdravotníctva, z oblasti sociálnych vecí, z korupcie. Tie skúsenosti so životom sú podľa mňa najdôležitejšie a to ,či človek ukázal reálne, že dokáže pre ľudí niečo spraviť. Dnes máme viacero kandidátov, neviem, koľko bude na záver, 12, 13? Z ktorých mnohí majú mnoho sľubov a mnoho hovoria o tom, ako budú za občanov bojovať. Ale ja hovorím, že treba sa pozerať nie na slová, ale na činy ľudí. Čo posledné roky robili, čo skutočne po nich zostalo, aká zmena nastala, ako sa za ľudí tento človek postavil a čo dokázal pre nich zmeniť? A to je pre mňa podľa mňa dôležité.

René MEDZIHRADSKÝ, moderátor
--------------------
Ešte mi odpovedzte prosím vás na tu otázku, či sa považujete, za koho orientujete sa či skôr napravo, naľavo?

Andrej KISKA, kandidát na prezidenta SR
--------------------
Tým, že som roky podnikal a bol som manažér a zamestnával a vytvoril som tisícky pracovných miest, takže viem, o čom je podnikanie, tým, že som bol roky v Dobrom anjelovi vo filantropii, a stretával som sa skutočne s ľuďmi, ktorí v spoločnosti padli na samotné dno a pomáhal som im, takže ja som človek, ktorý uznáva silu ekonomiky a tvorbu pracovných miest, ale zároveň hovorí, že sa trebárs budovať dobrý sociálny systém a dokázať sa postarať o slabých.

René MEDZIHRADSKÝ, moderátor
--------------------
Čiže nezaradili by ste sa, jedným slovom?

Andrej KISKA, kandidát na prezidenta SR
--------------------
Určite nie. 

René MEDZIHRADSKÝ, moderátor
--------------------
Vy ste tu viackrát povedali, že chcete byť teda občianskym kandidátom, predsa len neboli tam nejaké ponuky zo strán, ktoré zatiaľ nemajú toho svojho prezidenského kandidáta, že by vás podporili a takisto sa opýtam aj na bývalú premiérku Ivetu Radičovú, ktorá tiež sa ešte nevyjadrila, komu by svoje, ktorý kandidát je jej sympatický, či boli s ňou možno nejaké rokovania o možnej podpore?

Andrej KISKA, kandidát na prezidenta SR
--------------------
Tak ako som povedal, jednak či z pohľadu peňazí, tým že chcem byť nezávislý a nestranícky, tak od nikoho som neprijal, od žiadnej politickej strany alebo sponzora ani cent, a takisto som ani nevyhľadával podporu žiadnej politickej strany a osobne si myslím, že ani nehrozí, aby niektorá za mnou prišla. Čo sa týka pani Radičovej, pani Radičovú si veľmi vážim, je to skúsená politička a som presvedčený, že ona si vytvorí svoj názor.

René MEDZIHRADSKÝ, moderátor
--------------------
Rozprávali ste sa s ňou už o tejto téme?

Andrej KISKA, kandidát na prezidenta SR
--------------------
Nie. Nerozprával som sa s ňou.

René MEDZIHRADSKÝ, moderátor
--------------------
A boli nejaké signály o tom, že by vás podporila?

Andrej KISKA, kandidát na prezidenta SR
--------------------
Ako som povedal, ona si určite svoj názor, ja si ju vážim, ona si svoj názor určite sama vytvorí na základe možno aj takýchto diskusií a svoj názor povie.

René MEDZIHRADSKÝ, moderátor
--------------------
Ale ste otvorený jej podpore?

Andrej KISKA, kandidát na prezidenta SR
--------------------
Pravdaže.

René MEDZIHRADSKÝ, moderátor
--------------------
Pán Hrušovský, u vás je to ako čo sa týka pani bývalej premiérky?

Pavol HRUŠOVSKÝ, kandidát na prezidenta SR /KDH/
--------------------
S pani premiérkou Radičovou som sa nestretol, odkedy skončila vo funkcii premiérky vlády SR, pardon. Stretol som sa, keď uvádzala svoju poslednú knihu. Netajím sa, že máme dobrý vzťah, ale zatiaľ o jej podpore mojej kandidatúry som sa nerozprával. Tak ako som povedal na začiatku, pre mňa je dôležitý každý jeden občan. Každý jeden hlas, o ktorý sa budem usilovať a ta stranícka nominácia alebo to potvrdenie mojej straníckosti, respektíve podpory či už zo strany Mostu alebo KDH naozaj neznamená, že ja budem stranícky. Ja budem kandidátom, respektíve ak budem zvolený, o tom chcem uistiť, prezidentom všetkých občanov SR. Bez ohľadu na to, kto aké sympatie ku ktorej strane má. Nikto to nemá napísané na čele. Dôležité pre prezidenta je, uspokojovať potreby ľudí. Naozaj predstavovať tu tvár krajiny, dať tým ľuďom nádej na lepšiu budúcnosť, z tých ľudí urobiť ľudí šťastnejších, aby sa oni neobávali dnes o svoju budúcnosť.

Andrej KISKA, kandidát na prezidenta SR
--------------------
Ja osobne vidím úlohu prezidenta dnes skutočne v protiváhe. Pretože vláda dnes nemá protiváhu. Nemá ju ani v parlamente, nemá ju v roztrieštenej opozícii a pravda že ju nemá ani v prezidentskom paláci. Dnes nie je jednoznačná prirodzená autorita, ktorá by sa dokázala za ľudí, za slušných ľudí nášho Slovenska postaviť.

Pavol HRUŠOVSKÝ, kandidát na prezidenta SR /KDH/
--------------------
Ak dovolíte, nemôžeme nerešpektovať, sedíme tu teraz v úlohe kandidáta na prezidenta, veríme, že niektorý z nás dvoch aj ním môže byť. Rozdelenie moci, ústavné, ktoré tu má, prezident republiky nemôže byť výkonnou mocou. Na to je vláda SR. Prezident republiky nemôže vstupovať do šarvátok, ktoré sú v parlamente, ale prezident republiky musí v prípade, že cíti, že je zle a takých situácií na Slovensku za posledné roky bolo niekoľko, aktívne vstupovať do riešenia politických problémov.

/ Konec ukázky /

Martin KLUS, politológ
--------------------
Pán Kiska je apolitik, odvoláva sa vo svojej kampani na to, že v politike nikdy nepôsobil, nemá na ňu žiadne väzby, zatiaľ čo pán Hrušovský ako bývalý predseda KDH, ako predseda Národnej rady SR, pôsobil asi v dvoch funkčných obdobiach je aj verejnosťou vnímaný ako človek, ktorý si nesie so sebou určitú politickú minulosť. Čo môže byť na jednej strane veľkou výhodou, na druhej strane veľkou nevýhodou. Určite je tu časť elektorátu, ktorá jedného alebo druhého kandidáta bude voliť práve preto, že už vedia, čo od neho očakávať v politike. A naopak, keďže už vedia, čo od neho môžu očakávať, tak ho rozhodne voliť nebudú, čiže budú to určite chápať na jednej strane ako svoju výhodu, na druhej strane ako svoju nevýhodu. 

redaktor
--------------------
Akú skupinu voličov môžu títo dvaja kandidáti osloviť?

Martin KLUS, politológ
--------------------
Na jednej strane podobnú, voliči, ktorí sa budú chcieť napríklad vymedziť proti kandidujúcemu premiérovi Robertovi Ficovi, to najmä v tom druhom kole predpokladám, na druhej strane ja si myslím, že pán Kiska sa bude snažiť osloviť ten typ voličov, ktorí sa možno za normálnych okolností na prezidentských voľbách nemusia vôbec zúčastniť. Čiže poukazuje na témy, ktoré sme tu v minulosti nemali, hovorí o generačnej obnove, hovorí o obnove v zmysle reformy politického systému ako takého, čo samozrejme pán Hrušovský urobiť nemôže, keďže, ako som povedal, vychádza z určitej politickej minulosti, ktorú tu dnes má. Je zrejmé, že pán Kiska bude oslovovať skôr liberálne orientovaného voliča, skôr voliča, ktorý hľadá v politike možno iné ako stranícke alebo politické hodnoty, zatiaľčo pán Hrušovský vychádzajúc z toho, že bol predsedom KDH, bude skôr orientovaný na konzervatívneho voliča. Určite sa bude odvolávať aj na podporu strany SDKÚ-DS, respektíve Mostu-Híd, takže tam predpokladám skôr prienik do politických štruktúr, do politickej témy, k politickým stranám a k politickým voličom. Veľmi otázne je, do akej miery práve podpora SDKÚ-DS alebo Mostu-Híd môžu pánovi Hrušovskému pomôcť alebo naopak uškodiť.

redaktor
--------------------
V súčasnosti máme 15 kandidátov na post prezidenta. Tento počet môže samozrejme ešte narásť. Majú Pavol Hrušovský a Andrej Kiska niečo iné v porovnaní s protikandidátmi, čo by mohli ponúknuť voličom?

Martin KLUS, politológ
--------------------
Ja si myslím, že obaja majú. Pavol Hrušovský bude popri Robertovi Ficovi jediný kandidát, ktorý bude podporený priamo politickými stranami, ktoré dnes sedia v parlamente, čo sa dá považovať za relatívne veľkú výhodu, keď už nič iné, tieto strany majú vybudované vertikálne štruktúry tak, že sa môže pri nich spoľahnúť aj na pomoc v kampani. Takisto treba povedať, že Pavol Hrušovský bude čerpať z know-how, ktoré už má, pokiaľ ide o voľby, či už do Národnej rady SR, alebo ktorékoľvek ďalšie, ktoré napríklad KDH v minulosti absolvovalo pod jeho vedením. O čo sa nemôže samozrejme oprieť pán Kiska. Ten zase môže čerpať z tej výhody, že je známy marketér, človek, ktorý vybudoval 2 úspešné súkromné spoločnosti a jednu charitatívnu organizáciu, ktorá má veľmi dobré renomé. Je človek, ktorý je dostatočne finančne zabezpečený, takže neobávam sa o problém s financovaním jeho kampane a navyše toto financovanie môže byť veľmi transparentné, keďže hovorí o tom, že si ho financuje sám v tejto kampani. Čiže toto je určite jedna veľká devíza, ktorú má k dispozícii. A to, že začal kampaň podstatne skôr ako všetci ostatní kandidáti snáď s výnimkou Radoslava Procházku, mu takisto dáva skôr výhodu ako nevýhodu v tomto kandidátskom boji.

redaktor
--------------------
Dá sa pri týchto dvoch kandidátoch hovoriť už o nejakej kampani?

Martin KLUS, politológ
--------------------
No, ja som zatiaľ nepostrehol, že by pán Hrušovský vôbec začal robiť kampaň. On len ohlásil, že by chcel kandidovať, povedal, že si želá podporu čo najširšieho spektra politických strán, predovšetkým tej takzvanej ľudovej platformy. Určite ho zaskočilo to, že Strana maďarskej komunity mieni kandidovať svojho vlastného kandidáta, čo podľa môjho názoru výrazne oslabí jeho šance, pretože sa nemôže spoľahnúť na maďarského voliča, ktorý je  prezidentských voľbách nielen relatívne disciplinovaným voličom, no a pokiaľ ide o pána Kisku, tak ta kampaň je zatiaľ veľmi vyvážená, veľmi aktívna, pokiaľ ide o sociálne siete, bilbordovú kampaň, rôznu plagátovú kampaň, ktorú takisto robí, takže je vidieť, že je za jeho kampaňou naozaj profesionál, ktorý problematike veľmi dobre rozumie. U pána Hrušovského čakám, že tu kampaň začne robiť práve teraz a že čakal na ohlásenie kandidatúry svojho najväčšieho protivníka, čiže konkrétne premiéra Roberta Fica.

redaktor
--------------------
Prvé kolo prezidentských volieb  bude 15. marca. Myslíte si, že môžu kandidáti využiť tento čas vo svoj prospech? Majú vôbec dostatok času?

Martin KLUS, politológ
--------------------
Ja som trošku prekvapený, že takto skoro budeme mať prezidentské voľby. Skutočne ten čas je minimálny, navyše opäť čelíme tomu istému ako vo voľbách do Národnej rady SR, kedy hovoríme o takzvanej zimnej kampani, čo výrazne komplikuje marketing a stratégiu v rámci kampane. Uvidíme, aká tuhá bude zima. To určite ovplyvní to, akým spôsobom sa ta kampaň bude viesť. Toho času naozaj zostalo veľmi málo. Čiže Pavol Hrušovský v tomto smere bude ťahať určite za kratší koniec ako Andrej Kiska. Ukázalo sa ako strategicky vhodné rozhodnutie, že tu kampaň či už pokiaľ išlo o zbieranie podpisov, respektíve pokiaľ ide o otváranie rôznych nových tém, ta strategická dôležitosť je nastavená na tom, že bola urobená podstatne skôr táto kampaň.

Miroslav KOHÚT, moderátor
--------------------
Svoju stratégiu, s ktorou vstupujú do boja o Prezidentský palác, predstavili aj Ján Čaranogurský a Gyula Bárdos. Obaja občianski kandidáti, podobne ako ich ďalší protikandidáti, budú musieť do 9.januára vyzbierať 15 tisíc podpisov.

/ Ukázka /

René MEDZIHRADSKÝ, moderátor
--------------------
Pôjdete čisto do tohto boja ako občiansky kandidát, alebo možno nejaká strana, nejaký politik vám vyjadrili podporu?

Ján ČARNOGURSKÝ, kandidát na prezidenta SR
--------------------
Vyjadrila mi podporu konzervatívni demokrati Slovenska a samozrejme množstvo jednotlivcov, ale inak pôjdem ako občiansky kandidát.

René MEDZIHRADSKÝ, moderátor
--------------------
Pán Bárdos, vás len včera v podstate Republiková rada SMK zvolila za kandidáta na prezidenta. Ste v podstate prvým kandidátom maďarskej národnosti. Dá sa to tak povedať. Kedy začnete so zbieraním podpisov? A či sa budete možno uchádzať aj o hlasy, o podporu nejakých iných strán?

Gyula BÁRDOS, kandidát na prezidenta SR /SMK/
--------------------
Samozrejme včera som dostal podporu, a si veľmi cením tu podporu republikovej rady SMK. A je to prvýkrát, keď občan SR maďarskej národnosti bude kandidovať na post hlavy štátu. Ako pán predseda József Berényi povedal, že je to historické rozhodnutie a nebolo to jednoduché rozhodnutie ani pre stranu, ktorá ma nominuje, ani pre mňa ako osobu. Ja som myslím že jediný kandidát, ktorý nemal osobné ambície kandidovať, na post hlavy štátu, ale prišli za mnou a...

René MEDZIHRADSKÝ, moderátor
--------------------
K tomu sa ešte dostaneme k týmto dôvodom. Keby ste o tej podpore, že teda ako to bude vyzerať so zbieraním podpisov?

Gyula BÁRDOS, kandidát na prezidenta SR /SMK/
--------------------
Samozrejme tým pádom, že včera som dostal tu podporu a včera sa o tom hlasovalo v republikovej rade, tak ešte sme nezačali s petíciou, to znamená, že so zbieraním podpisov. Ale ja tiež nebudem iba straníckym kandidátom, budem aj občianskym kandidátom, lebo budem potrebovať 15 tisíc podpisov a samozrejme pritom ako sa budem snažiť získať tie podpisy, budem sa usilovať, aby som mal podpisy od každého občana bez rozdielu národnosti a vierovyznania. Aj straníckej príslušnosti.

René MEDZIHRADSKÝ, moderátor
--------------------
Poďme k financovaniu. Pán Čarnogurský, bude vaša predvolebná kampaň veľkolepá? Môžeme čakať množstvo bilbordov po pri cestách, rozdávanie všelijakých darčekových predmetov?

Ján ČARNOGURSKÝ, kandidát na prezidenta SR
--------------------
O tom si mohli urobiť obraz diváci televízie TA3 už doteraz, pretože žiadne moje bilbordy sa doteraz neobjavili ani žiadne iné propagačné a reklamné prostriedky. Robil som to doteraz predovšetkým osobnými stretnutiami, ale áno, po novom roku pripravujem aj bilbordy.

René MEDZIHRADSKÝ, moderátor
--------------------
Dá sa odhadnúť, koľko ste minuli zatiaľ na tu kampaň a koľko plánujete minúť? A teda či ste otvorený možno darcovským príspevkom, budete mať transparentný účet?

Ján ČARNOGURSKÝ, kandidát na prezidenta SR
--------------------
Áno. Doteraz som minul asi tak 30 tisíc euro, ktoré som čiastočne dal sám, rodina, ale aj teda sponzori a odhadujem, že do volieb tak do sto tisíc sa to môže vyšplhať. Z rovnakých zdrojov. Účet mám vystavený na webovej stránke jancarnogursky.sk, kde sa uchádzam o to, aby mi prispievali na tento účet. Tento účet zatiaľ a teda do volieb nepredpokladám, že bude otvorený, pretože niektorí sponzori si jednoducho do volieb prinajmenšom neželajú, aby boli menovaní, ale samozrejme tak ako zákon ukladá, to znamená, do 30 dní po voľbách dám vyúčtovanie. 

René MEDZIHRADSKÝ, moderátor
--------------------
Pán Bárdos, vás bude podporovať len strana SMK, alebo budete mať aj nejaké iné zdroje financovania, ako bude vyzerať vaša kampaň? Bude to skôr na stretávanie s občanmi, alebo pôjdete do bilbordov a do tlače?

Gyula BÁRDOS, kandidát na prezidenta SR /SMK/
--------------------
Ja by som na to odpovedal na vašu otázku, ja som neminul ani cent, tým pádom, že som...

René MEDZIHRADSKÝ, moderátor
--------------------
Nemali ste kedy.

Gyula BÁRDOS, kandidát na prezidenta SR /SMK/
--------------------
Nemal som kedy, to znamená, že zatiaľ nič. A čo sa týka financií, tak je to otvorená otázka, Strana maďarskej komunity je mimoparlamentnou stranou, a tým pádom nemá také finančné zázemie ako parlamentné strany. S veľkou pravdepodobnosťou môžem povedať, že SMK tak ako aj v minulých voľbách, aj v iných voľbách, nie iba v prezidentských voľbách, bude nútená si zobrať úver a cez úver vlastne budeme financovať výdavky, ktoré budú potrebné na kampaň a samozrejme bude to transparentné, bude to podľa zákonov a bude to aj samozrejme budem mať otvorený účet aj na to, aby keď niekto chce prispieť, aby mohol prispieť, ale neviem, to je nová otázka, začneme sa s tým zapodievať teraz, ale s istotou môžem povedať, že bude to transparentné a bude to podľa zákonov SR.

René MEDZIHRADSKÝ, moderátor
--------------------
Pán Čarnogurský, vy máte za sebou pomerne bohatú politickú históriu a minulosť. Jedným z takých vašich výrazných krokov aj dosť vám to ľudia potom vyčítali, v rozhovoroch alebo aj som prečítal viacero blogov, ktoré vám toto vyčítajú bolo to, že ste v roku 1992 zahlasovali proti zvrchovanosti Slovenska a teraz sa uchádzate o post prezidenta tejto republiky, ktorá vlastne na základe toho vznikla. Je toto podľa vás správne, nebudú vám to vyčítať ľudia aj v tejto prezidentskej kampani?

Ján ČARNOGURSKÝ, kandidát na prezidenta SR
--------------------
Bolo potrebné vtedy zahlasovať proti, teda tam išlo o hlasovanie o uznesení Národnej rady o zvrchovanosti, čo bolo čisto politický akt, dokonca ani nie právny a tam išlo o to, aby sa nová SR neišla do po dráhe, ktorú vytýčil Vladimír Mečiar, pretože ta viedla SR do izolácie. Neboli by nás prijali do EÚ a izolovaná SR by bola takmer neživotaschopná. Preto bolo potrebné postaviť sa proti tejto politike, KDH to urobilo, vďaka takejto opozičnej politike KDH a ďalších strán vtedy sa SR zavčasu, vyhrali sme voľby v roku 1998, otočila kurz, stala sa členom EÚ a ďalších organizácií a stala sa úspešnou európskou krajinou. Vďaka tejto politike vtedajšej KDH.

René MEDZIHRADSKÝ, moderátor
--------------------
Vtedy vnútorne v tých rokoch rozdelenia ste to cítili ako? Boli ste proti rozdeleniu alebo skôr za to, aby sme mali samostatný štát?

Ján ČARNOGURSKÝ, kandidát na prezidenta SR
--------------------
Však ja som bol prvý, ktorý vytýčil heslo, že chceme mať samostatnú stoličku a  hviezdičku v Európe. To znamená, že bol som za rozdelenie, ale chcel som rozdelenie spojiť zároveň s perspektívou spojenia v EÚ. Politika Vladimíra Mečiara to neumožňovala, a preto bolo potrebné zvoliť pomerne, povedzme, komplikovanú taktiku, že hlasovať proti uzneseniu, opakujem, to nebol zákon, to bolo uznesenie, ale zároveň robiť politiku takú, aby zostala SR samostatnou, to sme KDH vtedy vydalo vyhlásenie ešte pred v decembri 1992, čiže pred samotným dňom osamostatnenia SR, že teda už nie sme za obnovenie Československej republiky, ale budeme robiť takú politiku, aby sa SR stala, aby získala stoličku a hviezdičku v EÚ, čo sa stalo.

René MEDZIHRADSKÝ, moderátor
--------------------
Pán Čarnogurský, prečo kandidujete za prezidenta?

Ján ČARNOGURSKÝ, kandidát na prezidenta SR
--------------------
Slovensko je pekná krajina. Sympatickí ľudia, má jeden problém. Aby títo ľudia boli bohatší, aby nemuseli chodiť za zárobkom do zahraničia, aby sa im tuná lepšie žilo a bola by pre mňa veľká česť, keby som pri tomto mohol napomáhať, pretože títo ľudia si to zaslúžia.

René MEDZIHRADSKÝ, moderátor
--------------------
Pán Bárdos, vaše dôvody kandidatúry? Už ste to načrtli trošku, môžete to teraz rozviť.

Gyula BÁRDOS, kandidát na prezidenta SR /SMK/
--------------------
Áno, ja som asi jediný kandidát, ktorý nemal osobné ambície stať sa prezidentom a zúčastniť sa boja o.

René MEDZIHRADSKÝ, moderátor
--------------------
Čiže vy ste boli do toho dotlačený, dá sa povedať?

Gyula BÁRDOS, kandidát na prezidenta SR /SMK/
--------------------
Nie. Bola to ponuka zo strany SMK, a ja som sa rozhodoval veľmi dôkladne, lebo je to veľmi zodpovedné rozhodnutie, hovorím nie iba pre SMK, ale aj pre mňa ako osobu. A rozhodol som sa preto, lebo nastal čas, aby aj maďarský kandidát, to znamená, kandidát maďarskej národnosti, mohol byť ako plnohodnotný občan, aby sa zapojil aj do súťaže o post hlavy štátu. Samozrejme je to v kontexte toho, čo sa udialo od roku 1989, v prvých voľbách nikto nemal ani nárok, aby niekto kandidoval a som presvedčený, že aj vtedy vtedajšia SMK, vtedy Strana maďarskej koalície, by mohla postaviť kandidáta, ale nebolo také rozhodnutie ani nikto sa neopovážil a nikto nemal tu smelosť ísť do toho. Pred 5 rokmi bola iná situácia. Pravica mala silného kandidáta, respektíve silnú kandidátku v osobe pani Radičovej a vtedy sme jasne podporili pani Radičovú a keby sa rozhodovalo na južnom Slovensku, tak...

René MEDZIHRADSKÝ, moderátor
--------------------
Teraz SMK spomedzi tých kandidátov nenašla nikoho, koho by podporila?

Gyula BÁRDOS, kandidát na prezidenta SR /SMK/
--------------------
Pán redaktor, je toľko kandidátov a ani jeden kandidát nie je taký, ktorý by mohol byť úspešný tak ako bola skoro úspešná pani Radičová, ktorá sa potom aj stala premiérkou. Ale to rozhodnutie je aj dôvodom toho, že SMK, ktorá momentálne nie je v parlamente SR, to znamená, v Národnej rade, ale má poslancov v Európskom parlamente, má silné zastúpenie v regionálnych parlamentoch a samozrejme na komunálnej úrovni. A teraz ten výsledok v komunálnych voľbách aj úspech nášho predsedu Józsefa Berényiho v regionálnych voľbách ukázal, že SMK má podporu v regiónoch, má podporu ľudí a samozrejme môžem, musím povedať aj to, že aj vyjadrenie pána premiéra prispelo k tomu, že  rozhodnutie sa zrodilo. Pán premiér povedal, že no tak v žiadnom prípade sa nemôže stať, len aby sa nestalo, že aby bol Maďar predsedom v trnavskej VÚC-ke. To bola osobnosť Berényiho, ktorý sa dostal do druhého kola v regionálnych voľbách. Myslím, že to bola ta posledná veta, ktorá vlastne inšpirovala všetkých, že tak nastal čas, aby sme ukázali, že aj my patríme sem, aj my sme tu doma. Máme také isté právo ako ostatní občania a práve preto sa uchádzam o post hlavy štátu a keď idem do súťaže, tak idem s tým vedomím, že chcem byť úspešný. A preto chcem byť kandidátom všetkých občanov SR.

René MEDZIHRADSKÝ, moderátor
--------------------
Nie je to zo strany SMK len nejaký taký kalkul, predsa len máte ambície dostať sa do parlamentu, nie je toto len možno nejaká taká propaganda, taká kampaň pred parlamentnými voľbami, aby o vás bolo počuť ako o strane SMK?

Gyula BÁRDOS, kandidát na prezidenta SR /SMK/
--------------------
Pán redaktor, v žiadnom prípade. Je to šanca aj v týchto debatách alebo počas tejto kampane hovoriť o otázkach, ktoré sa týkajú ľudských práv, menšinových práv. Aj takzvanej maďarskej karty. Doteraz v každých voľbách sa zneužívala aj využívala maďarská karta. Tým pádom, že...

René MEDZIHRADSKÝ, moderátor
--------------------
Budete sa prioritne zameriavať len na tieto témy, alebo chcete oslovovať aj iných než len z južného Slovenska voličov?

Gyula BÁRDOS, kandidát na prezidenta SR /SMK/
--------------------
Prezident má byť prezidentom všetkých občanov. Aj kandidát, ktorý kandiduje na post hlavy štátu, má byť kandidátom všetkých občanov, ja sa budem usilovať, aby som dostal podporu všetkých občanov bez rozdielu národnosti, politickej príslušnosti aj vierovyznania. To znamená, že takúto ambíciu teraz už mám, keď som dostal tu podporu v SMK a je tu príležitosť, aby som aj o týchto otázkach hovoril, lebo dialóg na tému väčšina, menšina a teraz sa to netýka iba maďarskej menšiny, ja som predstaviteľ maďarskej menšiny, ale moja zodpovednosť je a chcem, aby som reprezentoval aj ostatné menšiny. Je tu viacero menšín na Slovensku. 

René MEDZIHRADSKÝ, moderátor
--------------------
Čo by ste zmenili, aké novinky by ste priniesli do paláca?

Ján ČARNOGURSKÝ, kandidát na prezidenta SR
--------------------
Ja si myslím, že právomoci prezidenta, tak povediac, pre normálnu dobu ako je teraz sú dostatočné. A nie sú malé. Prezident predsa podpisuje, alebo nepodpisuje zákony. Rokuje  o medzinárodných zmluvách, môže požadovať od predsedu vlády, členov vlády informácie a podobne. Čiže to sú dostatočné právomoci, opakujem, v normálnych dobách smerom, povedzme, k ďalším ústavným orgánom, vláda, parlament a podobne. Smerom ku verejnosti prednáša v parlamente správu o stave SR, má možnosť prostredníctvom médií oslovovať občanov povedal by som intenzívnejšie ako obyčajní občania. Čiže takýmito spôsobmi prezident môže relatívne silno ovplyvňovať politiku a ja by som to robil. Chcel by som byť silným a aktívnym prezidentom a aj takýmto spôsobom presadzovať svoj program. 

René MEDZIHRADSKÝ, moderátor
--------------------
Čo je najväčším problémom Slovenska?

Ján ČARNOGURSKÝ, kandidát na prezidenta SR
--------------------
Najväčším problémom Slovenska je chudoba a nezamestnanosť. 

René MEDZIHRADSKÝ, moderátor
--------------------
Ako môže prezident na toto vplývať, aby sa to zlepšilo?

Ján ČARNOGURSKÝ, kandidát na prezidenta SR
--------------------
Môže tým využívaním tých prostriedkov, ktoré som spomenul pred chvíľou. Ešte to by som chcel povedať, že nemôžeme si my v Bratislave, už aj ja som Bratislavčan, namýšľať, že my poznáme všetky problémy Slovenska a odtiaľ to budeme hovoriť, ako sa majú riešiť. To ďaleko lepšie poznajú ľudia v iných, teda v regiónoch Slovenska a za tým účelom chcem v januári už navštíviť všetkých županov SLovenska, aby som sa s nimi porozprával o problémoch ich župy, samosprávneho kraja, ako to oni chcú riešiť.

René MEDZIHRADSKÝ, moderátor
--------------------
Navštívite aj Banskobystrický kraj?

Ján ČARNOGURSKÝ, kandidát na prezidenta SR
--------------------
Áno, samozrejme, Marián Kotleba bol zvolený občanmi SR v legitímnych voľbách, a preto samozrejme aj jeho. Pravdepodobne začnem Bratislavou alebo tuná Trnavou, ale samozrejme aj Banskú Bystricu.

René MEDZIHRADSKÝ, moderátor
--------------------
Potom prenesme sa o to obdobie, možno, keď sa stanete tým prezidentom, plánujete zaviesť nejaké novinky v prezidentskom paláci? Nejakú intenzívnejšiu kontrolu možno?

Ján ČARNOGURSKÝ, kandidát na prezidenta SR
--------------------
Áno. Ide mi o to, že najmä keď som zbieral podpisy, povedzme, tak som sa stretol s tým, že ľudia tuná už pomaly nedôverujú žiadnemu úradu, žiadnej inštitúcii. Chcel by som, aby sa práve z úradu prezidenta stal úrad, ktorému ľudia budú dôverovať a vžije sa také presvedčenie, že keď už všade zlyhajú, myslím inde, tak môžu sa obrátiť na úrad prezidenta republiky a úrad prezidenta republiky aj keď sám nebude môcť vyriešiť ich problém, ale povedzme, že to posunie tomu úradu, ktorý je podľa zákonu kompetentný a bude sledovať vybavovanie ich teda žiadostí, sťažností a ak by zistil tam, že nebola dôsledne vybavená, tak zasiahne. Keď nastúpim do úradu, chcel by som si nechať predložiť povedzme 10 najzávažnejších prípadov, ktoré by mi predložila administratíva terajšieho úradu a s nimi sa osobitne zaoberať, preskúmať, že ako boli vybavené.

René MEDZIHRADSKÝ, moderátor
--------------------
Čiže budete takým advokátom občanov. V tejto funkcii.

Ján ČARNOGURSKÝ, kandidát na prezidenta SR
--------------------
No už teraz sa stáva, že mi volajú z celého Slovenska ľudia, pán doktor, keď vy nie, tak už nemám šancu.

René MEDZIHRADSKÝ, moderátor
--------------------
Pán Bárdos, čo je najväčším problémom Slovenska, ktorá oblasť podľa vás totálne zlyháva a treba ju riešiť?

Gyula BÁRDOS, kandidát na prezidenta SR /SMK/
--------------------
V prvom rade je to nezamestnanosť. Aj to, že východ Slovenska a južné Slovensko je poddimenzované aj hospodársky aj infraštrukturálne.

René MEDZIHRADSKÝ, moderátor
--------------------
To sú známe fakty. Ako to chcete teda vyriešiť z pozície prezidenta?

Gyula BÁRDOS, kandidát na prezidenta SR /SMK/
--------------------
Vy ste sa pýtali, že aké sú najväčšie problémy. S tým som začal. Ale samozrejme vrátim sa k tomu, že čo môže prezident a čo má robiť prezident. V súčasnosti máme prezidenta, ktorý podľa môjho názoru nie je prezidentom všetkých. Prezident by mal byť prezidentom všetkých občanov SR a nemohlo by sa stať ako sme toho svedkami teraz, že pán prezident už teraz povie, hoci nevie, že koho bude kandidovať Smer, že on pravdepodobne podporí kandidáta Smeru. Tak to je politikárčenie. V žiadnom prípade nie je dobré pre SR, že prezident už teraz povie, avizuje, že on koho bude podporovať, ani nevie, že kto tam bude, či to bude súčasný premiér alebo či to bude iný kandidát Smeru, jednoducho nie je /nezrozumiteľné/ a nie je dobré, pre Slovensko, pre štát, ani pre občanov Slovenska, že je taký prezident, ktorý je straníckym prezidentom.

René MEDZIHRADSKÝ, moderátor
--------------------
Vy ste tiež stranícky nominant.

Gyula BÁRDOS, kandidát na prezidenta SR /SMK/
--------------------
Nominant, nominant môže byť stranícky, ale keď sa dostane do úradu, tak musí sa chovať tak ako prezident. Prezident, ktorý je prezidentom všetkých občanov. A samozrejme nie je možné, aby sa stalo to, že prezident ide na zahraničnú cestu a nie je pripravený, lebo akým spôsobom vie reprezentovať štátnosť a štát a všetkých občanov, keď nevie, že kde je a vlastne a o čom sa má tam rokovať a tie prípady, ktoré sa stali, ja to teraz nechcem rozoberať, lebo samozrejme ja si ctím hlavu štátu ako inštitút. Ale to čo sa udialo v posledných rokoch, myslím, že to škodí celému Slovensku a práve preto je načase, aby sa tam dostal človek, ktorý je slušný človek, ktorý nebude politikárčiť,  ktorý bude robiť podľa Ústavy SR, som o tom presvedčený, že hlava štátu má dostatočné kompetencie, len treba tie kompetencie využívať v prospech všetkých a nie iba v prospech niektorej strany alebo v tomto prípade štátostrany.

René MEDZIHRADSKÝ, moderátor
--------------------
Vy ste tiež povedali, myslím včera na tlačovej konferencii, že by ste chceli v pozícii prezidenta prispieť aj k zlepšeniu slovensko-maďarských vzťahov. Ako? 

Gyula BÁRDOS, kandidát na prezidenta SR /SMK/
--------------------
Nie iba slovensko-maďarských vzťahov, v prvom rade moja kandidatúra podľa môjho názoru bude slúžiť aj na to, aby sa mohol viesť dialóg aj počas tejto kampane o tom, že kde sme teraz po roku 1989. Lebo to čo sa udialo a tým pádom som presvedčený o tom, že napríklad maďarská komunita aj ostatné menšiny prispeli k tomu, že SR je v EÚ, je v NATO, je v schengenskom priestore, prijali sme euro a teraz po týchto udalostiach keď sme sa už integrovali, vlastne čo sa deje? Keď sa pozeráme na to, že aké zákony sa prijímajú napríklad v školstve, to sa týka nie iba maďarských škôl, alebo menšinových škôl, to sa týka aj slovenských škôl. Akým spôsobom sa to prijalo. Napríklad kvôli tomu, že budú voľby teraz v roku 2014 sa prijal školský zákon, ktorý bude platný od prvého januára 2015. Prečo? Preto, lebo tí kandidáti Smeru aby nemali z toho nejaké negatíva, a tým pádom sa zabudne na to, že sa to prijalo a potom prvého januára alebo prvého septembra bude platiť tento zákon a tento zákon vlastne zničí všetky malotriedky a to nie iba na južnom Slovensku, nie iba menšinové školy,ale aj to sa týka aj škôl na vidieku, to sa týka aj slovenských škôl. To je napríklad iba táto časť. Ale keď sa pozrieme na to, že roky sa traumatizuje spoločnosť prípadom Hedvigy Malinovej. Bol tu plebiscit v /nezrozumiteľné/, ignorancia vlády a...

René MEDZIHRADSKÝ, moderátor
--------------------
To sú všetko problémy, ktoré sa skôr týkajú národnostnej menšiny. Hovoril ste, že chcete byť všetkých Slovákov, všetkých občanov Slovenska prezidentom.

Gyula BÁRDOS, kandidát na prezidenta SR /SMK/
--------------------
Ja som hovoril, že tieto témy, o týchto témach nebude hovoriť nikto, keď tam nebude kandidát menšiny a preto hovorím, že ja budem kandidátom a chcem byť kandidátom aj predstaviteľom ostatných menšín, práve preto, aby aj tieto témy sa dostali, lebo keď nie je tu kandidát, tak sa to zneužíva táto téma, respektíve ten kandidát, ktorý získal podporu niektorej menšiny, tak z toho má negatívum, veď aj pred 5 rokmi aj predtým napríklad František Mikloško z toho mal iba negatíva v úvodzovkách, že podporovali sme ho my, ale aj ostatné národnosti.

René MEDZIHRADSKÝ, moderátor
--------------------
Keby ste sa náhodou dostali do druhého kola, zrejme bude vašim súperom kandidát vládneho Smeru-SD. Trúfate si poraziť tohto kandidáta možno v prípadnom druhom kole?

Ján ČARNOGURSKÝ, kandidát na prezidenta SR
--------------------
Áno, zhodou okolností pokiaľ som sa ja konzultoval túto otázku s odborníkmi, tak pokiaľ by to bol Robert Fico, tak mnoho práve voličov Smeru by ho chcelo skôr udržať ako predsedu strany, ako predsedu vlády, čiže mohli by dávať aj hlasy aj tomu druhému kandidátovi a v takom prípade ja som pravdepodobne pre nich najprijatelnejší z tých ostatných kandidátov. Všeobecne tým, že by, že doteraz opozičná myslím tlač, ktorá tenduje, ktorá podporuje opozíciu, tak by podporovala toho druhého, čiže toto všetko keby sa dalo dokopy, tak myslím si, že by som mal šance, áno.

René MEDZIHRADSKÝ, moderátor
--------------------
Pán Bárdos, rovnaká otázka na vás. Vy si trúfate prekročiť tu hranicu, aby ste sa dostali do druhého kola, ak nejaké bude teda?

Gyula BÁRDOS, kandidát na prezidenta SR /SMK/
--------------------
Keď niekto sa už rozhodne, že ide do súťaže, tak samozrejme chce uspieť. To je aj v mojom prípade. To znamená, že sa budem uchádzať o podporu všetkých voličov a keď dostanete tu podporu, tak neviete, či to bol politický hlas niekoho alebo či to bol hlas niektorej menšiny alebo či to bol pravičiak alebo ľavičiak. Každý hlas má vlastne rovnakú cenu. Budem sa o to uchádzať.

/ Konec ukázky /

Ján BARÁNEK, politický analytik, agentúra Polis Slovakia
--------------------
Pán Čarnogurský určite vie ponúknuť inú víziu smerovania Slovenska, ako vidíme dnes. Je známy jeho proruský postoj, on je, ak sa nemýlim, priateľom so súčasným ruským prezidentom pánom Putinom. Do istej miery je samozrejme tým ovplyvnená jeho orientácia, je viac východná. Teraz nebudeme diskutovať o tom, že či áno, či nie. Je to jeho legitímny názor, ktorý on legitímne a verejne presadzuje. Sympatické samozrejme na tom je to, že si za tým názorom stojí. Tak ako si stojí aj za ostatnými svojimi konzervatívno-kresťanskými názormi, ktoré určite dokážu osloviť časť verejnosti. Minimálne aj keď nie každý s ním bude súhlasiť, ale minimálne tými pevnými postojmi, ktoré on zaujíma, ktoré ani počas rokov skrátka nemení. Ja si pamätám obdobie, kedy práve kvôli svojim názorom odmietol vstúpiť do vlády, keď ešte vládu tvorila SDK, lebo on vtedy prehlásil, že on je KDH, on skrátka neodíde. Takže uňho čo môže osloviť toho voliča je ta principielnosť postojov, ten konzervatívno-kresťanský svetonázor a tá orientácia viac možno smerom na východ mimo NATO, mimo Spojené štáty, možno aj mimo Brusel, ako to je u niektorých, nehovorím všetkých, ale u niektorých iných kandidátov. Pán Bárdos aj SMK samo sa vyjadrili, že nechcú byť alternatívou len pre maďarskú menšinu žijúcu na Slovensku, ale pre menšiny. Bude zrejme musieť upresniť, aké menšiny mal na mysli, či mal na mysli len politické menšiny, alebo aj iné menšiny. Na toto si ešte budeme musieť počkať. Ja skôr predpokladám, že tu pôjde o tie národnostné menšiny. Máme tu karpatských Nemcov, máme Rusínov, o tom aj bola SMK, keď vznikla, len vždy sa identifikovala viacmenej aj vo verejnosti ako strana pre maďarského voliča. Takže bude teraz na strane aj na jej kandidátovi, aby toto videnie zmenil. Z toho zamerania, o ktorom som hovoril, je u nich ta šanca menej pravdepodobná. Čo neznamená, že ak sa neprebojujú do druhého kola, že ich výsledok bude zlý. Ide o to, nakoľko zaostanú za tým, kto sa do toho druhého kola prebojuje. Napríklad ak si zoberieme Jána Čarnogurského, ak to zaostane nebude veľké, ak bude prijateľné, bude to veľmi silný signál, ktorý Ján Čarnogurský môže vyslať tým konzervatívnym silám na Slovensku, že je tu silný konzervatívny prúd, napriek tomu, že v tom druhom kole nebude. A takisto aj v prípade pána Bárdosa, on nemusí postúpiť do druhého kola na to, aby zmobilizoval na svoju stranu maďarských voličov, a aby sa im snažil dokázať, že on, respektíve SMK je lepšou alternatívou pre nich ako Most. A zase sa vraciame k tomu súboju Most-Híd a SMK. Ja si myslím, že u nich ani to druhé kolo není až také dôležité ako tieto dve posolstvá, ktoré smerom k národu môže vyslať. 

Miroslav KOHÚT, moderátor
--------------------
A sme na konci. Na ďalšiu časť relácie V politike sa môžete tešiť opäť v novom roku. Sprevádzať vás ňou budú tradične kolegovia Ľuba Oravová a René Medzihradský. Prežite krásne a pokojné vianočné sviatky a v novom roku dovidenia.

12.1.2014
TA3
Právomoci prezidenta
12.1.2014    TA3    str. 03   11:00 V politike
            
René MEDZIHRADSKÝ, moderátor
--------------------
My ale ešte nekončíme, teraz vám ešte ponúkam to najpodstatnejšie, čo včera odznelo na tlačovej besede Roberta Fica, ktorej témou boli právomoci prezidenta. Ja sa s vami lúčim, ďakujem vám za pozornosť a prajem ešte pekný víkend, dovidenia.

Robert FICO, kandidát na prezidenta SR, predseda vlády SR /Smer-SD/
--------------------
Ja sa chcem vyhnúť akýmkoľvek špekuláciám, či si vykonávam alebo nevykonávam svoj mandát predsedu vlády riadne. Ja som prisľúbil a robím tak aj v každodennom živote, že mandát predsedu vlády vykonávam na sto percent a budem ho vykonávať až do okamihu rozhodnutia voličov v prezidentských voľbách. Motívom na zvolanie dnešnej tlačovej konferencie je nielen to, že je uzatvorený okruh kandidátov, ktorí sa budú uchádzať o post hlavy SR. Ale je to predovšetkým to, že som očakával od ostatných kandidátov, či už pred uzatvorením alebo bezprostredne po uzatvorení jasnú prezidentskú víziu. Čo očakávajú od funkcie prezidenta SR. Dámy a páni, Ústava SR hovorí veľmi jasne, prezident SR zastupuje SR navonok a do vnútra. A svojim rozhodovaním zabezpečuje riadny chod ústavných orgánov SR. Toto je rámec prezidenta a musíme si teraz odpovedať na otázku, že či právomoci, ktoré prezident má k dispozícii v Ústave SR, sú dostatočné na to, aby túto úlohu zvládol alebo či sú opodstatnené alebo oprávnené rôzne výroky typu, že niekto má záujem posiľňovať právomoci prezidenta SR. Chcem povedať veľmi jasne a zreteľne, že Ústava SR obsahuje dostatočný okruh právomocí pre prezidenta SR. Niekedy až mám pocit, že kandidáti, ktorí sa uchádzajú o post hlavy štátu, si nepozreli, čo všetko môže prezident SR podľa tohto základného zákona štátu. Ako som už povedal, prezident zastupuje SR navonok aj do vnútra. Prezident okrem iného dojednáva a ratifikuje významné medzinárodné zmluvy. Prezident je vrchný veliteľ Ozbrojených síl SR. Prezident môže menovať veľvyslancov, rektorov, profesorov. Prezident má významné právomoci v oblasti trestného práva, kde môže odpúšťať tresty, kde môže dávať amnestie. Prezident má významné právomoci v zahraničnej politike. Nechcem teraz ísť do konkrétneho výpočtu toho, čo prezident má. Všetci dobre viete, že prezident disponuje právom veta. Môže vrátiť zákony naspäť do parlamentu. Prezident má právo požadovať od všetkých ostatných ústavných orgánov informácie, ktoré potrebuje na výkon svojej činnosti. Z tohto dôvodu, aby nedochádzalo neustále k obviňovaniu strany Smer-SD chcem definitívne vyhlásiť, nikdy sme nemali záujem, nikdy sme nemali úmysel a ani nemáme ani úmysel ani záujem zaoberať sa právomocami prezidenta SR, predkladať akékoľvek zmeny Ústavy SR.sme toho názoru v strane Smer-SD, že tieto právomoci sú absolútne dostatočné a pokiaľ ich prezident riadne vykonáva, dávajú prezidentovi naozaj pozíciu hlavy štátu, hlavy SR. Naviac by som chcel dodať, že my nepotrebujeme prezidenta so silnými právomocami. My potrebujeme prezidenta so silnou prirodzenou autoritou. Potrebujeme prezidenta, ktorý má schopnosť, ako som už uviedol, svojimi rozhodnutiami zabezpečovať riadny chod ústavných orgánov. Potrebujeme prezidenta, ktorý má skúsenosti z chodu politického života na Slovensku. Všimnite si, ako sa dnes rozbíja pravicová scéna. Všimnite si, že sa objavujú nové politické subjekty. Tu musí byť politický líder so skúsenosťami, ktorý bude vedieť aj v ťažkých situáciách dávať dohromady tieto subjekty a predovšetkým vytvárať priestor na to, aby systém na Slovensku zostal naďalej demokratický. Potrebujeme prezidenta, ktorý má vzťahy do zahraničia. Potrebujeme prezidenta, ktorý sa pozná s prezidentami, pozná sa s predsedami vlád ostatných štátov. A nemá žiadny problém zdvihnúť telefón a s nimi komunikovať. Čiže potrebujeme takéhoto prezidenta. Potrebujeme politického lídra, skúseného prezidenta, ktorý je pripravený si splniť úlohu, o ktorej hovorí Ústava SR. Znovu pripomínam, že sa uchádzam o túto pozíciu v najlepšej politickej kondícii. Ja neutekám. Ani vôbec nejdem završovať politickú kariéru, ako to hovoria niektorí iní. Funkcia prezidenta nie je na to, aby niekto završil politickú kariéru. Funkcia prezidenta je na to, aby bola poriadne vykonávaná, nie aby sa tam niekto odložil a čakal na svôj dôchodok alebo na to, že bude mať z tejto funkcie určité požitky. Povedal som veľmi jasne, že neutekám zo zodpovednosti, pretože hoci sa to mnohým nepáči, správy o stave Slovenska sú lepšie a lepšie. Myslím si, že sme dokázali Slovensko stabilizovať v čase krízy, myslím si, že Slovensko má dobré východiská na to v roku 2014, aby naďalej bolo dôveryhodným a spoľahlivým hráčom v rámci európskeho priestoru. Dovoľte mi, aby som sa ešte vyjadril aj k téme, ktorá sa týka prezidentských volieb a súvisí s tým, že uchádza sa o post prezidenta SR kandidát zo strany Smer-SD. Je pre mňa nepochopiteľné, že takzvaní demokrati začínajú obviňovať stranu Smer-SD, že chce obsadiť všetky pozície v tomto štáte a že to je vraj nezdravé, je to nedemokratické. Dámy a páni, to je povrchné. Pretože Smer-SD má pozíciu predsedu vlády. A predsedu parlamentu, na základe výsledkov parlamentných volieb z marca 2012. Ak niekto chce spochybniť voľby v roku 2012, nech to povie. Bol to demokratický výber? Mali ľudia možnosť si v marci 2012 vybrať z mnohých politických subjektov a vybrali si tak ako si vybrali? Má sa Smer dnes ospravedlňovať za to, že má predsedu vlády a predsedu parlamentu? Asi nie. Dobre si pamätáte, že sme ponúkali spoluprácu opozičným stranám a to odmietli. To že má dnes Smer dve ústavné funkcie je výsledkom demokratických parlamentných volieb demokratického výberu, ktorý tu bol pred prakticky dvoma rokmi. Teraz prichádza voľba prezidenta. Opäť predsa je demokratický výber. Bude 15 kandidátov, z ktorých si môžu občania vybrať toho, koho považujú za najlepšieho. A nemôžeme diskriminovať kandidátov len tým, že pochádzajú z nejakej strany, ktorá bola úspešná v parlamentných voľbách. Chcem preto aj na túto tému, ktorá sa často objavuje aj v médiách, aj z úst niektorých oponentov povedať, že v prípade, že občania SR mi dajú dôveru v prezidentských voľbách, budem sa po prezidentských voľbách správať štandardne európsky tak, ako to vyžaduje Ústava SR, ktorá jednoznačne hovorí, že prezident nie je viazaný žiadnymi príkazmi. Prezident sa nemôže viazať na konkrétnu politickú stranu. Ale to neznamená, že stratím svoje silné sociálne cítenie. Áno. Ak ma ľudia zvolia za prezidenta, budem prezident ľavicový. Budem prezident, ktorý bude naďalej presadzovať jasné sociálne myšlienky, ktoré som presadzoval počas celého môjho politického života. Dámy a páni, považujem za dôležité urobiť sumár z toho, čo som sa pokúsil v určitom časovom priestore povedať. Nikdy sa nepokúsime o posilňovanie právomoci prezidenta. Potrebujeme prezidenta s prirodzenou autoritou a skúsenosťami. Po druhé, je úplne demokratické, ak má dnes strana Smer-SD predsedu parlamentu a predsedu vlády. Lebo je to výsledkom parlamentných volieb. A je úplne demokratické, ak táto strana stavia svojho kandidáta do súťaže o prezidenta SR. Pretože v opačnom prípade by sme popierali elementárne princípy demokracie, na ktorých SR stojí od roku 1989. Rovnako by som privítal, keby ostatní kandidáti na prezidenta prišli konečne s nejakou víziou. Aký prezident to má byť? Čo má robiť? Pretože zatiaľ počúvam len, že to má byť prezident, ktorý má byť protiváhou vlády. Aká protiváha vlády? Ústava hovorí veľmi jasne, že prezident musí zabezpečovať riadny chod ústavných orgánov. Prezident sa nemôže biť s vládou SR, prezident musí spolupracovať a o to viac to potrebujeme dnes, pretože spolupráca najvyšších ústavných činiteľov je základom politickej stability, ktorú nutne na Slovensku potrebujeme. Očakávam teda, že kandidáti prídu a povedia, ako chcú vykonávať funkciu prezidenta, čo od nej očakávajú, ak budú pomáhať SR, nie ako jej škodiť tým, že by išli do nejakých veľkých konfliktov s ostatnými ústavnými činiteľami. Urobím všetko pre to, dámy a páni, aby som sa v tejto kampani vyhol akýmkoľvek konfrontáciám. Som predmetom rôznych útokov, dokonca by som povedal, že neuveriteľných útokov, ale zachovám po toľkých rokoch politických skúseností veľkú mieru rozvahy a nenechám sa zatiahnuť do šarvátok a konfliktov, v ktorých by ma určite mnohí radi videli. Urobím všetko pre to, aby moje pôsobenie v tejto kampani bolo maximálne nekonfrontačné, skôr urobím všetko,aby pri takýchto stretnutiach s vami sme hovorili o tom, o čom je prezidentská funkcia, ako si predstavujem jej výkon, čo sa bude diať, ak by mi voliči občania SR dali dôveru. Ďakujem veľmi pekne.

2.2.2014
TA3
Dôveryhodnosť justície
2.2.2014    TA3    str. 01   11:00 V politike
            
Ľuba ORAVOVÁ, moderátorka
--------------------
Justíciu čakajú zmeny. Dôvodom je nízka dôveryhodnosť. Opozícia však za týmito krokmi vlády vidí prezidentskú kampaň. Pomôžu previerky sudcov? Budeme mať na súdoch len tých statočných a kedy sa to stane realitou? Tak to sú dnešné témy,  na ktoré sa už o malú chvíľu opýtam mojich hostí. Vitajte. 

/ Reportáž /

Martin LINHART, redaktor
--------------------
Priniesť justícii pokoj, to bola premiérova domáca úloha pre ministra Boreca. Opozícia ale varovala, že jej vzorné plnenie až kričí. Teraz si to všimol aj spomínaný tandem. Symbolicky povedané, za veľa peňazí dáva justícia málo muziky.

Robert FICO, predseda vlády SR /Smer-SD/
--------------------
Máme ambíciu oddeliť v justícii normálnych statočných sudcov od sudcov, ktorí tam nepatria. Máme ambíciu reagovať na veľmi ne, nízku mieru dôveryhodnosti súdnictva na Slovensku.

Martin LINHART, redaktor
--------------------
Do boja preto vytiahli so zásadnými zmenami. Tu sú dve kľúčové.

Robert FICO, predseda vlády SR /Smer-SD/
--------------------
Oddelenie funkcie predsedu Najvyššieho súdu Slovenskej republiky a Súdnej rady Slovenskej republiky. Každý jeden sudca na Slovensku, a je ich 1400, bude musieť prejsť previerkami.

Martin LINHART, redaktor
--------------------
Podobné nápady mala ešte ako ministerka Lucia Žitňanská a opozičný Smer ich ale vtedy potopil. Žitňanská im preto ani dnes príliš neverí. O to viac, že sú to len návrhy na diskusiu.

Lucia ŽITŇANSKÁ, bývalá ministerka spravodlivosti /nezávislá/
--------------------
Na nejaké výraznejšie zmeny v justícii naozaj nie je teraz zo strany vlády do prezidentských volieb ani čas, a ja teda, keďže nie je čas, tak nepredpokladám ani, že vážna vôľa.

Martin LINHART, redaktor
--------------------
Na kritiku opozície si už sudcovia zvykli. Kritický hlas premiéra a ministra ich ale prekvapil.

Dana BYSTRIANSKÁ, prezidentka Združenia sudcov Slovenska
--------------------
My rozhodne chceme prispieť k dôveryhodnosti slovenského súdnictva, ak to nestačí len výkonom našej práce, tak nebránime sa diskusii na žiadnu tému.

Martin LINHART, redaktor
--------------------
Vždy pripravený sa ukázal Štefan Harabin. Diskusii sa nebráni, v prípade previerok sudcov ale varuje, že s nimi mal Ústavný súd problém. On sám si ju ale urobiť nechal a nerozladili ho ani plány rozdvojiť jeho funkciu.

redaktor /Štefan Harabin, predseda najvyššieho súdu SR, predseda Súdnej rady SR/
--------------------
"Sú viaceré systémy v rámci Európskej únie, ako súdna rada funguje. Osobne som prívržencom talianskeho modelu, kde na čele súdnej rady stojí hlava štátu - prezident."

Zuzana ČAPUTOVÁ, advokátka spolupracujúca s Via Iuris
--------------------
Krok, ktorý oslabí koncentráciu moci u dvoch takto významných funkcií, považujem určite za veľmi dobrý. Aj tak si myslím, že najdôležitejšie bude, aké osoby tieto funkcie obsadia.

Martin LINHART, redaktor
--------------------
Podľa bývalého predsedu Ústavného súdu bude najťažšie nastaviť vzťahy medzi šéfom Najvyššieho súdu a šéfom Súdnej rady a vybrať, kto ho bude voliť.

redaktor /Ján Mazák, bývalý predseda ústavného súdu/
--------------------
"Bezpečnostné previerky áno, avšak výlučne pred vymenovaním sudkyne alebo sudcu. Spätné previerky by mohli vyvolať viaceré ústavné otázky."

Martin LINHART, redaktor
--------------------
V júni bude stáť justícia opäť na križovatke. Štefan Harabin končí na čele Najvyššieho súdu aj Súdnej rady a bude treba vybrať jeho nástupcu. Či sa zmeny dovtedy stihnú, je vo hviezdach. Ak to ale Smer myslí vážne, šancu má. V parlamentných laviciach už leží Žitňanskej návrh na oddelenie najvyšších justičných funkcií. Martin Linhart, TA3.

/ Konec reportáže /

Ľuba ORAVOVÁ, moderátorka
--------------------
A v štúdiu už vítam hostí, predsedu vlády Roberta Fica, dobrý deň.

Robert FICO, predseda vlády SR /Smer-SD/
--------------------
Dobrý deň, ďakujem za pozvanie.

Ľuba ORAVOVÁ, moderátorka
--------------------
A predsedu poslaneckého klubu KDH Pavla Hrušovského. Pekný deň.

Pavol HRUŠOVSKÝ, predseda poslaneckého klubu /KDH/
--------------------
Príjemnú nedeľu, dobrý deň.

Ľuba ORAVOVÁ, moderátorka
--------------------
Páni, teda poďme na to, hlavná téma, justícia. Pán premiér, zásadné zmeny v justícii zhruba pol roka po nástupce do funkcie, koncom roka 2012 avizoval minister Borec. Po viac ako roku ste prišli so zámermi, nie je to dlhá doba?

Robert FICO, predseda vlády SR /Smer-SD/
--------------------
Keď sme zostavovali druhý krát vládu v roku 2012 v apríli, mal som ako predseda vlády ambíciu nominovať za ministra spravodlivosti človeka, ktorý nestojí ani na jednej z tých dvoch pomyselných barikád, ktoré dnes v súdnictve ako keby sme vnímali. Hľadal som skúseného právnika, človeka s medzinárodným zázemím, ktorý prinesie do justície na ministerstvo spravodlivosti do vzťahov s najvyšším súdom kľud a racionálne pohľady. Tento zámer sa podaril, pretože tak vypäté situácie, aké sme ich videli za predchádzajúcej vlády, už neboli od roku 2012 a ja si myslím, že toto bola najvýznamnejšia úloha, ktorú minister spravodlivosti vykonal, že upokojil súdnictvo ako také. Postupne sme diskutovali čo ďalej a uvedomil si jednu vec a dúfam, že v tomto sa zhodneme s pánom predsedom poslaneckého klubu KDH, že na niektoré zmeny v justícii potrebujeme ústavné zákony. Čiže bez dohody väčšiny, ktorá má 83 hlasov a menšiny opozície, ktorá má 67 hlasov, aby sme dosiahli minimálne 90 hlasov, to budú všetko iba teoretické rozpravy. Preto  nemalo význam, aby sme rovno prišli s návrhmi zákonov, aby sme rovno predložili na stôl zmeny Ústavy SR prípadne iných právnych predpisov, ale povedali sme, toto sú témy, o ktorých chceme hovoriť, minister spravodlivosti dostal za úlohu zostaviť pracovnú skupinu, pozvať do nej určite aj predstaviteľov opozície a poďme sa pokúsiť nájsť body, kde sa dohodneme a kde vieme, že keď predložíme ústavný zákon do parlamentu, tak zákon prejde. Toto je jediná cesta po 22 rokoch v politike, ktorá môže viesť k schváleniu ústavných zmien.

Ľuba ORAVOVÁ, moderátorka
--------------------
Pán premiér, ale predsa len diskutovať vlastne teraz momentálne chcete ešte ako ste povedali, návrhy nie sú na stole, chcete hľadať zhodu aj s opozíciu, nebol možno čas ten uplynulý rok začať takúto diskusiu?

Robert FICO, predseda vlády SR /Smer-SD/
--------------------
Veľa sa hovorí vo vnútri v justícii, pretože v justícii existujú samosprávne orgány a ja som bol svedkom aj mnohých pracovných porád na ministerstve spravodlivosti, my sme sa najmä orientovali na boj proti súdnym prieťahom, boli prijaté rôzne právne predpisy v oblasti občianskeho procesného práva, pripravili sa zmeny v oblasti trestného práva, čiže ministerstvo si robilo takú tu svoju štandardnú prácu. A okrem toho sme boli všetci mimoriadne, mimoriadne zaťažení konsolidáciou verejných financií. Aj tieto zmeny, o ktorých teraz hovoríme, budú vyžadovať v určitých okamihoch aj finančné náklady. Budeme určite o nich hovoriť detailnejšie a pokavád sme nemali istotu, že na to máme, že to môžme urobiť, tak takéto návrhy zákonov netreba podávať, pretože okamžite by ministerstvo financií protestovalo, že na to nie sú peniaze. Ale sú tam návrhy, ako napríklad zavedenie príplatkov pre sudcov disciplinárnych súdov, hovorím o ďalších obrovských investíciach do elektronizácie súdnictva, o tom budem hovoriť teda najmä elektronický súdny spis, elektronická zbierka zákonov, to sú miliardové v podstate investície, čiže na niečo človek najskôr musí mať, aby si to mohol dovoliť.

Ľuba ORAVOVÁ, moderátorka
--------------------
Pán Hrušovský, vy hovoríte o tom, že premiér, minister spravodlivosti prichádza neskoro. Faktom ale je, ako sme počuli, nejde o konkrétne návrhy zákonov, ide vlastne o diskusiu. Kde je teda problém?

Pavol HRUŠOVSKÝ, predseda poslaneckého klubu /KDH/
--------------------
Tu by som ja tiež rád vedel, pani redaktorka, preto, lebo si spomínam na december minulého roka, kedy sme prvýkrát v Národnej rade SR prerokovávali správu o súdnictve a vtedy, keď bol pán premiér na prvom kontrolnom dni na ministerstve spravodlivosti, konštatoval, že súdnictvo potrebuje v prvom rade pokoj. Vtedy pán minister spravodlivosti sľúbil, že predloží koncepciu súdnictva, jeho ďalších zmien, do dnešného dňa sa nič také nestalo. Preto by som sa rád opýtal, že čo sa za ten rok stalo, keď pán premiér si pred týždňom vyhlásil, že súdnictvo potrebuje zásadnú zmenu, dokonca pripravuje zriadenie komisie, ktorá sa bude tejto zmene systémovo venovať. Teda čo za ten rok od toho pokoja súdnej moci, ktorú si zdôraznil, že je najdôležitejšia, až po dnešný deň, kedy už sme zistili, že súdnictvo je naozaj v zlom a dezolátnom stave, tomu nasvedčuje aj takmer žalostná, len 24% dôveryhodnosť občanov Slovenskej republiky v súdnu moc. Ale ešte pred tým mi nedá, aby som nepomenoval tie dva svety videnia fungovania súdnej moci. Ta moja koncepcia je o otvorenej justícii, o transparentných výberových konaniach, je o elektronizácii súdnictva a je o zvýšení transparentnosti a dôveryhodnosti občanov SR. Nedá mi nepovedať, že kritický okamih nastal v roku 2006, keď bol za ministra prvej vlády pána premiéra Fica spravodlivosti vymenovaný Štefan Harabin. Vtedy sa začala harabinizácia súdnej moci na Slovensku, čo pretrváva dodnes. Je to predmetom kritiky nielen samotných sudcov, ale aj slovenskej verejnosti s tým, s čím sa stretávame, nie je dobrým obrazom a svedectvom o tom, že v tej súdnej moci je všetko v poriadku.

Ľuba ORAVOVÁ, moderátorka
--------------------
Ale to je nie v poriadku podľa mnohých názorov aj odborníkov, v podstate takmer každá vláda neprispela nejakou zásadnou, nejakým zásadným krokom, aby ta dôveryhodnosť rapídne zvýšila sa.

Pavol HRUŠOVSKÝ, predseda poslaneckého klubu /KDH/
--------------------
Pani redaktorka, s tým celkom nemôžem súhlasiť preto, lebo pamätám si napríklad len na posledné dvojročné funkčné pôsobenie vlády Ivety Radičovej. Kedy bola ministerkou spravodlivosti Lucia Žitňanská. Ktorá predložila reformné zákony na transparentnosť súdnej moci. Vtedy ešte aj pán premiér ako opozičný poslanec spolu s ostatnými namietli tento koncept otvorenej justície na ústavnom súde, čo ma veľmi prekvapuje. Do dnešného dňa, sú to už dva roky, viacej ako 2 roky od podania tohoto návrhu, ústavný súd nerozhodol. Je pozastavená účinnosť týchto zákonov.

Ľuba ORAVOVÁ, moderátorka
--------------------
Nie všetkých samozrejme.

Pavol HRUŠOVSKÝ, predseda poslaneckého klubu /KDH/
--------------------
A ten koncept sa nemôže vlastne realizovať. Ja tam vidím niekde problém, a naozaj, ak sa s týmto nevysporiadame, že na čele súdnej moci v ich najvyšších štruktúrach, budú morálni a bezúhonní ľudia, dovtedy akékoľvek kozmetické zmeny v právnom poriadku upravujúcom činnosť, fungovanie súdnej moci nebude znamenať takmer nič len akési formálne prejavy, že to chceme, ale nikto nič neurobí. Ešte k tomu oddeleniu, ktoré sme počuli  na tlačovke, že by to mal byť zásadný reformný krok, predsedu Súdnej rady od predsedu najvyššieho súdu, taká príležitosť tu už  bola.

Ľuba ORAVOVÁ, moderátorka
--------------------
Samozrejme, k tomu sa dostaneme, ale aby sme uzavreli to úvodné kolo, pán premiér, môžete zareagovať. Faktom je, že pôvodne minister spravodlivosti pán Borec chcel čakať so zásadnými zmenami až po tom, ako sa rozhodne o zákonoch bývalej ministerky na ústavnom súde. Takže už sa nebude čakať? 

Robert FICO, predseda vlády SR /Smer-SD/
--------------------
Tak predovšetkým sme si znovu vypočuli, kto je na vine. Na vine je Robert Fico, jeho vláda, lebo /nezrozumiteľné/, lebo Fico. Dobre. Ja už som na toto naučený, pretože ktorýkoľvek krok urobíme, tak okamžite je považovaný za zlý. Ak pôjdeme touto cestou, že si budeme pripomínať rôzne historické kroky, tak asi by to nebolo príliš šťastné, pretože to čo my môžme vyčítať pani Žitňanskej, nemôže nikto vyčítať pánovi Harabinovi. Tu boli obrovské konflikty, do ktorých išla aj ona a ak niekto spolitizoval súdnictvo a ak sa niekto pokúsil o normalizáciu súdnictva, tak to bola hlavne ministerka Žitňanská. Ale môžme touto cestou ísť a nikam sa nedostaneme. Na Slovensku je niekoľko nádherných prísloví a jedno hovorí, že lepšie neskôr ako nikdy. Prečo teraz zrazu je kopu kriku, je pozdvižení, ako hovoria Česi, že je tu záujem prísť, položiť na stôl konkrétne opatrenia a ja netvrdím, že práve oddelenie funkcie predsedu súdnej rady a funkcie predsedu najvyššieho súdu je to naj, naj naj. Za naj naj naj považujem previerky.

Ľuba ORAVOVÁ, moderátorka
--------------------
K tomu sa dostaneme, pán premiér, ale moja otázka znela...

Robert FICO, predseda vlády SR /Smer-SD/
--------------------
Ja len na to odpovedám, to sú tak vážne rozhodnutia v súdnictve, ktoré vyžadujú ústavnú väčšinu. Vyžadujú normálne rozhovory. Mám taký pocit, že opäť nám škrípe komunikácia medzi opozíciu a väčšinou v zásadných otázkach, tak ponúkame, tu je na stole takáto príležitosť, poďme sa o tom teraz rozprávať. Ale ak sa budeme hrabať v tom, že prečo minister Harabin pred 2 mesiacmi niečo neurobil alebo urobil, znovu pripomínam, spomeňme si, v akom stave bol verejný obraz justície v rokoch 2010 až 2012. Každodenné hádky a škriepky. Politizácia. Úloha ministra Boreca ako človeka, ktorý došiel z iného tábora, z neutrálneho, bolo upokojiť to. Aj som mu povedal, pán minister,  nechcem od vás nič iné len zabezpečte, že justícia a súdnictvo odíde z televíznych obrazoviek v podobe hádok a krikov, ktoré sme videli predtým. To bolo zabezpečené. A riadne riadil ministerstvo a venoval sa riadnemu chodu tohto ministerstva a justície ako takej. Teraz prichádza na rad, sme v polovičke vládneho obdobia, prijať opatrenia. Tak prečo teraz je z toho každý nervózny, že sme sa rozhodli s niečím prísť. No tak sme sa rozhodli. To my sa máme za to niekomu ospravedlňovať, že sme vo vláde? A že je našou povinnosťou s niečím prichádzať? Veď my nie sme, pán predseda, politici, ktorí majú rozdielnu politickú históriu. Ty si v politike 24 rokov, ja som v politike 22 rokov. Tak snáď si nebudeme teraz vyčítať, že prečo som to neurobil ja. Však takisto KDH bolo sto rokov vo vláde. Tak aj ja sa môžem spýtať.

Ľuba ORAVOVÁ, moderátorka
--------------------
Dobre, pán premiér. Ale sú tu zákony, ktoré sú na ústavnom súde, ktoré pripravila ministerka Žitňanská.

Robert FICO, predseda vlády SR /Smer-SD/
--------------------
S tým ja nemôžem nič robiť.

Ľuba ORAVOVÁ, moderátorka
--------------------
Rozumiem, len pôvodný zámer bol taký, že minister Borec chcel počkať.

Robert FICO, predseda vlády SR /Smer-SD/
--------------------
Viete, problém návrhov zákonov, ktoré sú na ústavnom súde, alebo zákonov spočíva v tom, že to je presne obraz normalizácie, ktorú chcela zaviesť pani Žitňanská. Pretože pani Žitňanská chcela zrušiť justičných čakateľov, teraz ideme príliš do veľkých detailov a myslím si, že veľká časť verejnosti nevie, bohužiaľ, nemá prístup k takýmto, áno, poďme k praktickým veciam. Rozhodla sa ministerka, že ona umožní vstúpiť do justície komukoľvek na základe výberového konania. No samozrejme, keď na základe výberového konania, tak si tam vyberie koho chce a vyberie si takých sudcov, akých chce. My nesúhlasíme s týmto konceptom a tvrdíme, že príprava sudcov musí byť založená na takzvaných justičných čakateľoch, ktorí niekoľko rokov sú na súde, pripravujú sa, potom idú na justičnú skúšku a potom sa hlásia do výberového konania, aby sa stali sudcami ako takí.

Ľuba ORAVOVÁ, moderátorka
--------------------
Takže verejnosť by nemala byť v tých výberových konaniach?

Robert FICO, predseda vlády SR /Smer-SD/
--------------------
Ale môže byť, pozor, je to otvorené. Každý, kto splní predpoklady, buď to bude justičný čakateľ podľa nášho nového návrhu, alebo ktokoľvek, advokát, môže prísť prokurátor, ale musí stráviť nie 4 - 5 rokov, ako justičný čakateľ, ale povedzme rok na súde, a potom môže za rovnakých podmienok sa uchádzať o funkciu sudcu ako štandardný justičný čakateľ. Čiže toto je naša koncepcia. My sme momentálne vo vláde, my sme túto koncepciu udržiavali aj v rokoch 2006 - 2010, namietali sme jej zrušenie v roku 2011 alebo neviem, kedy ten zákon bol prijatý. 2011. Tak snáď máme právo, keď neustále hovoríme to isté, prísť a povedať, chceme sa vrátiť k justičným čakateľom, na tom nič nie je, tak poďme k tým praktickým veciam, lebo zase budeme si polovičku relácie pripomínať, kto urobil čo urobil a ako urobil.

Pavol HRUŠOVSKÝ, predseda poslaneckého klubu /KDH/
--------------------
No len, pán premiér, nejde to bez toho, aby sme nepomenovali ten problém naozaj trošku vážnejšie, ako len obchádzať aj personálnu politiku jednotlivých či už ministrov alebo predsedov najvyššieho súdu a potom neskôr aj predsedov súdnej rady. Nemôžem súhlasiť s tým, že ministerka Žitňanská bola tá, ktorá kráglovala. Ak niekto sudcov krágloval, to bol pán minister Harabin a ja mám na to aj niekoľko dôkazov a mám na to aj dôvod, aby som to mohol takto otvorene povedať. Poviem príklad Nitry. Vtedy predseda krajského súdu, ktoré končil vo funkcii predsedu preto, lebo mu uplynulo funkčné obdobie, bol sudcovskou radou Krajského súdu Nitra znovu navrhnutý štyrikrát sudcami krajského súdu a pán minister Harabin ho vtedy nevymenoval a vieš prečo? Preto, lebo bol aj členom súdnej rady a on v súdnej rade nehlasoval za to, aby Štefan Harabin po tom, keď končil vo funkcii ministra spravodlivosti, bol navrhnutý na vymenovanie ... no, dobre, ale keď ty si začal ty tým kráglovaním. Štefan Harabin bol ten, ktorý v parlamente vulgárnym spôsobom sa vyhrážal poslancovi, že pôjde do basy. Štefan Harabin bol ten, ktorý sa na adresu ústavného súdu a niektorých sudcov ústavného súdu vyjadroval nehoráznym spôsobom. Ak na tomto človeku máme založiť reformu slovenskej justície, tak si nikdy neporozumieme, preto lebo schváliť, alebo neschváliť ústavný zákon o oddelení tejto funkcie politickým rozhodnutím a nielen nejakým takým obchádzaním problému fungovania súdnej moci, ktorá bez toho, že by sme naozaj na funkcie najvyššie v súdnej moci nedali morálnych a bezúhonných ľudí, neurobíme žiadnu reformu.

Ľuba ORAVOVÁ, moderátorka
--------------------
Pán Hrušovský, v každom prípade...

Pavol HRUŠOVSKÝ, predseda poslaneckého klubu /KDH/
--------------------
My neurobíme žiadnu reformu preto, no nie...

Robert FICO, predseda vlády SR /Smer-SD/
--------------------
Ja teda nerozumiem, pán predseda, ty sa na mňa rozčuluješ, ja ti chcem len pripomenúť ešte raz, že po prvé, nehovor o Nitre, alebo bojuješ za osobného priateľa. To nie je /súzvuk hlasov/. 

Pavol HRUŠOVSKÝ, predseda poslaneckého klubu /KDH/
--------------------
Mne osobne vôbec.

Robert FICO, predseda vlády SR /Smer-SD/
--------------------
Mohli by sme ísť do detailov, že o kom teraz hovoríš a za koho bojuješ. 

Pavol HRUŠOVSKÝ, predseda poslaneckého klubu /KDH/
--------------------
Môžme. 

Robert FICO, predseda vlády SR /Smer-SD/
--------------------
A pokiaľ ide o predsedu najvyššieho súdu, už veď nebuďme ako malé deti. Pán predseda, kto nastavil podmienky voľby predsedu najvyššieho súdu? Kto vytvoril inštitút súdnej rady? Veď ste to urobili vy počas druhej vlády Mikuláša Dzurindu. My sme na systéme voľby predsedu najvyššieho súdu a na systéme fungovania súdnej rady v rokoch 2006 - 2010 nezmenili absolútne nič. Doteraz sme nič nezmenili a chceme o tom s vami hovoriť. Tak už prestaňte len zase tu vytvárať obraz triednych nepriateľov. Poďme to riešiť. Obidvaja sa zhodneme v tom, že je to nejaký problém. Ja neviem vyriešiť problém najvyššieho súdu. Predseda najvyššieho súdu je volený v súdnej rade. To nie je môj problém ani ty ho nevieš ovplyvniť.

Pavol HRUŠOVSKÝ, predseda poslaneckého klubu /KDH/
--------------------
Súhlasím. 

Robert FICO, predseda vlády SR /Smer-SD/
--------------------
Nechajme súdnu radu, nech si vyberie takého predsedu Najvyššieho súdu, akého si vyberie alebo akého si  vybrala. Ja musím rešpektovať rozhodnutie súdnej rady, keď súdna rada si vybrala za predsedu Najvyššieho súdu pána Harabina. Tak akým má toto význam? Tak buď to chcem riešiť, bude v justícii neporiadok a chcem ho riešiť, alebo zase to bude tak a ty si na vine, Fico, lebo ty si Harabina... ale iste, toto urobili, vy ste svätí anjeli a my sme tí diabli. Poďme sa o tom baviť.

Ľuba ORAVOVÁ, moderátorka
--------------------
Jasné, samozrejme, aj o tom je ta diskusia.

Pavol HRUŠOVSKÝ, predseda poslaneckého klubu /KDH/
--------------------
/súzvuk hlasov/ nechceme byť ani svätí ani anjeli, k tomu máme ďaleko, ale musím zareagovať preto, lebo znovu. Nechceš, aby sme tu sa obviňovali, kto spravil čo, ale ty veľmi dobre vieš, že podmienky v systéme fungovania súdnej moci a niektoré ústavné zmeny boli podmienkou Európskej komisie pri prijímaní Slovenskej republiky do Európskej únie. 

Robert FICO, predseda vlády SR /Smer-SD/
--------------------
Ja vám to nevyčítam.

Pavol HRUŠOVSKÝ, predseda poslaneckého klubu /KDH/
--------------------
Toto sme museli urobiť po tom, čo sa odohrávalo v systéme súdnej moci po Mečiarovi.

Ľuba ORAVOVÁ, moderátorka
--------------------
Dobre, k tomu sa pán Hrušovský...

Pavol HRUŠOVSKÝ, predseda poslaneckého klubu /KDH/
--------------------
To bolo treba aj urobiť totálnu revíziu, veď sa pamätáme na ministerku spravodlivosti, ktorej požehnávala Mečiarova amnestia, pani ministerka Tóthová, a tak ďalej, tu bola obava, že tá súdna moc sa úplne vymkne z rúk a súdna moc prestane byť dôveryhodným inštitútom ústavným na vymáhanie si svojho práva. Takže... /súzvuk hlasov/, ty chceš stále akože hovoriť o tom, že všetko je v najväčšom poriadku, poďme si dneska sadnúť a poďme sa od zajtra dohodnúť. Poďme rokovať, ale poďme naozaj sa vážne zaoberať tým, či a ako odpolitizovať a odstrániť z tej súdnej moci tých, ktorí jej škodia. Nechcem urobiť kolektívnu vinu zo všetkých sudcov.

Ľuba ORAVOVÁ, moderátorka
--------------------
Pán Hrušovský, ak ste teda povedali, že ten systém, aby diváci vedeli, súdna rada je vlastne volená zo zástupcov návrhov parlamentu, vlády, prezidenta, samotnej súdnej obce. Tento model bol zavedený v roku 2002 vtedajším ešte ministrom spravodlivosti pánom Čarnogurským. Hovorili ste, že bolo to kvôli vstupu Slovenska do EÚ. Kritizujete momentálne najmä to obsadenie najvyššieho súdu? Moja otázka znie, s odstupom času, teda pripúšťate, že ten systém, ktorý ste teda zaviedli, nebol dobrý?

Pavol HRUŠOVSKÝ, predseda poslaneckého klubu /KDH/
--------------------
Veď nehovorím o systéme, ja hovorím o personálnom výbere.

Ľuba ORAVOVÁ, moderátorka
--------------------
Iste, len ten systém bol...

Pavol HRUŠOVSKÝ, predseda poslaneckého klubu /KDH/
--------------------
Len hovorím teraz konkrétne o Štefanovi Harabinovi, ktorý podľa môjho názoru...

Ľuba ORAVOVÁ, moderátorka
--------------------
Nastavený takým spôsobom, že súdna rada vyberá šéfa najvyššieho súdu?

Pavol HRUŠOVSKÝ, predseda poslaneckého klubu /KDH/
--------------------
Áno, pani redaktorka. Ja proti tomu nenamietam, ja s tým súhlasím. Možno aj treba sa zamyslieť aj ďalej, nielen na tom, že oddelíme funkciu predsedu najvyššieho súdu od funkcie predsedu súdnej rady, ale poďme sa zamyslieť na to, ako kreovať nanovo súdnu radu tak, aby sme ju odpolitizovali a aby sme ju zverili viacej do rúk tým, ktorí za stav súdnej moci nesú najväčšiu zodpovednosť, a to sú samotní sudcovia.

Ľuba ORAVOVÁ, moderátorka
--------------------
Takže viac sudcov na výber teda sudcov.

Pavol HRUŠOVSKÝ, predseda poslaneckého klubu /KDH/
--------------------
To je na zváženie, naozaj a do toho treba vtiahnuť nielen politikov, ale v prvom rade tých, ktorí sa profesionálne, možno aj akademicky zaoberajú fungovaním súdnej moci nielen na Slovensku, ale aj v iných štátoch či už EÚ, alebo vo svete.

Ľuba ORAVOVÁ, moderátorka
--------------------
Pán premiér, hovoríme teda o oddelení funkcie najvyššieho súdu a súdnej rady. Moja otázka teda znie, čo sa vlastne stalo, že teraz aj strana Smer prichádza s týmto oddelením, je vlastne aj to spojenie, ako je to nastavené od čias vlády Mikuláša Dzurindu, dôvodom na tu nedôveryhodnosť justície?

Robert FICO, predseda vlády SR /Smer-SD/
--------------------
Ja sa ešte vrátim k tomu, čo sme hovorili o súdnej rade a minulosti. To je taký klasický príklad postoja opozície k vláde. To znamená, keby súdna rada vybrala predsedu najvyššieho súdu, ktorý by vyhovoval opozícii, tak ten mechanizmus je perfektný. Ale keďže mechanizmus, ktorý vymyslela terajšia opozícia, vyprodukoval človeka, ktorého oni nechcú, tak tento systém je zlý a treba ten systém zmeniť. To je základný rozdiel v nazeraní na vec. Buď teda mechanizmus nastavím a stojím si za ním, a ten mechanizmus potom v nejakých voľbách vyprodukuje predsedu najvyššieho súdu, ktorého rešpektujem, ale nie ako hovorí teraz opozícia, no keďže súdna rada nezvolila toho, koho sme my chceli, tak teraz treba súdnu radu zlikvidovať, popraviť, zničiť a urobiť nejakú novú súdnu radu. Toto je prístup, ktorý ja nikdy nebudem brať. Poďme na to inak, lebo...

Ľuba ORAVOVÁ, moderátorka
--------------------
Dobre, spýtam sa teda veľmi konkrétne.

Robert FICO, predseda vlády SR /Smer-SD/
--------------------
Ja idem na tu otázku, na ktorú ste teraz /nezrozumiteľné/.

Ľuba ORAVOVÁ, moderátorka
--------------------
Čo sa vlastne stalo, že vlastne aj Smer dospel vlastne k tomu, že vy...

Robert FICO, predseda vlády SR /Smer-SD/
--------------------
Pani redaktorka, vôbec to nie je podstatné, dobre? Podstatné je niečo iné. Podstatné je to, že za tých 20 rokov od roku 1993, povedzme, kedy vznikla samostatná Slovenská republika, sa urobilo v justícii veľmi veľa. Ale teraz hovorím o krokoch vo vzťahu k sudcom. Výrazne sa zvyšovali platy. Dnes sudcovia majú také výhody, o ktorých samozrejme v iných zamestnaniach sa ani nesníva. Je to trinásty, štrnásty plat. Je to práca doma. Je to PN sto percent. A už o iných veciach, ktoré sa týkajú dôchodkového zabezpečenia ani nehovorím. V poriadku, ja tvrdím, ak chceme mať silnú a nezávislú justíciu, tak tieto vymoženosti patria týmto ľuďom, aby boli nezávislí, aby neboli odkázaní na nejaký úplatok alebo na to, že niekto ich ovplyvní iným spôsobom. A my sme...

Ľuba ORAVOVÁ, moderátorka
--------------------
V tom sa predpokladám s opozíciou zhodnete.

Robert FICO, predseda vlády SR /Smer-SD/
--------------------
Áno. Čiže nejaké obdobie sme tvrdo pracovali na tom, aby justícia z pohľadu formálno právneho, z pohľadu jej úpravy v základných predpisoch, ale aj materiálneho, bola niečím takým, čo je typické aj v nejakých iných krajinách ako sú členské štáty EÚ. Otázka imunity napríklad. A teraz prišla doba, kedy sme si povedali, je aj ta druhá strana mince naplnená? Je naozaj to súdnictvo natoľko dôveryhodné, aby mohlo požívať takéto výhody a takéto vymoženosti, ako dnes požívajú predstavitelia súdnej moci? Odpoveď je, že dôveryhodnosť je veľmi nízka a že musíme začať v tejto oblasti niečo robiť. To, že hovoríme o oddelení predsedu najvyššieho súdu od súdnej rady...

Ľuba ORAVOVÁ, moderátorka
--------------------
Ono je to jeden z tých hlavných bodov, ktoré ste povedali.

Robert FICO, predseda vlády SR /Smer-SD/
--------------------
Ale to je jednoducho bod, o ktorom sa veľa hovorí. Najpodstatnejšie zmeny, ktoré by mohlo priniesť do justície toto reformné rozmýšľanie je, že by sme sa mali začať baviť s opozíciou, ako nastaviť previerky sudcov.

Ľuba ORAVOVÁ, moderátorka
--------------------
Dostaneme sa.

Robert FICO, predseda vlády SR /Smer-SD/
--------------------
To je najpodstatnejšie, pani redaktorka. Lebo my sa stále bavíme o Štefanovi Harabinovi. Zabudnime na Štefana Harabina.

Ľuba ORAVOVÁ, moderátorka
--------------------
Nie, nie, nie. Ja sa teraz nechcem...

Robert FICO, predseda vlády SR /Smer-SD/
--------------------
Štefan Harabin je predseda Najvyššieho súdu SR. A vďaka systému, ktorý nastavila opozícia v roku 2002, je aj predsedom súdnej rady.

Ľuba ORAVOVÁ, moderátorka
--------------------
Nechcem sa baviť o Harabinovi.

Robert FICO, predseda vlády SR /Smer-SD/
--------------------
My nejdeme teraz riešiť problém Štefana Harabina. Hovoríme o tom, že pokiaľ ide o predsedu Najvyššieho súdu SR, je jedno, nech je to osoba XY. Má úplne iné kompetencie a úplne iné úlohy, ako má predseda súdnej rady.

Ľuba ORAVOVÁ, moderátorka
--------------------
Prečo? Moja otázka, že prečo by to malo byť inak ako je to doposiaľ? Kde je ten problém ohľadom dôveryhodnosti justície?

Robert FICO, predseda vlády SR /Smer-SD/
--------------------
Pretože je, opakujem, miešame kompetencie predsedu najvyššieho súdu s kompetenciami predsedu súdnej rady a my tvrdíme, že dobre, poďme o tom hovoriť, či to je dobre alebo to je zle, ale toto nie je o Štefanovi Harabinovi. /súzvuk hlasov/. Ešte dokončím. Prečo navrhuje pani Žitňanská odčleniť tieto dve funkcie? No kvôli Harabinovi. Ona to nejde robiť preto, že poďme sa baviť o právomociach predsedu najvyššieho súdu a o právomociach predsedu súdnej rady. Ale toto je téma, ktorá nie je až taká dôležitá. Dôležité je, ako vieme očistiť súdnictvo. Toto je jeden z bodov, ktorý vieme ponúknuť v rámci rozmýšľania, lebo ak chceme hovoriť, pani redaktorka, napríklad o previerkach sudcov, už sme v polovičke relácie a ešte sme sa k ničomu nedostali.

Ľuba ORAVOVÁ, moderátorka
--------------------
Dostaneme sa.

Robert FICO, predseda vlády SR /Smer-SD/
--------------------
Ak chceme hovoriť o previerkach sudcov, tu sa asi zhodneme, pán predseda, asi budú potrebné ústavné zmeny. Ak by sme mali k tomu pristúpiť. Otázka je, že či opozícia s takýmto niečím bude súhlasiť. A ak ideme otvárať ústavné zákony a chceme hovoriť o napríklad prepojení súdnej rady a národného bezpečnostného úradu, pokiaľ ide o bezpečnostné previerky, tak v tomto prípade môžme riešiť aj problém oddelenia predsedu súdnej rady a predsedu najvyššieho súdu, ale nie kvôli Harabinovi, ako to navrhuje pani Žitňanská.

Ľuba ORAVOVÁ, moderátorka
--------------------
Pýtala som sa na to, čo hovorí... dobre, moja otázka posledná k tomuto oddeleniu. Otázka momentálne je, pani Žitňanská prišla s návrhom oddeliť tieto dve funkcie, je ten návrh jej v parlamente, podporí strana Smer tento návrh?

Robert FICO, predseda vlády SR /Smer-SD/
--------------------
Tento návrh nie je dostatočný, pretože nerieši pani Žitňanská otázku, ako budeme dostatočne kreovať pozíciu predsedu súdnej rady. Ak sa oddelí predseda najvyššieho súdu od predsedu súdnej rady, tak nám vznikne iba súdna rada, ktorá nebude mať svoju hlavu, svojho šéfa. Môžme súhlasiť s tým napríklad, že by sme nového predsedu súdnej rady, čo je významný ústavný orgán, upravený Ústavou SR, s obrovskými kompetenciami napríklad voliť predsedu najvyššieho súdu, navrhovať predsedov, navrhovať sudcov Európskeho súdu pre ľudské práva, rozhodovať o preraďovanie sudcov, to je naozaj významný orgán. Stačí, ak si súdna rada sama zvolí zvnútra svojho predsedu? A čo keď Národná rada, prezident tam dajú niekoho, kto je mimo súdnictva a tento sa stane šéfom súdnej rady? Ja sa domnievam, že šéfom súdnej rady by mal byť človek z justície. Ale musíme povedať, ako tento človek vznikne.

Ľuba ORAVOVÁ, moderátorka
--------------------
Takže kreovanie súdnej rady.

Robert FICO, predseda vlády SR /Smer-SD/
--------------------
Tak, kreovanie súdnej rady, nemyslím kreovanie súdnej rady je v poriadku, ako budeme kreovať pozíciu predsedu súdnej rady. To ma teraz najviac zaujíma. Ja vôbec nemám záujem rozbíjať súdnu radu len preto, lebo ako navrhuje opozícia, im doteraz nevyprodukovala takého predsedu najvyššieho súdu, ktorého by oni chceli. Ale takto nemôže fungovať svet.

Ľuba ORAVOVÁ, moderátorka
--------------------
Pán Hrušovský, takže ako je to s podporou?

Pavol HRUŠOVSKÝ, predseda poslaneckého klubu /KDH/
--------------------
Pán predseda, ako že je to aj nie je to o Harabinovi. Ja som...

Robert FICO, predseda vlády SR /Smer-SD/
--------------------
Tak dobre. Je to o Harabinovi.

Pavol HRUŠOVSKÝ, predseda poslaneckého klubu /KDH/
--------------------
Počkaj. Ja som trošku prekvapený a prepáč, aj zdesený z toho, že ty sa dostávaš do pozície takéhoto významného advokáta Štefana Harabina.

Robert FICO, predseda vlády SR /Smer-SD/
--------------------
A v čom?

Pavol HRUŠOVSKÝ, predseda poslaneckého klubu /KDH/
--------------------
Vo všetkom. 

Robert FICO, predseda vlády SR /Smer-SD/
--------------------
Že je predseda najvyššieho súdu?

Pavol HRUŠOVSKÝ, predseda poslaneckého klubu /KDH/
--------------------
Že je predseda najvyššieho súdu. Ty si ho urobil predsedom najvyššieho súdu.

Robert FICO, predseda vlády SR /Smer-SD/
--------------------
Ja? 

Pavol HRUŠOVSKÝ, predseda poslaneckého klubu /KDH/
--------------------
Áno, ty. Keď si bol premiérom vlády SR za prvého volebného obdobia, a vtedy poslanec Mojmír Mamojka povedal na otázku, čo si vy o tom myslíte? Nuž, viete, v politike je to tak. Lídri sa dohodli, koaličná zmluva platí, musíme to rešpektovať. Takto vznikol Štefan Harabin, ak by rok predtým ako končila tvoja prvá vláda, stal sa predsedom najvyššieho súdu a neskôr potom aj predsedom súdnej rady. Hovorme ale o inom.

Robert FICO, predseda vlády SR /Smer-SD/
--------------------
Počkaj, tak to nejde. Nejde obviniť človeka...ja ešte raz. Čo má koaličná zmluva, alebo čo mala koaličná zmluva medzi HZDS, SNS a Smerom, čo mala, ale nie, však teraz nemusíš čítať noviny. Čo má spoločné koaličná rada?

Pavol HRUŠOVSKÝ, predseda poslaneckého klubu /KDH/
--------------------
Nie noviny, to je výrok Mojmíra Mamojku. Ktorý bol vtedy predsedom ústavnoprávneho výboru, čiastočne zodpovedný za stav súdnej moci na Slovensku. Ako parlamentár. Ale ešte, dovolíš, aby som aj ja mohol...

Robert FICO, predseda vlády SR /Smer-SD/
--------------------
Ale si klamal, v priamom prenose.

Pavol HRUŠOVSKÝ, predseda poslaneckého klubu /KDH/
--------------------
V čom?

Robert FICO, predseda vlády SR /Smer-SD/
--------------------
Klameš v tom, čo si to naozaj vyprosujem, že má možnosť koaličná rada ovplyvňovať súdnu radu. Súdnu radu ste vykreovali vy na základe ústavného zákona. Súdna rada nejako vznikla a nemá nič spoločné s politickými stranami. A súdna rada zvolila Štefana Harabina za predsedu najvyššieho súdu. Čo s tým majú spoločné politické strany? Vysvetli mi. Čiže neklam priamo do televíznej kamery preboha.

Pavol HRUŠOVSKÝ, predseda poslaneckého klubu /KDH/
--------------------
Hneď ti...

Robert FICO, predseda vlády SR /Smer-SD/
--------------------
Tak už nebuďte takí farizeji v tom KDH. Klameš v priamom prenose.

Pavol HRUŠOVSKÝ, predseda poslaneckého klubu /KDH/
--------------------
Pán predseda, viete, ako? Otázka na predsedu ústavnoprávneho výboru najvyššieho súdu, či bolo správne, že Štefan Harabin sa stal predsedom najvyššieho súdu, odpovedal takto: "viete, ako kto je. Je to o politike. Rezorty sú rozdelené a lídri rozhodli, že to bude takto."

Robert FICO, predseda vlády SR /Smer-SD/
--------------------
Ale čo má spoločné delenie ústavných funkcií s predsedom najvyššieho súdu?

Pavol HRUŠOVSKÝ, predseda poslaneckého klubu /KDH/
--------------------
Ja ti len hovorím, ako vstúpila vtedy politika, vláda, ktorej si ty predsedal, do toho, kto bude predsedom najvyššieho súdu. Súdna rada rozhodla. 

Ľuba ORAVOVÁ, moderátorka
--------------------
Áno. A dokonca súdna rada /súzvuk hlasov/ ani jeden negatívny hlas.

Pavol HRUŠOVSKÝ, predseda poslaneckého klubu /KDH/
--------------------
A teraz obviňujete nás, že my sme vytvorili také pravidlá, ktoré to umožnili.

Ľuba ORAVOVÁ, moderátorka
--------------------
Pán Hrušovský, ale súdna rada rozhodla, dokonca rozhodla v prípade pána Harabina, sa o ňom rozprávame tak, že nedostal ani jeden nesúhlasný hlas.

Pavol HRUŠOVSKÝ, predseda poslaneckého klubu /KDH/
--------------------
Pani redaktorka, beriem to, ale hovorím ešte raz.

Robert FICO, predseda vlády SR /Smer-SD/
--------------------
Ale ja som na vine. Ja som to spôsobil samozrejme.

Pavol HRUŠOVSKÝ, predseda poslaneckého klubu /KDH/
--------------------
Pán predseda, ja ti nehovorím, že si to spôsobil, ale takéto rozhodnutie padlo. To bolo politické rozhodnutie preto, lebo inak by nebol býval dôvod. Alebo si považoval Štefana Harabina už v tom čase za takého morálneho a bezúhonného človeka, že si takúto poctu zaslúžil. Ale ešte k tým reformám, ktoré pripravujeme, lebo možno sa dostaneme za chvíľočku k parciálnym, aké klamstvá?

Ľuba ORAVOVÁ, moderátorka
--------------------
Dobre, páni, posuňme sa ďalej.

Pavol HRUŠOVSKÝ, predseda poslaneckého klubu /KDH/
--------------------
Ja len hovorím to, čo hovorili vtedy tí, ktorí zodpovedali aj za stav súdnej moci ako predseda ústavnoprávneho výboru, ktorý bol tvojim poslancom. Po druhé, pani redaktorka, poďme hovoriť o tých koncepciách.

Ľuba ORAVOVÁ, moderátorka
--------------------
Samozrejme, práve k tomu sa chcem dostať.

Pavol HRUŠOVSKÝ, predseda poslaneckého klubu /KDH/
--------------------
Poďme hovoriť o transparentnom súdnictve. O transparentnej súdnej moci, o výberových konaniach. Poďme hovoriť aj o tom, ako odstrániť rodinkárstvo. Každý piaty sudca je dnes v príbuzenskom vzťahu s iným sudcom. Pán premiér, a mohli sme odhaliť túto skutočnosť aj preto, lebo Lucia Žitňanská, na ktorú si ty už niekoľkokrát nenašiel pekné slovo, prijala rozhodnutie, ktorým sudcovia museli zverejňovať, koho v príbuzenskom vzťahu v súdnej moci majú. Takto sme sa dopracovali k tomuto výsledku, že dnes v justícii je každý piaty sudca v príbuzenskom vzťahu. Po druhé, je to normálne, aby sa dnes každý druhý sudca súdil so štátom o plat? Je to normálne?

Ľuba ORAVOVÁ, moderátorka
--------------------
Dobre. To sú problémy, ktoré sú veľmi aktuálne, pán Hrušovský. Hovoríte vlastne práve o tých zásadných problémoch, teda moja konkrétna otázka, ak ste ju teda jasne pomenovali, rodinkárstvo, nejaké príbuzenské vzťahy. Pán premiér, je to problém, ktorý teda vláda chce riešiť? Ak áno, ako.

Robert FICO, predseda vlády SR /Smer-SD/
--------------------
Dobre. Ak dovolíte, musím sa ešte raz vážne ohradiť. Pán predseda poslaneckého klubu KDH v priamom prenose klame, pretože voľba predsedu najvyššieho súdu je realizovaná v súdnej rade, súdna rada bola vytvorená práve vládou Mikuláša Dzurindu v roku 2002 a politické strany nemajú nič spoločné s tým, ako súdna rada koná. Súdna rada dala vtedy Štefanovi Harabinovi všetky hlasy a s týmto nemá ani vláda, ani Robert Fico nič spoločné. Takže veľmi si vyprosujem takéto otvorené klamstvá.

Pavol HRUŠOVSKÝ, predseda poslaneckého klubu /KDH/
--------------------
Ja som hovoril o politickej dohode, ktorú ste prijali. Ja opakujem len slová predsedu ústavnoprávneho výboru. Ak klamal on, tak ja opakujem len po ňom klamstvo. Tak si to vysporiadaj s ním.

Robert FICO, predseda vlády SR /Smer-SD/
--------------------
Politická dohoda v rámci súdnej rady nie je možná.

Pavol HRUŠOVSKÝ, predseda poslaneckého klubu /KDH/
--------------------
Politická dohoda na, pán predseda, na nomináciu tým, že si odporúčal.

Ľuba ORAVOVÁ, moderátorka
--------------------
Takže nebola žiadna politická dohoda? Dobre. Poďme teda k tým konkrétnym veciam.

Robert FICO, predseda vlády SR /Smer-SD/
--------------------
Pani redaktorka, viete, ale ja, ja som sem prišiel v tom, že táto diskusia bude o niečom, ale vidím, že je tu  nejaký človek, ktorý má chuť iba skákať a nič iné odo mňa. Znovu, ja sa ohradzujem vôči tomuto. Každý elév, kto pozná spôsob voľby predsedu najvyššieho súdu, vie, že neexistuje žiadna politická dohoda v súdnej rade. Súdna rada je kreovaná spôsobom, ktorý bol vytvorený v roku 2011 alebo kedy, a do tohto  systému vôbec...

Ľuba ORAVOVÁ, moderátorka
--------------------
2002, pardon. 

Robert FICO, predseda vlády SR /Smer-SD/
--------------------
...politické strany nevystupujú, že súdna rada sa kreuje z viacerých spôsobov, Národná rada tam niekoho dáva, dala tam vláda niekoho, prezident, to je úplný nezmysel, totálny nezmysel. Ja viem, že je tu nejaké obdobie a niekto sa chce za každú cenu mi nasadiť nejakú psiu hlavu. 

Ľuba ORAVOVÁ, moderátorka
--------------------
Dobre, poďme k tomu rodinkárstvu.

Robert FICO, predseda vlády SR /Smer-SD/
--------------------
Ale to je tu zase problém pána Hrušovského. To nie je môj problém.

Ľuba ORAVOVÁ, moderátorka
--------------------
Pýtam sa. /súzvuk hlasov/.

Robert FICO, predseda vlády SR /Smer-SD/
--------------------
Ja vidím problém niekde inde.

Ľuba ORAVOVÁ, moderátorka
--------------------
Dobre, ale je to problém podľa vás?

Robert FICO, predseda vlády SR /Smer-SD/
--------------------
Ja vidím problém ešte raz, ako očistiť súdnictvo ako zabezpečiť, že dnes v justícii nebudú ľudia, ktorí sú podozriví z toho, že rozhodujú nie na základe zákona a spravodlivosti, ale rozhodujú na základe nejakých iných motívov, toto je považujem ako prvý zásadný problém. Za druhý zásadný problém považujem prieťahy v súdnom konaní a disciplínu súdnictva. Pokiaľ ide o výber sudcov do budúcnosti, práve tento je možné nastaviť justičnými čakateľmi, o ktorých už som niekoľkokrát hovoril. Čiže rodinkárstvo a ďalšie veci, viete, to je presne...

Ľuba ORAVOVÁ, moderátorka
--------------------
Dá sa to vôbec zákonom nejakým spôsobom očistiť?

Robert FICO, predseda vlády SR /Smer-SD/
--------------------
Justičný čakateľ je veľmi jednoduchá metóda, pretože je systém vzdelávania napríklad prokurátorov, ktorý funguje a my by sme chceli zaviesť alebo vrátiť sa naspäť k systému vzdelávania sudcov, ktorý tu dlhé roky fungoval. Ja sám som týmto systémom prešiel. Nastúpil som na súd ako justičný čakateľ, absolvoval som prax na súde a po tejto praxi na súde som mal právo pristúpiť k veľmi ťažkej justičnej skúške. Táto skúška bývala vždy ťažšia, ako napríklad štátnice. Vždy ťažšia. To bola jedna kvalifikovaná ťažká skúška. Potom sa takýto človek môže uchádzať o pozíciu sudcu. Ale my nechceme uzatvárať systém len pre justičných čakateľov. Opakujem, že ak napríklad niekto z radov prokurátorov alebo advokátov, alebo ktokoľvek má právnické vzdelanie, by sa chcel stať sudcom, absolvoval by  nie troj alebo päťročnú stáž ako justičný čakateľ, ale povedzme ročnú, lebo už má za sebou nejakú prax, a potom za rovnakých podmienok ako justičný čakateľ by sa uchádzal o voľné miesto na konkrétnom súde. Tento systém sa dá veľmi ľahko kontrolovať, a pokiaľ minister a aparát, ktorý organizuje výchovu sudcov, sleduje prijímanie týchto ľudí, tak vie zabrániť prijímaniu nejakých príbuzných sudcov za dve minúty a nie je s tým žiadny problém. Ale toto nie je zásadný problém. Zásadný problém je, či vieme oddeliť v justícii slovenskej ľudí, ktorí tam nemajú čo robiť, od dobrých, normálnych sudcov, ktorí robia podľa zákona. My nevidíme inú cestu, ako sa pozrieť na to formou previerok. Chápem, že aj toto už bolo niekoľkokrát povedané, že previerky vyvolali v minulosti otázku predovšetkým so špecializovaným trestným súdom. Kde previerka bezpečnostná na stupeň prísne tajné bola vnímaná ako základný predpoklad toho, že niekto môže vykonávať funkciu sudcu. A ústavný súd, podľa mňa celkom správne povedal, že v takomto prípade by takáto podmienka bola nelegitímnym zásahom exekutívnej moci do súdnej moci a nesúhlasil s tým, preto my ponúkame opozícii a sa im pokúšame vysvetliť, tu bude treba zmeniť aj ústavu a povedať, že orgán, ktorý bude rozhodovať, či sudca v talári zostane alebo nezostane, nemôže byť Národný bezpečnostný úrad. Ale musí to byť súdna rada. Preto máme pripravený návrh na diskusiu, že Národný bezpečnostný úrad by urobil previerky na určitý stupeň pre všetkých 1400 sudcov.  

Ľuba ORAVOVÁ, moderátorka
--------------------
Takže aj starých aj nových.

Robert FICO, predseda vlády SR /Smer-SD/
--------------------
Všetkých sudcov, ktorí sú dnes nastúpení a ktorí dnes pracujú v justícii. Určite hneď sme komunikovali s Národným bezpečnostným úradom a pýtali sme sa ho, koľko by trvali takéto previerky, bol som milo prekvapený, bolo mi povedané, že do 10 mesiacov je Národný bezpečnostný úrad schopný tieto previerky zabsolvovať. To by ale neznamenalo, že tieto previerky automaticky znamenajú stop pre sudcu. Tieto informácie predovšetkým negatívne, pokiaľ by bola previerka v poriadku, no tak by sa nič nedialo, ale pokiaľ by bola previerka taká, že sa tam nájdu niektoré informácie, alebo hneď sa kontrolujú bankové kontá, hneď sa kontroluje prepojenie na rôzne ľudí z podsvetia a toto všetko spravodajské služby vedia vyhodnotiť. Tieto informácie by sa posunuli na súdnu radu a súdna rada ako ústavný súdny orgán by rozhodol. A v tom je význam tejto inštitúcie, či sudca môže, alebo nemôže byť ďalej sudcom a povie mu, je nám ľúto, ale okolnosti, ktoré máme k dispozícii hovoria, že sudcom nemôžete byť. Je to prvý model, lebo je to veľmi ťažké dať dohromady, aby sme nenarazili na ústavnosť tohto procesu, a preto musíme o tom s opozíciou hovoriť, bez zmeny ústavy to nie je možné.

Ľuba ORAVOVÁ, moderátorka
--------------------
Aj kvôli rozhodnutiu ústavného súdu v súvislosti so špecializovaným súdom. Pán Hrušovský, previerky. Pomôžu zdôveryhodniť justíciu?

Pavol HRUŠOVSKÝ, predseda poslaneckého klubu /KDH/
--------------------
Podporujem, tak ako spomenul aj pán premiér, každú jednu zmenu, ktorá dokáže očistiť súdnu moc od ľudí, ktorí tam nemajú čo hľadať. Tie spôsoby, ako zisťovať, ktorí sú to, sú rôzne. Tento  model, neviem teraz či už odmietnuť alebo schváliť hneď preto, lebo on si vyžaduje oveľa náročnejšiu aj odbornú, aj politickú diskusiu, ktorú k tomu treba viesť preto, lebo my nemáme zodpovedanú jednu finálnu otázku, či v prípade, ak Národný bezpečnostný úrad povie, a súdna rada po preskúmaní rozhodnutia najvyšším MBÚ povie, že ten sudca asi nie je schopný alebo vhodný, aby ďalej zastával funkciu sudcu, či má za následok stratu sudcovskej funkcie. Akú úlohu napríklad tam bude vykonávať prezident republiky, ktorý z ústavy je jediný oprávnený menovať sudcov na doživotie. Preto to je širšia ústavná zmena, ako len oddeliť predsedu najvyššieho súdu od predsedu súdnej rady. Mám istú obavu, ktorú nechcem nahlas vysloviť. Je to zložitý model, ktorý predstavil pán premiér s pánom ministrom Borecom, ale treba sa tým vážne zaoberať už aj vzhľadom k tomu, čo sme predtým povedali aj vzhľadom na dôveryhodnosť, akú súdna moc v očiach slovenskej verejnosti požíva. Každá vláda tu mala nejaký čas, nejaké obdobie, pán premiér tvoje vlády 6 rokov, predtým naše vlády tiež nejaký čas, no trápili sme sa s tou súdnou mocou, naozaj to, že to dospelo až do takéhoto štádia, tam akosi je ten problém zložitejší aj na hľadanie tých finálnych riešení preto, lebo tie koncepcie v pohľadu na fungovanie súdnej moci naozaj sú odlišné, ale ja prijímam a budem veľmi rád, keď budem môcť sprostredkovať, povedzme, diskusiu medzi opozíciou a koalíciou v prípade zamýšľaných zmien. Je to treba urobiť, to všetci cítime. Preto, lebo denno denne sa stretávame s tým, ako sa ľudia sťažujú, že si nemôžu vymôcť práva ako podnikatelia, živnostníci pomaly už rezignujú na to, aby sa obrátili na súdy, s vymožením si svojich nejakých práv alebo iných právnych problémov. Takže áno, som pripravený, sme pripravení, ale aby to bolo naozaj niečo, čo bude aj zmysluplné, aby to nevyzeralo len, že si niekto robí na takejto vážnej politike kampaň, či už stranícku, prezidentskú alebo osobnú. To je všetko, čo k tomu.

Ľuba ORAVOVÁ, moderátorka
--------------------
Dobre. Pán Hrušovský, ak sme diskutovali o práve o spomínaných previerkach, pán premiér vlastne povedal, že tie previerky aj v zmysle toho, aby to nebolo napadnuté na ústavnom súde, URO NBU a konečný verdikt bude na súdnej rade. Na tento nápad hovoríte čo?

Pavol HRUŠOVSKÝ, predseda poslaneckého klubu /KDH/
--------------------
Ja by som rád, keby sme mali v normatívnej podobe predložený tento  návrh, či už ústavného zákona alebo iného jednoduchšieho zákona a sa s tým začali seriózne a vážne zaoberať. Naozaj som pripravený tento dialóg opozično-koaličný sprostredkovať preto, lebo je to nutné, ale ja ho zatiaľ nepoznám. Zatiaľ je to len v takej verbálnej rovine všeobecného názoru, ale nepoznáme konkrétne riešenia.

Ľuba ORAVOVÁ, moderátorka
--------------------
Objavili sa ešte aj niektoré názory, hneď vám dám slovo, pán premiér, aby ste mohli zareagovať, že práve v súvislosti s bezpečnostnými previerkami, to znamená, NBÚ, polícia, SIS, podľa niektorých odborných názorov môžu byť vlastne tie informácie tak trošku spolitizované. Ja to veľmi preženiem momentálne, aby to bolo jednoduché, keďže v podstate či už SIS alebo NBÚ bez ohľadu na ktorúkoľvek vládu sú tam vlastne vo vedení politickí nominanti.

Pavol HRUŠOVSKÝ, predseda poslaneckého klubu /KDH/
--------------------
No veď tam je niekde obava, aby to neslúžilo na personálne čistky, nechcel som to tak otvorene a nahlas povedať, preto je treba tomu venovať naozaj zvýšenú pozornosť aj príprave všetkých tých legislatívnych zmien, ktoré dokonca a ja s tým súhlasím, ako povedal pán premiér, že budú mať za následok aj zmenu niektorých článkov Ústavy SR. Do toho treba vážne vstúpiť. To že ústavný súd už pri previerkach sudcov špeciálneho súdu spochybnil vplyv výkonnej moci do nezávislosti súdnej moci, niečo signalizuje. Preto vymyslieť ten model nebude jednoduché a či súdna rada je práve tým orgánom, ktorý bude v konečnom dôsledku posudzovať výsledok bezpečnostnej previerky neviem v tejto chvíli posúdiť, či je toto najsprávnejšie, či je to ten najlepší návrh.

Ľuba ORAVOVÁ, moderátorka
--------------------
Pán premiér, kde je záruka možno, hovoríte vlastne o tom ako o predstave, o ktorej chcete teda diskutovať. Kde je záruka, že v podstate práve ta súdna rada, ktorá by mala mať definitívne slovo pri rozhodovaní o sudcoch, že nebudú vyhodení nepohodlní sudcovia. Bez ohľadu na vládu teraz hovorím.

Robert FICO, predseda vlády SR /Smer-SD/
--------------------
Už dnes existuje systém takzvaných disciplinárnych senátov, ktoré rozhodujú o vážnych disciplinárnych priestupkoch sudcov a takisto môže takéto konanie skončiť aj s tým, že sudca skončí vo funkcii, ako to vidíme aj v prípade prokurátorov. Myslím si, že ak si zoberieme spôsob realizácie previerok, ide o mechanizmus, ktorý prišiel k  nám v súvislosti so vstupom do Severoatlantickej aliancie. Je to mechanizmus, ktorý funguje automaticky. Tu sa netreba obávať toho, že by niekto na niekom pracoval intenzívnejšie ako na niekom inom. Tu je skôr cieľom, aby sa naplnil nejaký zoznam informácií, ktoré potrebujeme naplniť a na základe toho sa rozhodne, či previerku na určitý stupeň utajenia človek dostane alebo nedostane. Tam sú rôzne stupne, vyhradené, dôverné, tajné, prísne tajné. Tie možnosti sú tam, my dokonca musíme hovoriť s opozíciu, že na aký stupeň by sme mali urobiť tu mieru preverovania. Ale aby verejnosť vedela, že už pri tom najnižšom stupni keď sa robia previerky, sa 5 rokov spätne pozerajú konta. Bankové konta musia ľudia ukázať, kde sú peniaze a viete, to sa doteraz neurobilo nikdy, pretože imunita sudcov tiež je veľmi silná. O tej nechcem vôbec hovoriť, a keď budú musieť tieto informácie poskytovať, tak už sa bude dať ľahko zistiť, že či sú tam nejaké neštandardné alebo neobvyklé transakcie finančné. Potom dá sa pozrieť na objem majetku, ktorým sudcom disponuje. Ale hlavne dá sa pozrieť na vzťahy ľudí, pretože pri previerkach sa zisťuje aj s kým sa ten človek stretáva, aké má napojenie. Je to zaujímavé, že ako hlboko sa dá ísť, ale od toho sú bezpečnostné previerky, pretože chceme mať ľudí, ktorí sú v tomto ohľade absolútne čistí. Nejde len o bezpečnostné previerky, ale chceli by sme, aby ľudia mali pocit zo sudcov aj trošku iný z hľadiska určitých výkonov. Bol zavedený inštitút práce doma pre sudcov, už dávnejšie, a tento inštitút, ktorý mal byť výnimočný, sa stal do určitej miery pravidlom. Preto súhlasím s ministrom spravodlivosti, ktorý naznačil, že bude treba sprísniť podmienky pre prácu doma, aby sa sudcovia znovu vrátili v plnom rozsahu na súdy, lebo výnimočných prípadoch, ja chápem, že môže mať sudca mimoriadne ťažký a komplikovaný prípad, potrebuje kľud na napísanie rozsudku. Teraz sa musím zastať sudcov, lebo o tom niečo viem, to nie je iba tak napísať rozsudok. Napísať rozsudok je naozaj veľké umenie. A napísať odôvodniť, dobre urobiť. Chápem, že sudcovia v tomto potrebujú dobré podmienky na svoju prácu. Ale nemôže to byť tak, že sú len doma a chodia iba pojednávať. Musí to byť naopak, že musia byť na súdoch a vo výnimočných prípadoch mu môže napríklad predseda súdu umožniť takúto prácu doma. Potom musíme hovoriť aj o individuálnych prípadoch zneužívania PN-iek.

Ľuba ORAVOVÁ, moderátorka
--------------------
Iba ešte ak dovolíte, pán premiér, v súvislosti práve s tou prácou na doma, ale faktom je, že na niektorých súdoch sú veľmi ťažké podmienky.

Robert FICO, predseda vlády SR /Smer-SD/
--------------------
Súhlasím, vtedy s tým súhlasím.

Ľuba ORAVOVÁ, moderátorka
--------------------
Najvyšší súd napríklad jeden sudca najvyššieho súdu má strašne malú miestnosť, vyslovene tie podmienky, /súzvuk hlasov/.

Robert FICO, predseda vlády SR /Smer-SD/
--------------------
Povedal som, áno, povedal som, že v prípadoch, ktoré sú hodné zreteľa, ako je napríklad komplikovanosť prípadu alebo nevhodné podmienky na prácu, sa dá s tým normálne súhlasiť, to teraz nejde o to to úplne zrušiť. Len urobiť z toho opäť výnimku a nie pravidlo tam, kde to je odôvodnené. Vrátim sa k tým PN-kám. To je zaujímavé, že sudcovia majú 100% náhradu v prípade PN a majú aj nárok na 13 a 14 plat. Za predpokladu, ak si pamätám to číslo, že odpracujú 75 dní v prvom polroku majú 13.plat a 75 dní potom majú nárok na 14.plat. Minister správne navrhuje, poďme zvýšiť ten počet odpracovaných dní na možno na sto, aby vznikol nárok na 13., 14.plat, alebo niektorí, individuálne prípady, opakujem, boli by veľkí špekulanti, že musí odpracovať 75 dní, zistil, že má nárok na 13.plat a potom si dal PN-ku. To sa takto stalo  niekedy, tak v tomto chce byť minister podstatne prísnejší. Sú tam ďalšie opatrenia, ktoré sa týkajú aj napríklad predľženia funkčného obdobia predsedov krajských a okresných súdov z 3 napríklad na 4 alebo 5 rokov, už som hovoril o príplatkoch pre sudcov disciplinárnych súdov, senátov, to je takisto veľmi dôležité, aby sme o tom veľmi jasne a otvorene hovorili. 

Ľuba ORAVOVÁ, moderátorka
--------------------
Pán Hrušovský, v každom prípade sú tu teda návrhy, ktoré sa dotknú už priamo tých samotných sudcov, tak poďme si to teda rozobrať, skúsme možno najprv ísť k tomu, k tej práci na doma. Súhlasíte s týmto zámerom?

Pavol HRUŠOVSKÝ, predseda poslaneckého klubu /KDH/
--------------------
Naozaj to je komplex zmien, ktoré by mali skvalitniť a zdôveryhodniť výkon súdnej moci na Slovensku. Potrebujeme ich v normatívnej podobe. Teraz takto všeobecne sa postaviť k návrhom sa nedá. Okrem toho by som bol nerád, keby sme z niekoho,  kto sa a kto zneužíva sudcovskú funkciu, urobili princíp kolektívnej viny. Že kvôli nejakým pár nečestným ľuďom, ktorí zneužívajú PN-ky, ktorí hovoria, že doma pracujú ale pritom chodia sa lyžovať, sme prijímali opatrenia, ktoré nemusia z hľadiska systémovej zmeny skvalitniť výkon súdnej moci. Ja ešte raz sa vrátim k tomu, že treba, pán premiér, urýchliť elektronizáciu súdnictva, treba vniesť do toho naozaj transparentnosť, aby verejnosť mohla mať tak trošku súdnu moc nie pod kontrolou, ale aby vedela, ako sa ta súdna moc chová. Tí sudcovia sú dnes nie anonymní. Každý o nich vie, nie sú to až také veľké súdy a že ich je toľko veľa, aby si ich tí ľudia nemohli všimnúť, preto aj o bezpečnostných previerkach je treba hovoriť trošku zodpovednejšie ako len, že ideme to spraviť a tie bezpečnostné previerky vyriešia problém všetkých, ktorí na kontách majú nejaké peniaze, ktoré budeme skúmať, odkiaľ sa tam dostali. Ale ja som za to, aby sme vyčistili súdnu moc od tých, ktorí tam byť nemajú. A ja dávam garancie za to, že ja osobne som pripravený sa aktívne podieľať na týchto zmenách. Ale otvorenosť považujem za niečo primárne na to, aby sme postúpili ďalej v hľadaní parciálnych riešení, ako sú previerky, ako sú oslabenie výplat za práceneschopnosť, ako je práca doma. Môžeme sa tým zaoberať.

Ľuba ORAVOVÁ, moderátorka
--------------------
Dobre. Ako teda hovoríte, že dôležitejšia je otvorenosť súdnictva a justície. Skúste, pán Hrušovský, povedať jednu zásadnú zmenu, ktorú by vláda akákoľvek mala urobiť čo najskôr.

Pavol HRUŠOVSKÝ, predseda poslaneckého klubu /KDH/
--------------------
Ak teda to vláda myslí a pán premiér, nemám dôvod mu neveriť, vážne napríklad s oddelením predsedu najvyššieho súdu od predsedu súdnej rady, je návrh Lucie Žitňanskej treba, aby vláda si ho osvojila, na najbližšom rokovaní Národnej rady sme pristúpili k jeho prerokovaniu. Dá sa to aj technikou legislatívnou preto, lebo za chvíľočku sa končí funkčné obdobie predsedu najvyššieho súdu. A prosím, neberte to, že je to o Harabinovi. Aj keby tam nebol Harabin, pán predseda, chcem ťa uistiť o tom, že ja nepovažujem za dobré riešenie aj keď sme ho prijali my, ale bolo to vtedy na základe podmienok, ktoré EK pre Slovensko vtedy pri prístupových rokovaniach dala, lebo bol súdny stav a súdna moc v dezolátnom stave po Mečiarovi, na tom si trvám a budem to zastávať.

Ľuba ORAVOVÁ, moderátorka
--------------------
To sme si už povedali, pán Hrušovský.

Pavol HRUŠOVSKÝ, predseda poslaneckého klubu /KDH/
--------------------
Oddeliť predsedu súdnej rady od predsedu najvyššieho súdu, to môže byť prvý základný krok veľkej zmeny. A ešte prepáčte, pani redaktorka, ale kreovanie súdnej rady považujem za kruciálny problém, ktorý budeme musieť zvládnuť politicky. Preto lebo na to potrebujeme 90 hlasov v parlamente. Minimálne. 

Ľuba ORAVOVÁ, moderátorka
--------------------
Pán premiér, nechcem sa už vracať k tomu oddeleniu funkcií, ale len jedna technická otázočka, dá sa stihnúť ta zmena ešte do samotnej voľby šéfa najvyššieho súdu?

Robert FICO, predseda vlády SR /Smer-SD/
--------------------
Samozrejme a je to vec dohody medzi opozíciu a väčšinou a pokiaľ budeme vedieť vyriešiť otázku ,ako budeme tvoriť nie súdnu radu, ale funkciu predsedu súdnej rady, k takejto zmene sa dá pristúpiť pomerne rýchlo. Hoci asi by nebolo správne ísť salámovou metódou a pristupovať k zmene Ústavy SR v nejakých mesačných intervaloch. Mala by byť naša ambícia, aby sme všetky zmeny dali do jedného balíka a ich naraz schválili. Ja k tým sudcom ešte jednu takú poznámku poviem, že bol som včera v Moldave nad Bodvou a som sa bez akýchkoľvek problémov zastal policajtov. Ja sa postavím rovnako za všetkých sudcov na Slovensku, ale musíme predtým niečo urobiť. Nedá sa teraz postaviť a povedať, stojím za všetkými, lebo nemôžem za všetkými stať. A ak niekto príde s lepšími návrhmi, nebudeme ich počúvať, ale zatiaľ nikto nedošiel s takýmito tvrdými opatreniami, ako ich navrhujeme my. Ale ubezpečujem na druhej strane sudcov, že tak ako bude tlak na túto stránku mince, musí pokračovať aj tlak na tu stránku mince, ktorú som spomínal na úvod, vytvárania dobrých podmienok pre justíciu. 

Ľuba ORAVOVÁ, moderátorka
--------------------
Mala by stačiť obyčajná väčšina. Pri týchto zákonoch.

Robert FICO, predseda vlády SR /Smer-SD/
--------------------
No, teraz napríklad naznačil pán predseda otázku elektronizácie justície. My sme posunuli tento problém veľmi výrazne dopredu a dnes už je v podstate verejné obstarávanie model takzvaného elektronického súdneho spisu, čo bude znamenať prevrat, pretože si uvedomte, že by ste boli napríklad účastníčka súdneho konania a chcete si nazrieť do súdneho spisu. Tak musíte ísť teraz na súd, a musíte sa v kancelárii dohodnúť, že kedy si ten spis pozriete. Ale ten spis tam nemusí byť, lebo ho môže mať sudca a môže študovať. Je to naozaj komplikované a ťažké. Takto budete mať svoj vlastný prístupový kód a cez vlastný prístupový kód a cez počítač sa dostanete do vlastného súdneho spisu, ktorý je kompletný, on sa bude automaticky dopľňať, čiže budete mať 24 hodinový prístup aj vy, aj každý, komu ten spis ukážete na radu. To isté aj sudca. Ďalší problémový krok podľa mňa bude otázka elektronickej zbierky zákonov. Dnes totiž platí, že záväzné je iba to, čo je opublikované v zbierke zákonov v tej papierovej podobe. Máme dnes nejaké komerčné produkty na internete, kde môžem si pozrieť systém právnych informácií, ale to nie je garancia stopercentnosti. Bude však zverejnená zbierka zákonov v elektronickej podobe, bude to štátny produkt, a to čo bude v elektronickej zbierke zákonov, bude mať rovnakú platnosť ako to, čo je v zbierke zákonov, keď si ju kúpim vo kšefte a tam nájdem všetky tie informácie, ktoré mám mať. Idú ďalšie významné opatrenia, týka sa to takisto súdnictva, hoci tak už trošku z boku, lebo my napríklad dnes potrebujeme nájsť nejaké rezervy vo väzenstve, aby sme videli tie peniaze použiť v justícii. Ideme do systému špeciálnych náramkov, ktoré umožnia, aby sme neposielali ľudí automaticky do väzby, alebo do väzenia a pokiaľ to nie je človek, ktorý napríklad môže svoj trest absolvovať inak ako vo väzení, napríklad doma, tak budú elektronické náramky, ktoré budú monitorovať, ako náhle je tento náramok zaregistruje pohyb mimo povolené územia, tento človek ide do väzenia. Aj toto je spustené a na tom pracujeme veľmi intenzívne.

Ľuba ORAVOVÁ, moderátorka
--------------------
Pán premiér, je to možno jeden návrh, ktorý súvisí možno so samotným súdnym pojednávaním. Pani poslankyňa Žitňanská chce, aby sa napríklad samotné súdne pojednávania nahrávali, aby vlastne občan, ktorý je na tomto súdnom pojednávaní v role svedka alebo obvineného alebo v akejkoľvek pozícii, ak sa ho to súdne pojednávanie dotýka, si vlastne mohol to CD zobrať.

Robert FICO, predseda vlády SR /Smer-SD/
--------------------
Viete, ja mám s týmto trošku problém. Teraz nehovorím o nahrávaní, ale budem teraz trošku politicky orientovaný. A teraz sa zase rozčertí pán predseda poslaneckého klubu KDH, ale poviem to. Ja len poviem príklad. Predseda KDH pán Figeľ došiel s návrhom znížiť DPH na cestovný ruch, myslím, že na 10 %. Príklad uvádzam. A to je hrozne nedôveryhodné, pretože bol 2 roky minister dopravy a mal cestovný ruch pod vlastnou kontrolou a nie že neznížil DPH na cestovný ruch na 10 %. Ale hlasoval vo vláde za zvýšenie DPH na 20 %. Toto je ten istý príklad. Veď pani Žitňanská bola ministerka spravodlivosti, a teraz títo ľudia sú nedôveryhodní, keď prichádzajú s týmito geniálnymi návrhmi po tom, čo sú v opozícii. Prečo pani ministerka spravodlivosti, keď teraz prichádza s takýmto návrhom, vtedy, keď bola, to neurobila? Ja to ukončím a idem ďalej. To je len politická poznámka. Chcem povedať faktickú poznámku. Je veľký záujem a začíname uvažovať, ako zaznamenávať priebeh súdnych pojednávaní, pretože dnes sa súdne pojednávania zaznamenávajú predovšetkým v podobe zápisnice a je to veľmi dlhé, náročné a často nepresné. Pretože sudca v podstate prerozpráva zapisovateľke to, čo sa na tom súde udialo. Diskutujeme o rôznych formách prepisovania. Po prvé, diskutujeme o tom, že či by bolo vhodné alebo možné pripraviť pomerne veľký počet pracovníkov v  justícii na tesnopis, ktorý by automaticky dnes je už taký softvér, že píšete do tesnopisu úplne dôsledný prepis toho, čo sa deje v súdnej sieni a dnes už softvér dokáže tento tesnopis priamo dostávať do písaného slova a dá sa to rovno tlačiť. Rovnako však vývoj tak už dopredu, že začínajú sa vyvíjať systémy, ktoré to, že nahráva, automaticky dostáva do písomnej podoby a dáva to do podoby nejakých zápisníc, s ktorými môže pracovať.

Ľuba ORAVOVÁ, moderátorka
--------------------
Kedy to bude reálne?

Robert FICO, predseda vlády SR /Smer-SD/
--------------------
Tento druhý systém je ešte v plienkach, ale systém z hľadiska tesnopisu je otázka len peňazí a otázka toho, ako rýchlo vieme pripraviť zamestnancov, ktorí dnes pracujú na sekretariátoch súdov, na takýto štýl práce. Aj toto je napríklad veľká pomoc v justícii v budúcnosti.

Pavol HRUŠOVSKÝ, predseda poslaneckého klubu /KDH/
--------------------
Pán predseda vlády, trošku si ako zašiel priďaleko. Spomenul si a zatiahol do toho predsedu KDH, no tak ja by som ti mohol povedať, že tvojou ekonomickou politickou zadlžuješ už každé narodené dieťa od útleho veku, ale o tom nie je dnešná diskusia. Ja len si stále kladiem otázku, čo sa také stalo, keď pred rokom si hovoril, justícia potrebuje pokoj. Po roku zrazu v justícii je treba urobiť revolučné zmeny. Stále hľadám odpoveď na túto otázku, ja som za zmeny, ale naozaj vážne, pomalé a zodpovedné, ktoré v očiach slovenskej verejnosti, preto, lebo toto sú technické riešenia. A neobjavili ste nič nové. Musím sa zastať niekoľkokrát už spomínanej Lucie Žitňanskej, ktorá z hľadiska elektronizácie pojednávaní v roku 2012 zakontrahovala zo švajčiarskych a európskych fondov peniaze na realizovanie tohto projektu. Ten projekt mešká, nakoniec to aj sám pán  minister Borec priznal, spustí sa teraz pilotný projekt. Ľudia nepotrebujú to, či bude alebo nebude mať na diskete nahraté celé súdne pojednávanie. Ľudia potrebujú mať istotu, že sa na súde budú môcť domôcť svojho práva. Že tie súdy budú pojednávať nezávisle, že to konanie bude transparentné, že tam nebude podozrenie z nejakého ovplyvňovania tej súdnej moci. Že tam nebude prvok korupcie. Klientelizmu. A tak ďalej, zvýhodňovania jedného pred druhým. Nad týmto by sme sa mali zamyslieť. Toto je systémová zmena, ktorá si žiada nielen politické, ale aj iné pohľady na to, kto vlastne tu súdnu moc by mal reprezentovať. Nebudem už spomínať mená, lebo zvádza to potom k tomu, že príliš sme personálne na niekoho akoby vysadení. Nie je tomu tak. Ale každý máme svoje právo na to, aby sme vyjadrili názor aj k osobe, zvlášť k takej, ktorá dnes tu súdnu moc reprezentuje. A tam by som skončil moju úvahu nad tým, ako si ja predstavujem naozaj systémové zmeny vo fungovaní súdnej moci.

Ľuba ORAVOVÁ, moderátorka
--------------------
Takto s týmito predstavami konkrétnejšími prídete aj na to rokovanie so stranou Smer, s ministerstvom spravodlivosti?

Pavol HRUŠOVSKÝ, predseda poslaneckého klubu /KDH/
--------------------
Pani redaktorka, ak minister spravodlivosti predloží do normatívnej podoby návrhy zmien zákonov, ktoré dnes súdnu moc ovplyvňujú, ako má fungovať, áno, prídeme na rokovanie. 

Ľuba ORAVOVÁ, moderátorka
--------------------
A pred tým diskutovať vlastne o tom, ako by mal vyzerať návrh?

Pavol HRUŠOVSKÝ, predseda poslaneckého klubu /KDH/
--------------------
Diskutovať môžeme len o tom, ak niečo bude mať konkrétnu podobu. Áno, ja som už povedal niekoľkokrát, že som ochotný sprostredkovať opozično-koaličný dialóg na tému reformy súdnej moci. Otvorenosti justície, transparentnosti konania, nezávislosti výberových konaní. Preto, lebo pán premiér, dobre, vyberať budúcich kandidátov na sudcov všeobecných alebo aj iných súdov, je síce pekné, ale pritom aj zodpovedné a jedno z opatrení, ktoré bolo prijaté, aj za našej vlády, bolo také, že v tých výberových konaniach okrem sudcov boli aj nezávislé osoby. Aby sme neuzatvárali ten výberový cyklus len do samotných sudcov. Otvorme to.

Ľuba ORAVOVÁ, moderátorka
--------------------
Aby to nebolo iba záležitosť sudcov. Tak? 

Pavol HRUŠOVSKÝ, predseda poslaneckého klubu /KDH/
--------------------
Doteraz to bola len záležitosť sudcov. A pán minister Borec to znovu vrátil a uzatvoril. Len sudcovia vyberajú. A nakoniec ten posledný príklad z Bardejova je názorným príkladom toho, čomu by sme sa mali brániť a čo by sme mali odsúdiť. Keď predseda Okresného súdu v Bardejove za kandidátku na sudcu vymenoval alebo určil svoju sestru. No tak to je to, čo by sme sa mali pokúšať pomaly trpezlivo a zodpovedne bez ohľadu na politickú príslušnosť odstraňovať preto, lebo nezávislosť súdnej moci presahuje volebné obdobie, a to je systém, ktorý tu funguje desiatky, možno aj preto, lebo sudca je vymenovaný na doživotie. A zbaviť sudcu sudcovskej funkcie nie je jednoduché.

Ľuba ORAVOVÁ, moderátorka
--------------------
Pán premiér, môžete zareagovať. Ja len doplním otázkou, samozrejme tých problémov v justícii je oveľa viac, nielen vlastne tie, ktoré, dajme tomu, sa snažíte riešiť. Pán Hrušovský hovoril o tých výberových komisiách, a často sa vlastne hovorí aj samotný minister spravodlivosti mnohí ministri hovoria o tom, že sudcovia sú ako keby do seba uzavretí, riešia vlastne vlastné problémy a niekedy sa niektorí, česť výnimkám samozrejme, zvýhodňujú?

Robert FICO, predseda vlády SR /Smer-SD/
--------------------
Viete, to je pohľad, ktorý tu predniesol aj pán predseda Hrušovský, je naozaj veľmi politický, pretože prečo v rokoch 2010 až 2012 sa rozhodla ministerka spravodlivosti zrušiť výchovu sudcov, ona zrušila justičných čakateľov a prečo sa rozhodla, že v podstate hocikto môže ísť za sudcu? No pretože vtedajšia vládna koalícia bola nespokojná s obsadením súdov a mala pocit, že treba to zmeniť. Teraz je tu nová vládna garnitúra, ktorá hovorí, že nechajme systém tak ako bol. Nech je to systém justičných čakateľov, ktorý bude súčasne pracovať s ďalšími kandidátmi, ktorí majú záujem vstúpiť do justície. Ja tu nevidím nejaký zásadný problém. Môžme posilniť právomoci súdnej rady. A súdna rada je presne inštitúcia, ktorá nepozostáva iba zo sudcov. Súdna rada je inštitúcia, ktorá je nominovaná trojakým, štvorakým spôsobom a tam môžu byť aj právnici, ktorí nepôsobia priamo na súdoch, takže môžme preniesť aj na tento orgán určitú mieru kontroly. Ja som chcel, keď sme nastúpili do vlády v roku 2012, nielen kľud v spoločnosti, ale aj v justícii. Ja si myslím, že takýto pokoj na politickej scéne z hľadiska fungovania vlády tu ešte nikdy nebol. Ja garantujem politickú stabilitu za vládu SR, a tá tu je. A požiadal som ministra spravodlivosti, aby mi garantoval nejakú mieru stability a kľudu v justícii. Veď si na to nepamätáme alebo nespomíname, čo sa každý boží deň dialo, aké tu boli hádky, ako to bolo nechutné v rokoch 2010 až 2012 vrátanie sektoru justície? Toto skončilo. Sudcovia sa vrátili naspäť do svojich kancelárií, robí sa, samozrejme teraz je potrebné reagovať na negatívne javy, ale dá sa reagovať na negatívne javy v čase, keď sú konflikty medzi ministrom, sudcami, takými sudcami, onakými, to jednoducho nejde. Buď je atmosféra pokojná, vtedy si môžme sadnúť a riešiť. Veď my chceme pozvať na diskusiu k týmto otázkam aj predstaviteľov justície. To nejde urobiť od zeleného stola.

Ľuba ORAVOVÁ, moderátorka
--------------------
Dobre. A v priebehu diskusie očakávate, že ten pokoj bude naďalej? Lebo aj tam samotní sudcovia vlastne hovoria.

Robert FICO, predseda vlády SR /Smer-SD/
--------------------
Dobrá otázka, keď počúvam vyjadrenia takzvaných samosprávnych orgánov alebo profesných združení sudcovských, tak to nie sú vyjadrenia typu, že nikdy. Uvedomujú si, aj sudcovia určite, že ak sa porovná ich zabezpečenie a ich výhody v porovnaní s inými zamestnaniami, tak že budú si to musieť obhájiť. A obhájia si to len vtedy vrátanie 13 a 14.platu, keď budú racionálne a pragmaticky pristupovať k opatreniam, ktoré môžu navodiť nejakú vyššiu mieru dôveryhodnosti. Ja sa domnievam, že to je zásadné rozhodnutie pre verejnosť, keď verejnosti oznámime, každého jedného sudcu preveríme. A pokiaľ ten sudca v tej previerke neprejde, vytvoríme mechanizmus, aby tento človek zo súdnictva odišiel. Veď to je prvý mimoriadne radikálny krok, ktorý tu ešte nikto neurobil. Len potrebujeme na to súčinnosť s opozíciu, pretože my môžme hovoriť, toto by sme chceli, ak opozícia poviem, že to nechce a zablokuje prijatie ústavného zákona, no tak to nebude, pretože na to je treba minimálne 90 hlasov. Poďme sa na to pozrieť takto. Normálne, racionálne, niekedy je menej viac. Veď asi ťažko teraz v tejto atmosfére prídeme s reformou, ktorá vymení všetkých 1400 sudcov. A kým ich nahradíme? Tí sudcovia ako vznikali, je tam časť sudcov, ktorí prišli ešte z obdobia pred rokom 1989. Sú tam sudcovia, ktorí došli po roku 1989. My tých ľudí musíme rešpektovať, že už sú tam. Nedá sa len tak prísť a povedať, všetci ste zlí, všetci choďte preč. Nie. Previerky majú slúžiť na individuálnu zodpovednosť, a nie na nejakú kolektívnu zodpovednosť. A popri tom budeme riešiť množstvo aj technických možno riešení, ktoré tu boli spomenuté.

Pavol HRUŠOVSKÝ, predseda poslaneckého klubu /KDH/
--------------------
Pán predseda, každý jeden zodpovedný a poctivý sudca takisto ako policajt si zaslúži vďaku a úctu. A podporu. Áno. A podporu. Ja preto ako podporujem každú jednu zmenu, ktorá vedie k náprave alebo by viedla k náprave toho, čo aj vo fungovaní súdnej moci považujeme dnes za zlé. A aj tam sú sudcovia, ktorí si nezaslúžia byť sudcami, ale sú aj takí, ktorí si zaslúžia tu úctu a vďaku. Ja len stále si kladiem otázku, preto, lebo pred rokom justícia potrebovala pokoj.

Robert FICO, predseda vlády SR /Smer-SD/
--------------------
Však sme zabezpečili pokoj a kľud.

Pavol HRUŠOVSKÝ, predseda poslaneckého klubu /KDH/
--------------------
A ty hovoríš, že predtým boli len konflikty, nedorozumenia a hádky, a tak ďalej. No každý sa pokúšal vniesť do tej súdnej moci nejaký nový prvok. A skvalitniť fungovanie tej súdnej moci. Boli aj takí sudcovia, ktorí sa tomu bránili, lebo sa možno cítili v tých reformných zmenách ohrozovaní alebo ohrození subjektívne, individuálne. Preto ak teraz takáto revolučná zmena, poďme o nej hovoriť, lebo takáto zmena sa nemôže robiť na jeden rok alebo na jedno volebné obdobie. To je systém, ktorý zmení fungovanie  a tak ako si povedal, sudcovia sú aj takí, ktorí ešte fungujú v súdnej moci spred novembra 1989 a nemusia byť všetko tí najhorší. Sú tam noví, ktorí sú možno stokrát horší ako tí starí. Ale poďme k tomu pristupovať veľmi citlivo, zodpovedne a tak, aby sme nevytľkali na tom naozaj politický kapitál, hovoríš, na to potrebujeme opozíciu. Neviňme opozíciu zase z toho, že keď niektoré reformné kroky navrhnete a my budeme mať iný názor, tak bude opozícia zodpovedná za to, že sa v justícii nič nerobí. My sme pripravení podporiť, ale za predpokladu, že naozaj to zlepší fungovanie súdnej moci. Preto ak by teda, môžem to vrátiť, navrhujete oddeliť predsedu súdnej rady od predsedu najvyššieho súdu. Tento návrh už tu bol v minulom volebnom období, Smer ho nepodporil. Poďme sa dohodnúť, schválme ho ešte na tejto schôdzi. Máš na to všetky procesné mechanizmy.

Robert FICO, predseda vlády SR /Smer-SD/
--------------------
Dobre, keď vyriešime spôsob kreovania predsedu súdnej rady, poďme sa o tom rozprávať.

Ľuba ORAVOVÁ, moderátorka
--------------------
Dobre. 

Robert FICO, predseda vlády SR /Smer-SD/
--------------------
Musíme nájsť tento spôsob, lebo to tam momentálne nie je vyriešené. Potom by som bol aj toho názoru, tak potom využijme otvorene ústavy a riešme všetko naraz. Teraz nejde o nejaké preteky. To je úplne jedno, na akom papieri ten návrh ústavného zákona vznikne, len aby bol schválený v parlamente. Ale musí dôjsť k dohode.

Ľuba ORAVOVÁ, moderátorka
--------------------
Dobre, páni, ešte jedna otázka k súdnictvu ako takému. Často sa vlastne hovorilo v rámci politických strán niektorých aj o trestnoprávnej zodpovednosti sudcov. Pán Hrušovský, čo si myslíte, je čas na to, aby sudcovia mali aj tu trestnoprávnu zodpovednosť za činy, ktoré nesúvisia s ich prácou, s ich súdnym rozhodovaním?

Pavol HRUŠOVSKÝ, predseda poslaneckého klubu /KDH/
--------------------
Áno, pani redaktorka, som za zbavenie trestnoprávnej imunity sudcov. To je jediná odpoveď, tak ako sme to urobili pri poslancoch Národnej rady, uprednostňujem toto riešenie aj pri sudcoch, dvakrát bol takýto návrh predložený, žiaľ tam sme zase my nenašli podporu na prijatie tejto ústavnej zmeny zo strany Smeru. Ak sa na tom dohodneme, môže to byť súčasťou tej veľkej pripravovanej zmeny.

Ľuba ORAVOVÁ, moderátorka
--------------------
Pán premiér?

Robert FICO, predseda vlády SR /Smer-SD/
--------------------
Použijem iný argument, jedným z opatrení, ktoré navrhujeme pri týchto reformách, je opatrenie, že ak Ústavný súd SR alebo Európsky súd pre ľudské práva konštatuje, že v konkrétnom súdnom prípade boli súdne prieťahy, teda porušenie článku 6 európskeho dohovoru, a rovnako rozhodne ústavný súd, alebo európsky súd o primeranom finančnom zadosťučinení, a bude preukázané, že tam boli najmä subjektívne dôvody na strane sudcu, teda že to neboli objektívne príčiny, že veľmi ťažký prípad, alebo že ten súd bol zaťažený, alebo že sa zle správal účastník. Ak sa preukáže, že to bol sudca, ktorý spôsobil súdne prieťahy a ústavný súd alebo európsky súd to potvrdí, tak chceme, aby sa sudca podieľal na úhrade toho primeraného finančného zadosťučinenia. Ak by sme toto vedeli prijať, tak potom by som pravdepodobne neotváral až tak radikálne otázku imunity, lebo niečo za niečo. My musíme niekde sudcov pritlačiť, niekde ich musíme chrániť. Na druhej strane ak sa na tomto nedohodneme, hovorím teraz o tej účasti sudcu na náhrade tohto zadosťučinenia, tak sa poďme baviť o imunite. V poriadku. Len nájdeme nejakú rozumnú mieru, ako do tejto imunity zasiahneme.

Ľuba ORAVOVÁ, moderátorka
--------------------
Samozrejme to bude aj otázka pre vás, páni, keďže budete diskutovať o týchto ústavných zmenách, ja by som sa chcela dotknúť ešte jednej záležitosti, keďže prezident SR má kompetencie aj vôči súdnictvu, má možnosti vyslovene pomerne silné kompetencie, a chcela by som sa vás teda spýtať na jednu záležitosť. Obaja vlastne ste povedali, ste právnici, že súčasné kompetencie prezidenta nie je potrebné meniť, že sú dostatočné. Myslí si to aj súčasný prezident Ivan Gašparovič. Má však jeden zaujímavý názor. Poďme si ho teda vypočuť. Poprosím réžiu o príspevok kompetencie.

Ivan GAŠPAROVIČ, prezident SR /ukážka/
--------------------
Tie kompetencie sú dostatočné, ale predsa len jednu vidím ako takú pozitívnu možnosť pôsobenia prezidenta aj inak. A to je, aby prezident mal aj legislatívne právomoci. Aby prezident mohol dávať do parlamentu zákony. Ide mi najmä o to, že častokrát ani vláda, ani poslanci, teda Národná rada nereagujú na niektoré požiadavky občanov, ktoré by mohli realizovať formou zákonov, a tu by mohol byť prezident iniciatívny, že on dá takýto zákon. Samozrejme nič by sa nezmenilo na právomoci parlamentu, pretože ten by bol ten, ktorý hlasuje a ktorý by to buď prijal alebo neprijal. Ale dostalo by sa to už do povedomia verejnosti, že je tu snaha a že aj sám prezident upozorňuje, že toto by malo byť prijaté zákonnou formou. Takže tu by som videl takú možnosť do budúcnosti, ale zatiaľ nie je k tomu, ako by som povedal, nie je politický konsenzus, aby takéto niečo bolo.

Ľuba ORAVOVÁ, moderátorka
--------------------
Takže, pán premiér, počuli sme zákonodárna iniciatíva, alebo možnosť predkladať zákony zo strany prezidenta. Vidíte vy možno takýto priestor, lebo predpokladám, že v takom prípade by sa opäť musela meniť ústava?

Robert FICO, predseda vlády SR /Smer-SD/
--------------------
To čo hovorí pán prezident je zaujímavé a bolo by to určite aj užitočné. Ale ja nezmením nič na svojom postoji. Myslím si, že nie je potrebné meniť právomoci prezidenta SR a ani by nedošlo nikdy k dohode, pokiaľ ide o právomoci prezidenta. Preto vnímam to ako návrh, ako sa hovorí, do budúcnosti a nie okamžite. Takže nechajme to v polohe diskusie a určitého námetu.

Ľuba ORAVOVÁ, moderátorka
--------------------
Pán Hrušovský, váš názor?

Pavol HRUŠOVSKÝ, predseda poslaneckého klubu /KDH/
--------------------
Tu sme v zhode, ja tiež nepovažujem v tejto chvíli za dôležité viesť nejaké politické diskusie o posilnení kompetencie prezidenta republiky. Sú dostatočne silné. Osobne si myslím, že nie dobre využívané. A pokiaľ sa týka toho konkrétneho návrhu pána prezidenta na legislatívnu iniciatívu z jeho úradu, ja si myslím, že už dnes prezident republiky má nepriamo v Ústave SR možnosť do legislatívneho procesu vstupovať, napríklad právom vracať Národnej rade SR schválené zákony a pri vrátení navrhovať zmeny, pokiaľ je zákon schválený. To naozaj by si vyžadovalo ďaleko väčšiu ústavnú zmenu ako len umožniť prezidentovi republiky navrhovať zákony Národnej rade na schválenie.

Ľuba ORAVOVÁ, moderátorka
--------------------
Pán Hrušovský, vy ste sa nechali počuť že by bolo možno vhodné v súvislosti s kompetenciami prezidenta, urobiť nejakú revíziu. Čo ste mali teda na mysli?

Pavol HRUŠOVSKÝ, predseda poslaneckého klubu /KDH/
--------------------
Ani nie tak revíziu kompetencií, ako dôslednejšieho zamyslenia sa nad tým, ako tie kompetencie lepšie využívať. Napríklad v oblasti dojednávania medzinárodných zmlúv. Napríklad pri kompetencii prezidenta republiky menovať sudcov na doživotie. Napríklad by som si vedel predstaviť otvoriť politickú diskusiu o precíznejšom vyjadrení v Ústave SR obligatorného alebo obligatornej alebo fakultatívnej povinnosti prezidenta SR rešpektovať alebo odmietať rozhodnutia Národnej rady v personálnych otázkach. 

Ľuba ORAVOVÁ, moderátorka
--------------------
Máte na mysli ten prípad Čentéš?

Pavol HRUŠOVSKÝ, predseda poslaneckého klubu /KDH/
--------------------
Mám prípad Čentéša. Ja osobne si myslím, a som, nie myslím, ale som o tom presvedčený, že prezident prekročil svoje ústavné kompetencie a odmietnutím rešpektovať riadne prijaté uznesenie Národnej rady o voľbe kandidáta na vymenovanie generálneho prokurátora prezidentovi nezostávalo nič iné, ako toto uznesenie konštitutívne aj vykonať.

Robert FICO, predseda vlády SR /Smer-SD/
--------------------
Prezident postupoval presne v súlade s nálezom Ústavného súdu SR, ktorý vyložil toto ustanovenie, preto je asi zbytočné teraz obviňovať pána prezidenta, že konal v rozpore s ústavou. Neprekročil nič. Prezident konal v súlade s ústavou tak, ako to vyložil ústavný súd.

Pavol HRUŠOVSKÝ, predseda poslaneckého klubu /KDH/
--------------------
Pán predseda, ja ako nechcem tu viesť politickú polemiku alebo ústavnú. Ja len hovorím, že by bolo žiadúce, aby sme sa vyhli takýmto naozaj prudkým politickým konfliktom, ktoré zneisťujú potom aj v očiach verejnosti.

Robert FICO, predseda vlády SR /Smer-SD/
--------------------
Ale obvinil si prezidenta, že prekročil právomoci. Tak /súzvuk hlasov/. Takže neprekročil.

Pavol HRUŠOVSKÝ, predseda poslaneckého klubu /KDH/
--------------------
Pán predseda, ja som povedal, že je to môj osobný ústavný názor. A ten mám právo vysloviť.

Ľuba ORAVOVÁ, moderátorka
--------------------
Takže inými slovami by ste chceli vyšpecifikovať tu ústavu, aby bolo jasné, či môže alebo musí.

Pavol HRUŠOVSKÝ, predseda poslaneckého klubu /KDH/
--------------------
Áno. 

Ľuba ORAVOVÁ, moderátorka
--------------------
Pán premiér? Je to potrebné, nie je to potrebné vyšpecifikovať, aby sme neboli svedkami možno do budúcnosti nejakých podobných konfliktov.

Robert FICO, predseda vlády SR /Smer-SD/
--------------------
Ústava SR, za ktorú som ja na rozdiel od pána Hrušovského hlasoval, v roku 1992, má svoj vnútorný život. A je to už dnes 22 rokov, čo bola prijatá a prax každý rok prináša ďalšie a ďalšie výkladové rozhodnutia, ktoré hovoria, o čom presne zákonodarca hovoril v roku 1992. Preto ja by som skôr nechal výklad ústavy a jej život na bežnú prax, na konkrétne prípady, ktoré prináša život a potom tieto prípady sa musia postupne riešiť. Domnievam sa, že na fungovanie prezidenta SR sú jeho právomoci stanovené veľmi jasne a sú stanovené veľmi jasne aj v prípade článku ústavy, ktorý hovorí, že prezident vymenúva, odvoláva generálneho prokurátora, predsedu, podpredsedov najvyššieho súdu a tak ďalej. Preto ja nepociťujem potrebu robiť nejakú revíziu alebo nejakú inventúru.

Ľuba ORAVOVÁ, moderátorka
--------------------
Pán Hrušovský.

Pavol HRUŠOVSKÝ, predseda poslaneckého klubu /KDH/
--------------------
Pán predseda, ja si osobne myslím, že by to bolo žiadúce, ale nedá mi, tak keď už si ma obvinil, nehlasoval som, tak si v 2001 roku vo februári nehlasoval za veľkú zmenu ústavy, ktorá vlastne bola predpokladom fungovania, riadneho fungovania plnoprávneho členstva a uplatňovania niektorých rozhodnutí v ústavnom systéme SR, už si nevytýkajme, keď sa máme vracať 24 rokov či 20 rokov dozadu, tak ako ďalej sa nepohneme, skôr ja som politik, ktorý sa hľadí snaží hľadieť do budúcnosti, takže zatvorme túto kapitolu a poďme sa zaoberať tým, čo Slovensko čaká.

Robert FICO, predseda vlády SR /Smer-SD/
--------------------
Ale na tom nie je nič zlé, keď si pripomenieme, že KDH nepodporilo ani Deklaráciu zvrchovanosti Slovenska, a nepodporilo ani ústavu. To je fakt, historický fakt.

Pavol HRUŠOVSKÝ, predseda poslaneckého klubu /KDH/
--------------------
Historický fakt je aj ten, že čas ukázal, že ta ústava, proti ktorej, proti textu ústavy kresťanskí demokrati vtedy hlasovali aj preto, že sme nepovažovali za dostatočné ochraňovať život od narodenia až po prirodzenú smrť, a to bolo nie politické, ale to bolo naozaj ľudské a odborné.

Robert FICO, predseda vlády SR /Smer-SD/
--------------------
A za Dekláraciu zvrchovanosti prečo ste nehlasovali,

Pavol HRUŠOVSKÝ, predseda poslaneckého klubu /KDH/
--------------------
To bola politická deklarácia, pán premiér. Tam sme mohli mať politicky úplne odlišný názor. Lebo sme sa obávali, a to sa tiež nakoniec potvrdilo, že SR pod vedením Vladimíra Mečiara nemôže dobre fungovať.

Ľuba ORAVOVÁ, moderátorka
--------------------
Dobre, páni, na záver otázka, ktorá sa dotýka kompetencií prezidenta, ak sme sa teraz rozprávali o sudcoch, samozrejme tie základné zmeny, ktoré pripravuje minister spravodlivosti na diskusiu s vami, s opozíciu ako aj so samotnými sudcami, tieto návrhy majú nejaký svoj čas, avšak prezident SR má kompetenciu vymenúvať sudcov, či už riadnych alebo ústavných, šéfa najvyššieho súdu, a tak ďalej, moja otázka znie, akého sudcu by ste, ak by ste boli v pozícii prezidenta, na návrh, ak by vám ten návrh prišiel, nevymenovali? Pán premiér.

Robert FICO, predseda vlády SR /Smer-SD/
--------------------
Toto je hypotetická otázka, my predsa vôbec nikdy nevieme, kto bude navrhnutý, kto sa prihlási za, hovoríte teraz o predsedovi najvyššieho súdu alebo sudcovi...

Ľuba ORAVOVÁ, moderátorka
--------------------
Vo všeobecnosti.

Robert FICO, predseda vlády SR /Smer-SD/
--------------------
Vo všeobecnosti, pokiaľ ide o tieto otázky, určite by som sa zaujímal, ak budú previerky, o ktorých som hovoril, o jeho pozadie. To by bolo prvé, čo by ma nejakým spôsobom ovplyvňovalo. Že či áno alebo nie. Pretože tieto previerky by sme urobili teraz pre všetkých sudcov, a potom by musel každý jeden, kto by mal záujem vstúpiť do justície, týmto prejsť. To by bol prvý sumár informácií, ktorý by ma zaujímal.

Ľuba ORAVOVÁ, moderátorka
--------------------
Pán Hrušovský, ako vás?

Pavol HRUŠOVSKÝ, predseda poslaneckého klubu /KDH/
--------------------
Musel by to byť človek absolútne slobodný. Nikomu nezaviazaný, a ja by som tiež, keby, odporúčal, aby predtým ako by mal byť vymenovaný za sudcu na doživotie, podstúpil bezpečnostnú previerku. A tam sa ukáže všetko. Akože ten občan musí byť čistý. Nazvem to tak bez nejakého bilagu, morálne bezúhonný. Odborne pripravený a sudcami alebo komisiou veľmi odbornou odporúčaný na vymenovanie. Ten prezident nemá schopnosť, aby skúmal všetky dôvody. On musí dôverovať aj tým orgánom na to určeným.

Ľuba ORAVOVÁ, moderátorka
--------------------
A samozrejme to bude otázka aj pre vás ako politikov, ako pre predsedu vlády, pre predsedu poslaneckého klubu, či sa vám to podarí zakomponovať, hlavne tie ústavné zmeny, do ústavy. Ešte možno posledná otázka, pán premiér.

Robert FICO, predseda vlády SR /Smer-SD/
--------------------
Život ukáže. 

Ľuba ORAVOVÁ, moderátorka
--------------------
Samozrejme, otázka je možno hypotetická, ale možno asi aká je vaša ambícia tie zásadné zmeny, o ktorých sme diskutovali, aby sa dostali reálne do života?

Robert FICO, predseda vlády SR /Smer-SD/
--------------------
Bolo by dobre, keby sme tieto zmeny skľbili s termínom, kedy bude končiť mandát predsedu najvyššieho súdu, aby sme mohli od začiatku bez nejakých zbytočných prechodných opatrení tento problém dať na svetlo božie. Takže ja by som bol veľmi rád, keby sme výrazne posunuli do konca júna.

Ľuba ORAVOVÁ, moderátorka
--------------------
V každom prípade závisí to od vás, od vás politikov, od hlasovania, od politickej dohody alebo nedohody a atmosfére medzi vami. Ďakujem vám, páni, že ste prijali pozvanie do štúdia televízie TA3. Dovidenia.

Robert FICO, predseda vlády SR /Smer-SD/
--------------------
Ďakujem.

Pavol HRUŠOVSKÝ, predseda poslaneckého klubu /KDH/
--------------------
Ďakujem pekne.

Ľuba ORAVOVÁ, moderátorka
--------------------
No a to je záver dnešnej diskusie. O týždeň tu bude kolega René Medzihradský. Dovidenia.

16.3.2014
TA3
Prezidentské voľby: výsledky prvého kola
16.3.2014    TA3    str. 01   11:00 V politike
            
Peter BIELIK, moderátor
--------------------
Dámy a páni pri obrazovkách televízie TA3. Výsledky prvého kla prezidentských volieb sú známe a oficiálne potvrdené. Do druhéo kola prezidentských volieb postúpil Robert Fico a Andrej Kiska. 

Ľuba ORAVOVÁ, moderátorka
--------------------
Výsledky viacerých prekvapili, boli však aj takí, ktorí ich očakávali. V dnešnej relácii V politike zhodnotíme prvé kolo a oslovíme jeho hlavných aktérov.

Peter BIELIK, moderátor
--------------------
Oficiálne výsledky prvého kola nám teraz pripomenie René Medzihradský.

René MEDZIHRADSKÝ, moderátor
--------------------
Prajem vám pekný deň. Tak poďme sa teda spoločne pozrieť na definitívne a oficiálne výsledky prvého kola prezidentských volieb, ktoré už stihla potvrdiť aj ústredná volebná komisia. Výsledky priniesli viacero prekvapení, no skôr čo sa týka percentuálneho zisku ako poradia jednotlivých kandidátov. Tak ja teraz poprosím réžiu, aby nám ukázala, ako dopadli jednotliví kandidáti. Tak Slovensko si svojho budúceho prezidenta bude vyberať z dvojice buď Robert Fico alebo Andrej Kiska. Predseda strany Smer a aktuálny premiér získal 28 % hlasov v prvom kole prezidentských volieb. Druhý postupujúci do druhého kola Andrej Kiska 24% podpora voličov, občanov Slovenska. Na treťom mieste sa umiestnil, a to je asi najväčšie prekvapenie týchto prvého kola prezidentských volieb so ziskom 21,24 % Radoslav Procházka, poslanec Národnej rady, ktorý naozaj aj bojoval o druhé postupové miesto do druhého kola, nasleduje herec Milan Kňažko so ziskom 12,86 %. Poďme sa teraz spoločne pozrieť aj na ďalších kandidátov. Kandidát Strany maďarskej komunity Gyula Bárdos zisk 5,1 %, Pavol Hrušovský, to je to ďalšie prekvapenie týchto volieb, získal len 3,33 %, je to pritom kandidát troch opozičných strán, ľudovej platformy a ešte ten jednociferný percentuálny zisk sa podarilo získať aj poslankyni Obyčajných ľudí a nezávislých osobností Helene Mezenskej. Tu podporilo 2,37 % hlasov. No a potom už nasledujú kandidáti, ktorým sa nepodarilo prekročiť 1 % v týchto voľbách, je to kandidát Komunistickej strany Slovenska Ján Jurišta, nasleduje Ján Čarnogurský, ktorý získal 0,64 %. Potom je to kardiochirurg Viliam Fischer pol percenta, Jozef Behýl 0,48 %, Milan Melnik 0,4 %, nasleduje primátor Rimavskej Soboty Jozef Šimko 0,24 % a beznádejne posledným kandidátom, ktorý sa umiestnil v prvom kole prezidentských volieb, je Stanislav Martinčko. Podporu mu vyjadrilo len 0,13 % voličov. Poďme sa teda pozrieť ešte na dvojicu kandidátov, ktorí postupujú do druhého kola, ako teda bojovali v jednotlivých volebných obvodoch. Ako môžete vidieť, tou fialovou farbou je vyznačené, sú vyznačené obvody, kde zvíťazil Robert Fico a naopak touto oranžovou farbou obvody, kde zvíťazil Andrej Kiska. Takže ako môžete vidieť, Robert Fico dominoval na strednom Slovensku od Trnavy v podstate až po Brezno, Rimavskú Sobotu, Liptovský Mikuláš a Andrej Kiska bol silný v Poprade, v Kežmarku, vlastne je to región, odkiaľ pochádza. Takisto bol úspešný v Košiciach, v Revúcej a na Záhorí, tam takisto vyhral tento kandidát. Ako môžeme vidieť, Gyula Bárdos samozrejme zvíťazil na juhu Slovenska, sú to okresy Dunajská Streda alebo Komárno. Radoslav Procházka bol silný, zvíťazil v podstate v Prešove a na Orave. Poďme sa pozrieť ešte aj na ďalší graf. Sú to vlastne percentuálne zisky a kde dominovali, kde valcovali jednotliví kandidáti, ktorí postúpili do druhého kola. Takže počkáme si na to, v podstate Robert Fico ako je známe, víťazil skôr na východnom Slovensku a Andrej Kiska, ten bol úspešný pod Tatrami, vlastne v Poprade, odkiaľ pochádza. Takže tu to už môžeme vidieť. Takže tou červenou farbou je vyznačené, kde dominoval a kde získal nadpriemerný výsledok predseda strany Smer Robert Fico a kandidát na prezidenta, ako som spomínal, tak nadpriemerný výsledok získal na východnom Slovensku, v okolí Topoľčian vlastne je to región odkiaľ aj Robert Fico pochádza. Naopak podpriemerné výsledky získal na juhu Slovenska a Bratislava, Malacky a v okolí Popradu a takisto Košíc a Prešova.takže toto sú regióny, kde Robert Fico nedominoval a získal podpriemerný výsledok do 25 % hlasov. No a tu už sa pozeráme na druhého postupujúceho kandidáta, a tým je Andrej Kiska, kde vlastne získal nadpriemerné výsledky a kde ta jeho podpora bola slabučká. Ako vidíte, opäť červenou farbou je tam, kde dominoval, tam získal v niektorých volebných obvodoch až do 40 % hlasov a tými obvodmi sú, je to na Záhorí, Malacky, Senica, takisto bol úspešný, ako sme už viackrát spomínali, práve v Poprade a v Kežmarku, je to región, kde Andrej Kiska býva a žije. Takže tam získal naozaj tu podporu až nad 26,5 % hlasov. Naopak slabý a podpriemerný výsledok dosiahol na východnom Slovensku, či je to Bardejov, Humenné, Michalovce, takisto Rimavská Sobota, Zvolen, Veľký Krtíš a tiež podpriemerný výsledok získal práve v Topoľčianoch, kde dominoval Robert Fico. Takisto Kysuce a Orava tam získal podpriemerný výsledok. Poďme sa ešte pozrieť na tu účasť, ten celoslovenský priemer dosiahol 43 %, niečo nad 43 %, čo je naozaj slabá účasť, tie predvolebné prieskumy hovorili o účasti nad 50 % voličov a ta účasť sa vyrovnáva voľbám spred 5 rokov. Takže, a tu sa už pozeráme na jednotlivé kraje, kde prišlo, koľko prišlo k urnám voličov. Najviac voličov prišlo v Bratislavskom kraji. Tam to presiahlo 50 % ľudí, takisto hojná účasť bola v Žilinskom kraji, v Trenčianskom kraji a v Trnavskom kraji, najmenej voličov  bolo v Košiciach a takisto na južnom Slovensku. Takže toto sú tie aktuálne a oficiálne, definitívne výsledky. Ešte raz zopakujem, že do druhého kola prezidentských volieb, ktoré sa uskutoční 29.marca, teda o necelé 2 týždne, postúpil Robert Fico a Andrej Kiska. Toľko nateraz odo mňa.

Ľuba ORAVOVÁ, moderátorka
--------------------
A my sa spájame s jedným z kandidátov, ktorí nepostúpili do druhého kola a je ním Pavol Hrušovský. Príjemný dobrý deň. 

Pavol HRUŠOVSKÝ, kandidát na prezidenta SR /KDH/
--------------------
Peknú nedeľu prajem, príjemný dobrý deň.

Ľuba ORAVOVÁ, moderátorka
--------------------
Pán Hrušovský, získali ste viac ako 63 tisíc hlasov, skončili ste na 6.mieste. Mnohí hovoria o fiasku. Ako tento zisk nazývate vy?

Pavol HRUŠOVSKÝ, kandidát na prezidenta SR /KDH/
--------------------
Chcel by som sa v prvom rade poďakovať všetkým občanom Slovenskej republiky, ktorí v prvom kole využili právo ísť voliť a vybrali si niektorého zo 14 kandidátov. Preto sa chcem touto cestou poďakovať aj všetkým tým, ktorí v prvom kole odovzdali aj mojej kandidatúre svoj hlas. Áno, čakal som viacej, netajím sa tým, že je to pre mňa sklamaním a prehrou mojej osoby, mojej kandidatúry. Prijal som ju s pokorou a rešpektom pred tými, ktorí sa takto rozhodli odovzdať svoje hlasy iným kandidátom. 

Peter BIELIK, moderátor
--------------------
Pán Hrušovský, ak dovolíte, vaše vyjadrenie z tlačovej konferencie ohľadom druhého kola volieb nebolo úplne jednoznačné. Koho podporíte, ak vôbec v druhom kole prezidentských volieb?

Pavol HRUŠOVSKÝ, kandidát na prezidenta SR /KDH/
--------------------
Moje stanovisko do druhého kola prezidentských volieb považujem za dostatočné preto, lebo vyhlásením výsledkov volieb v prvom kole som sa vrátil do aktívnej straníckej politiky. Dnes od pol 8 rokuje vedenie KDH, ktoré prijalo odporúčanie v druhom kole podporiť Andreja Kisku. Ja som členom vedenia KDH s týmto rozhodnutím som vyjadril súhlas a som sa s ním stotožnil.

Peter BIELIK, moderátor
--------------------
Sú tam nejaké podmienky, ktoré už strana pomenovala, ako podmienku podpory v druhom kole?

Pavol HRUŠOVSKÝ, kandidát na prezidenta SR /KDH/
--------------------
Ja by som to nevyjadroval ako podmienky. Sú tam isté očakávania od budúceho prezidenta SR, že bude kompatibilný s tými politikami, ktoré my považujeme za dôležité od ochrany rodiny, ochrany manželstva, zrušenie Mečiarových amnestií a tak by som mohol pokračovať vo výpočte ďalších politík, aj reforma súdnictva je pre nás jednou zo zásadných zmien, ktorú je treba na Slovensku urobiť a kde stanovisko prezidenta v tejto veci považujem za veľmi dôležité, a preto veríme, že budúci prezident tieto očakávania naplní.

Ľuba ORAVOVÁ, moderátorka
--------------------
Spľňa, pán Hrušovský, tieto vaše podmienky skôr Robert Fico, keďže vieme, že on prichádza s reformou súdnictva, ako pán Kiska?

Pavol HRUŠOVSKÝ, kandidát na prezidenta SR /KDH/
--------------------
Dlho ste počuli môj názor na prezidentské voľby, na obsadenie hlavy štátu. Sám som vyjadril aj v rámci predvolebnej kampane, že nie je dobré a pre zastupiteľskú demokraciu na Slovensku vhodné, ak jedna politická strana ovládne všetky najvyššie ústavné funkcie a stalo by sa tak vtedy, keby predseda strany Smer a terajší predseda vlády sa prezidentom stal. Preto odporúčanie KDH a vedenia strany smerom k Andrejovi Kiskovi.

Ľuba ORAVOVÁ, moderátorka
--------------------
Ďakujem pekne.

Peter BIELIK, moderátor
--------------------
Pán Hrušovský, cítite sa ešte aj dnes ako kandidát jednotnej pravice?

Pavol HRUŠOVSKÝ, kandidát na prezidenta SR /KDH/
--------------------
V tejto chvíli zvažujeme, analyzujeme, je predčasné vyjadrovať definitívne závery na tu spoločnú kandidatúru pravicových politických strán. Cítil som sa byť kandidátom až do okamihu, kedy SDKÚ-DS nepodporilo, alebo podporilo kandidatúru Milana Kňažka, keď sa objavil kandidát Strany maďarskej koalície, vtedy sa začali tie hlasy výrazným spôsobom trieštiť. No by som v tejto chvíli neobviňoval nikoho z tohoto neúspechu, skôr hľadám príčiny aj v sebe a v tom, aká je dnes v spoločnosti nálada, ako dnes slovenská verejnosť vníma politiku a politikov. Pre mňa je to dôvod na to, aby sme sa zamysleli, ako ďalej v slovenskej politike a hľadali taký spôsob, aby ľudia začali politikom viacej dôverovať ako nie.

Peter BIELIK, moderátor
--------------------
Pán Hrušovský, to je naozaj veľmi chlapské  hľadať v prvom rade príčiny neúspechu sám u seba vo svojom konaní. Možno v tom, ako ste viedli tu kampaň skôr ako u druhých. Súhlasíte teda s tvrdením Pavla Freša, že volebný výsledok je dôsledkom toho, že už nemáte voličom čo ponúknuť?

Pavol HRUŠOVSKÝ, kandidát na prezidenta SR /KDH/
--------------------
Ja mám voličom stále čo ponúkať. Moje skúsenosti, moje odbornosti, moje zahranično-politické kontakty a pokoru a odvahu a trpezlivosť, s akou som dokázal v slovenskej politike za posledné roky pôsobiť a myslím, že to boli roky úspešné. Ale tie dôvody tohto neúspechu naozaj je treba analyzovať a na to treba dlhší čas.

Ľuba ORAVOVÁ, moderátorka
--------------------
A ešte záverečná otázka, pán Hrušovský, iste v takomto prípade mnohé strany potom zvažujú aj rôzne dôsledky politické dôsledky, uvažujete možno aj vy osobne, ak ste teda povedali, že prijímate a pomenovali ste to ako prehru, nad vyvodením konsekvencií do vnútra strany, alebo vôči sám sebe?

Pavol HRUŠOVSKÝ, kandidát na prezidenta SR /KDH/
--------------------
Včas sa dozviete o každých ďalších krokoch, či už vedenia KDH alebo mňa ako neúspešného kandidáta na prezidentskú funkciu, v tejto chvíli sa cítim byť vyčerpaný volebnou kampaňou aj istým neúspechom, ktorý som v týchto prezidentských voľbách zažil a je tam viacej dôvodov na to, aby sme túto situáciu analyzovali podrobnejšie. Aj ja osobne samozrejme.

Ľuba ORAVOVÁ, moderátorka
--------------------
Pán Hrušovský, ďakujeme veľmi pekne za to, že ste si našli čas pre divákov televízie TA3. Dovidenia. 

Peter BIELIK, moderátor
--------------------
Ďakujeme veľmi pekne.

Pavol HRUŠOVSKÝ, kandidát na prezidenta SR /KDH/
--------------------
Dovidenia, prajem peknú nedeľu.

Peter BIELIK, moderátor
--------------------
Aj vám. Ako sme počuli, vážené dámy, vážení páni, Kresťanskodemokratické hnutie analyzuje tento výsledok, určite ho nepovažuje za úspech. Úplne skôr naopak za pomerne veľký neúspech, fiasko to však podľa nich nie je, uvidíme, ako tie analýzy vo vnútri strany dopadnú a ako bude čokoľvek známe o týchto analýzach, prípadne o dôsledkoch, ktoré majú na stranu či osobu Pavla Hrušovského, tak vám tieto výsledky opäť prinesieme. Teraz sme priamo v satelitnom spojení s Robertom Ficom. Príjemný deň.

Robert FICO, kandidát na prezidenta SR /Smer-SD/
--------------------
Pekný deň prajem všetkým divákom TA3. 

Ľuba ORAVOVÁ, moderátorka
--------------------
Príjemný dobrý deň. Pán Fico, zvíťazili ste s tesným náskokom a ziskom pod 30 %. Vy osobne ste očakávali takýto výsledok?

Robert FICO, kandidát na prezidenta SR /Smer-SD/
--------------------
Priznám sa, že v mojej hlave pred týmto prvým kolom boli rôzne scenáre a naozaj ak sa vrátime späť do histórie politickej, tak si musíme spomenúť ako dopadol v Českej republike pán Fischer alebo ako dopadol pán Kukan, ktorý bol za absolútneho kandidáta a víťaza v prezidentských voľbách. Preto považujem výsledok, ktorý som dosiahol, za veľmi dobrý a chcem poďakovať  všetkým ľuďom na SLovensku, ktorí mi dali hlas. Predsa len som predseda vlády, ktorý je neustále na obraze, je hodnotený podľa toho, čo robí, ako robí, je o mne všetko známe, preto vyhrať prvé kolo z pozície premiéra ja osobne považujem za veľmi slušný výsledok. Trošku ma mrzí, že došlo menej ľudí k urnám, ako som pôvodne očakával. Bol som toho názoru, že by to mohlo byť cez 50 %, bolo to však dosť pod 50 %, aleje dosť možné, že druhé kolo teraz bude natoľko zaujímavé, že účasť voličov bude podstatne vyššia. No a druhé prekvapenie pre mňa je výsledok Pavola Hrušovského, tam som očakával možno 7, 8 % výsledok, ale nie takýto nízky. 

Peter BIELIK, moderátor
--------------------
Čomu pripisujete, pán Fico, tu  nízku volebnú účasť? Počasie, možno skepsa, nálada ľudí?

Robert FICO, kandidát na prezidenta SR /Smer-SD/
--------------------
Nie, skôr si myslím, že prvé kolo bolo vnímané ako nejaká povinná jazda, bolo 14 kandidátov a ľudia vedeli, že z týchto 14 dvaja budú postupovať do druhého kola. Preto si myslím, že až takú veľkú pozornosť tomuto prvému kolu nevenovali. Ja si nemyslím, že to je počasie. Ľudia na Slovensku sú veľmi zodpovední voliči a ja som zažil už niekoľko desiatok volieb. Netvrdím teraz, že parlamentných, ale rôznych iných a vždy ľudia preukázali tu klasickú štandardnú voličskú statočnosť a k urnám prišli. Skôr očakávam, že v druhom kole to bude podstatne vyššie a to druhé kolo bude týmto aj zaujímavejšie.

Ľuba ORAVOVÁ, moderátorka
--------------------
Pán Fico, otázka znie, nízka účasť, ako mnohí očakávali, otázka preto aj pre vás, pre vašu stranu, ktorá vás podporovala, či si myslíte, že ste dostatočne mobilizovali voličov, aby prišli k urnám?

Robert FICO, kandidát na prezidenta SR /Smer-SD/
--------------------
Je to presne o tom, že či si aj voliči nepovedali, že viacmenej do druhého kola by som mal postúpiť, čo je veľmi zlé. Takto dopadol nakoniec pán Kukan, ktorého nezvolili, lebo si mysleli, že automaticky postúpi do druhého kola. My cítime a hovorím to veľmi otvorene, pomerne veľké rezervy ešte v mobilizácii a ak má Smer-SD potenciál okolo 40 %, tak stále ešte máme k dispozícii 10, 12 % voličov, ktorých sa pokúsime normálnou cestou osloviť.

Ľuba ORAVOVÁ, moderátorka
--------------------
Ako bude vyzerať tá cesta, skúsme si ju možno priblížiť.

Robert FICO, kandidát na prezidenta SR /Smer-SD/
--------------------
Prepáčte, teraz som nerozumel vašu otázku.

Ľuba ORAVOVÁ, moderátorka
--------------------
Hovoríte o tom, že chcete mobilizovať viac v druhom kole. Skúsme teda povedať, ako chcete viac prilákať ľudí k volebným urnám.

Robert FICO, kandidát na prezidenta SR /Smer-SD/
--------------------
Už len samotný fakt, že je druhé kolo a že v druhom kole sú dvaja kandidáti, úplne rozdielny. Ale úplne rozdielny. Na jednej strane je kandidát, o ktorom ľudia všetko vedia, ponúkam všetky skúsenosti, čo som nabral v politike, mám sériu vynikajúcich kontaktov zo zahraničím, myslím si, že ľudia o mne vedia aj to, že nie som lenivý a nie som dobrodruh. A na druhej strane je kandidát, o ktorom nevieme nič. Ktorý mal veľmi zvláštne vyhlásenia o minulosti ktorého veľa nevieme a to, čo vychádza na povrch, nie je práve najkrajšie. Čiže už len toto, že proti sebe stoja dvaja úplne rozdielni kandidáti, že sa bude rozhodovať medzi dvoma, je dostatočne mobilizujúce pre všetkých voličov. A to platí nielen pre voličov Smeru. Takto sa budú určite mobilizovať aj voliči pravice, veď už teraz čítam, že jedna strana za druhou sa pripája k pánovi Kiskovi a trošku sa na tom usmievam, pretože ak si uvedomím, čo hovoril kandidát Ľudovej platformy pán Hrušovský ešte pred 24 hodinami a ako ho teraz všetci opustili, myslím si, že toto je niečo na zamyslenie, pokiaľ ide o pravicové strany. 

Peter BIELIK, moderátor
--------------------
Otázkou je možno aj spôsob vedenia tej kampane, spôsob, ako chcete mobilizovať voličov. Váš protikandidát už k tomu niečo povedal, hovorí o trestnom oznámení, zmení to nejako aj vašu volebnú stratégiu pred druhým kolom?

Robert FICO, kandidát na prezidenta SR /Smer-SD/
--------------------
To nebol najlepší začiatok pre pána Kisku pretože len sa prebral a už podal na mňa trestné oznámenie. Ale asi týmto štýlom sa bude pracovať v druhom kole. Mám veľmi veľa povinnosti teraz nasledujúce dva týždne. Môžem potvrdiť, že ma čaká mimoriadne ťažký summit v Bruseli, budeme rokovať o takzvanom klimatickom balíčku. Mám v diári, keď som si pozrel, doslova a do písmena od pondelka každý deň pomerne náročný program. A budem mobilizovať len tak, že po večeroch sa budem stretávať s ľuďmi, budeme robiť mítingy, predpokladám, že bude pokračovať štandardná kampaň cez inzercie, budú nejaké stretnutia v rozhlase, v televízii a tam sa ukáže nakoniec, že kto čo vie o slovenskej politike, že kde je ta skúsenosť, kde ta skúsenosť nie je, ja sa na tento súboj teším, ale znovu opakujem, ďakujem ľuďom, a budem rešpektovať akýkoľvek výsledok, ktorí ľudia príjmu 29.marca. Ak to bude pán Kiska, no tak mu zablahoželám ako prezidentovi a budem mu prejavovať tu istú úctu a rešpekt, ako prejavujem k pánovi Gašparovičovi alebo som prejavoval k pánovi Schusterovi alebo k pánovi Kováčovi.

Ľuba ORAVOVÁ, moderátorka
--------------------
Znamená to, pán predseda, že môžeme očakávať v tom druhom kole alebo pred tým druhým kolom ostrejšiu kampaň, ostrejšie vyjadrenia, aj z vašej strany, respektíve aj to sa spýtame samozrejme aj pána Kisku.

Robert FICO, kandidát na prezidenta SR /Smer-SD/
--------------------
Pani redaktorka, opakujem. Ráno som otvoril oči a som počul, že podáva na mňa pán Kiska trestné oznámenie, čiže niekto začal nejakú formu kampane a takto bude chcieť aj pokračovať. Ja by som odpovedal inak. Stoja proti sebe dvaja kandidáti, kde o mne obrazne každý všetko vie. A o tom druhom kandidátovi, ktorý sa dobrovoľne rozhodol uchádzať o post prezidenta, nevieme nič. Čiže bude treba vyriešiť pomerne veľa otázok  a ja budem chcieť takisto počuť veľa odpovedí. Tak čo je, pán Kiska? Je buddhista, alebo je blízko židovskej viery, alebo je scientolog? Chcem sa spýtať na spôsob jeho obohatenia. Pretože keď ja si dám na ruky nejaké hodinky, celé Slovensko sa pýta, aké mám hodiny. Keď ja si prenajmem nejaký byt, celé Slovensko sa pýta, aký to je byt. Keď ja niekam idem, súkromne a ma tam niekto vidí, tak médiá o tom píšu. Každý, kto vstúpi do tohto ringu, musí rátať s tým, že sa musí ukázať. Ja som politicky úplne nahý. O pánovi Kiskovi nič nevieme. Čiže určite tie dva týždne budú aj o tom, aby sme sa dozvedeli o pánovi Kiskovi čo najviac.

Ľuba ORAVOVÁ, moderátorka
--------------------
Pán predseda, budú to vlastne diskusie, ako ste teda naznačili, pomerne ostré. Budete sa pýtať, bude to vlastne diskusia aj o predložených reálnych dôkazov?

Robert FICO, kandidát na prezidenta SR /Smer-SD/
--------------------
Skôr si myslím, že aj samotná kampaň, ktorá doteraz prebiehala aj štúdiá, ktoré sme navštívili, sa skôr orientovali na témy, ktoré s prezidentom nemajú nič spoločné. Veľmi veľa sa hovorí o exekutívnych veciach. Hovorí sa o zdravotníctve, o nezamestnanosti. Ale veľmi jasne musím povedať, že úloha prezidenta je niekde úplne inde. Prezident reprezentuje, hlava štátu, dojednáva a ratifikuje medzinárodné zmluvy. Privítal by som, keby médiá vytvorili takú atmosféru, a takú situáciu, kde budeme môcť hovoriť o základných otázkach, napríklad bezpečnosti, zahraničnopolitické otázky, lebo to spadá do práce prezidenta SR. Ja by som rád počul niektoré názory, pretože niektoré názory, ktoré pán Kiska prezentoval, vyznievali ako názory dobrodruha. Nemôže len tak niekto prísť a povedať, že ja by som uznal Kosovo. No kto povie, že by uznal Kosovo, tak vôbec nerozumie, prečo Slovenská republika nemôže uznať Kosovo, aký máme na to dôvody. Rovnako chcem počuť aj iné názory na otázku, čo ďalej v EÚ? Aké miesto má mať Slovensko v tejto inštitúcii. Toto sú témy, o ktorých by mali prezidentskí kandidáti hovoriť a ja som presvedčený, že k takejto diskusii príde. Ja nechcem, aby tie dva týždne, ktoré teraz prídu, boli iba o to, že budeme každý na seba štekať a vyťahovať nejaké špinavosti, to naozaj nechcem. Ja sa budem pýtať na niektoré veci, ale bol by som rád, keby sme diskutovali predovšetkým o tom, čo je práca prezidenta, čo prezident môže a čo nemôže. Aké má názory druhý kandidát na najzásadnejšie otázky tohto štátu.

Ľuba ORAVOVÁ, moderátorka
--------------------
Takže očakávate, pán predseda, v súvislosti s tou ostrou diskusiou, o ktorej teda hovoríte, nielen v súvislosti s kompetenciami prezidenta, ale ako ste povedali, chcete sa pýtať na ďalšie otázky Andreja Kisku, môžete garantovať, že ta diskusia neskľzne z vašej strany do polohy obviňovania bez dôkazov?

Robert FICO, kandidát na prezidenta SR /Smer-SD/
--------------------
Pozrite sa, ja som už povedal, že podáva na mňa pán Kiska, neviem prečo, trestné oznámenie. To len potvrdzuje, že ako keby pomaly strácal nervy a tu netreba strácať nervy. Sa rozhodol kandidovať za prezidenta, tak musí byť súčasťou nejakého súboja, ktorý je vždy typický pred takýmito prezidentskými voľbami. Ja sa pokúsim v nasledujúcich dvoch týždňoch splniť si všetky povinnosti, ktoré mám ako predseda vlády a popritom ak bude priestor v médiách hovoriť o prezidentovi, o SLovensku, tak pokúsim sa slovenskej verejnosti ponúknuť všetky moje skúsenosti, ktoré mám. Jednoducho pokúsim sa ukázať, že som dostatočne skúsený a pripravený na výkon takejto významnej funkcie. Ale ideme od nuly. Nejako to dopadlo, boli 4 silní kandidáti, ľudia rozložili hlasy a teraz samozrejme, že to bude opäť všetci proti jednému, keď počúvam tie vyjadrenia od KDH, SDKÚ a ďalších, v poriadku, ale myslím si, že začíname od nuly. Od nuly a kľudne môžem teraz vymazať toto prvé kolo z hľadiska percent a od začiatku budeme teraz presviedčať voličov a vyhrá ten, kto bude presvedčivejší. 

Peter BIELIK, moderátor
--------------------
Spomínali ste médiá, pán Fico, spomínali ste ring, nejaké tie duely. Mali sme tu už situáciu pred jednými prezidentskými voľbami, pred ich druhým kolom, že jeden z kandidátov nechodil do takýchto priamych súbojov, nediskutoval na priamo so svojim protikandidátom. Z vašich odpovedí to už vyplynulo, ale chceli by sme to počuť veľmi jasne, vy budete chodiť do ringu a budete chcieť diskutovať na priamo s Andrejom Kiskom?

Robert FICO, kandidát na prezidenta SR /Smer-SD/
--------------------
Samozrejme. Ja využijem všetky príležitosti, ktoré médiá vytvoria, len tiež by som privítal, keby médiá tiež stavali štruktúru týchto relácií tak, že budeme hovoriť presne o prezidentovi, budeme sa baviť o tom, čo prezident môže, čo nemôže, aké má kompetencie, ale aby sme sa mohli možno baviť aj o víziách jednotlivých kandidátov, pokiaľ ide o Slovensko. 

Peter BIELIK, moderátor
--------------------
Dobre, veľmi pekne ďakujeme, je to teda prísľub do veľmi krátkej budúcnosti, my takisto v televízii TA3 sa tešíme na to, čo sa udeje ďalších 14 dní. Veľmi pekne ďakujeme za váš čas.

Robert FICO, kandidát na prezidenta SR /Smer-SD/
--------------------
Ďakujem pekne a všetkým divákom ešte raz peknú nedeľu.

Ľuba ORAVOVÁ, moderátorka
--------------------
Ďakujeme, dovidenia. No a v tejto chvíli sa spájame s ďalším kandidátom, ktorý to mal veľmi tesné, zostal pred dverami druhého kola prezidentských volieb. Ja už vítam Radoslava Procházku. Pekný dobrý deň.

Radoslav PROCHÁZKA, kandidát na prezidenta SR
--------------------
Dobrý deň prajem. 

Ľuba ORAVOVÁ, moderátorka
--------------------
Pán Procházka, takže tesný súboj o druhé miesto. Vy ste ubezpečili včera nad ránom na tej tlačovej konferencii v Košiciach, že voliči, ktorí vám dali dôveru, dali vám hlasy, že o tieto hlasy sa postaráte. Otázka logicky znie, ako sa o tieto hlasy postaráte?

Radoslav PROCHÁZKA, kandidát na prezidenta SR
--------------------
Logicky odpoveď znie, tak ako doteraz, len samozrejme bude potrebné to posunúť na novú úroveň, ale myslím si, že Slovensko včera odkázalo moci veľmi dôležitú vec. A to, že už mu nestačí ponúkanie istôt a sľubov, ale že si naozaj pýta poctivú a odbornú službu. A má na ňu právo. Občania SR si ten štát platia zo svojich daní, živia ho vlastným úsilím, a zaslúžia si viac ako dnes dostávajú. A ja sa pokúsim aktívnym úsilím im priniesť konkrétny úžitok zo svojho výkonu vo verejnej službe.

Ľuba ORAVOVÁ, moderátorka
--------------------
Pán Procházka, ak hovoríte o konkrétnom úžitku, znamená to, že ten konkrétny úžitok využijete v politickom živote, inými slovami, budete sa snažiť založiť stranu, kde tieto hlasy využijete?

Radoslav PROCHÁZKA, kandidát na prezidenta SR
--------------------
Ja hovorím o konkrétnom úžitku pre občanov SR, nie pre seba. Aj celá táto naša kampaň a moja účasť v tých voľbách nebola o osobnej ambícii, nebola o mne a o mojom tíme, ale o našom úsilí priniesť Slovensku nádej, že v ňom raz môže byť spravodlivosť, poriadok a rovnováha a myslím si, že som od ľudí včera dostal mandát. Nebol to ten  mandát, ktorý som si vypýtal na výkon prezidentskej funkcie, ale bol to mandát možno že tie toľkokrát spomínané rukávy si vyhrnúť ešte vyššie a pustiť sa do roboty. A ja som pripravený sa do tej roboty pustiť. Dal som včera informáciu, že do 48 hodín od zverejnenia oficiálnych výsledkov volieb prezidenta SR sa znovu postavím pred verejnosť a pred médiá a vyjadrím sa podrobnejšie k tým veciam, ktoré vás azda budú ešte zaujímať.

Ľuba ORAVOVÁ, moderátorka
--------------------
Dobre, pán Procházka, skúsme ale veľmi konkrétne, hovoríte o vyhrnutí si rukávov. Vyhrniete si rukávy na čo?

Radoslav PROCHÁZKA, kandidát na prezidenta SR
--------------------
No, práve na to, aby som ďalej ponúkal poctivú a odbornú verejnú službu a o spôsobe, akým to budem chcieť robiť, tak sa práve porozprávame neskôr. 

Peter BIELIK, moderátor
--------------------
Dobre. Vidím, že musíme položiť ešte konkrétnejšiu otázku, hovoríte o 48 hodinách, kým sa nejakým spôsobom rozhodnete, ako ich teda strávite týchto najbližších 48 hodín? Okrem toho spánku, ktorý každý z nás potrebuje potom čo sme strávili volebnú noc pred kamerami u televízie TA3. Čo budete konkrétne teda tých 48 hodín robiť?

Radoslav PROCHÁZKA, kandidát na prezidenta SR
--------------------
Ja predovšetkým sa potrebujem dostať domov z východného Slovenska a tým, že ta v Tatrách aj na Donovaloch údajne sneží, tak to bude asi cesta na pol dňa alebo ta diaľnica, ktorú pán premiér sľuboval, že bude do Košíc do roku 2010 tak tu, keď som išiel sem, tak ešte nebola. Uvidíme teraz cestou naspäť, že či už náhodou. A hlavne teda budem chcieť byť dnes, v nedeľu, to je sviatočný deň, s mojimi deťmi a potom si treba sadnúť aj s mojim tímom, s ľuďmi, ktorí ma podporovali a porozprávať sa o tom, ako ďalej. Niektoré rozhodnutia už sme urobili. Ja som dal stredopravým voličom pred prvým kolom prísľub, a ja ten prísľub dodržím. Ale toto je taký ešte stále trochu adrenalínový čas, takže preto som zobral taký ten timeout, ak smiem hovoriť športovú terminológiu, aby sme si v utorok ráno, v utorok dopoludnia mohli povedať z očí do očí viac.

Peter BIELIK, moderátor
--------------------
Dobre. Ja samozrejme vám musím povedať, vy to veľmi dobre viete, ta diaľnica tam zatiaľ nie je. Je obdivuhodný váš humor, ktorý ste si zachovali aj po týchto náročných chvíľach. Je toto teda ten spôsob, akým budete naďalej komunikovať smerom na verejnosť, smerom k voličom? Stane sa to takým nejakým vašim leitmotívom a charakteristickým prvkom?

Radoslav PROCHÁZKA, kandidát na prezidenta SR
--------------------
No, to sú vážne veci, ktoré sa dnes na Slovensku dejú a myslím si, že včera sa pohli. Mnohé veci v slovenskej politike. A ľudia sa ozvali veľmi zaujímavým a vážnym spôsobom. A poslali vrchnosti odkaz, ktorý si nemôže nevšimnúť. A ja som ten odkaz počul tiež, je pre mňa obrovským záväzkom. Pani Oravová, pán Bielik, vyše 400 tisíc hlasov, proti takému vetru, proti akému sme išli našou startupovou kampaňou, to nie je maličkosť. A beriem to ako obrovský záväzok a postavím sa tomu čelom ale naozaj nechajme si ten krátky čas, aby si veci trošičku sadli a budem rád, keď sa porozprávam. Budem veľmi rád, keď budem možno že aj na pôde vašej televízie v  budúcnosti sa ešte niekedy vyskytnúť a porozprávať sa a rozhovory aj s vami, sú zaujímavé a inšpirujúce. 

Peter BIELIK, moderátor
--------------------
Ďakujem veľmi pekne. Samozrejme aj my budeme aj veľmi radi, ak ktorýkoľvek z kandidátov či politikov navštívi našu televíziu. Sme otvorení pre všetkých a pre všetky názory. Nemohol som si nevšimnúť, pri tom, ako René Medzihradský, náš kolega, prezentoval našim divákom mapu výsledkov, podľa toho, ako volili jednotlivých kandidátov, vy ste získali dosť veľa hlasov na východe Slovenska práve tam, kde sa nachádzate, možno aj inšpirácia pre postup tej cesty smerom domov, či by ste sa nezastavili práve v tých regiónoch, kde ste boli najsilnejší. Ako hodnotíte jednak výsledky z východného Slovenska, ale aj výsledky, ktoré ste dosiahli ako rodák Bratislavčan v hlavnom meste?

Radoslav PROCHÁZKA, kandidát na prezidenta SR
--------------------
Teraz ste to vystihli, že z dvoch takých veľkých miest som trochu sklamaný. To poviem otvorene. Z Bratislavy, kde som sa narodil a kde som prežil vlastne väčšinu svojho života a z Košíc, kde som mal vynikajúcu odozvu zdola, žil som tu dva roky, prišiel som sem na Veľkú noc a napriek tomu to nestačilo. Ale fantastický výsledok na Orave, som veľmi vďačný a som tým ľuďom úprimne zaviazaný. A to isté Prešov, to sú veľmi silné okresy a tí ľudia potrebujú naozaj dostať od štátu viac ako dnes dostávajú. Chcem sa o to pokúsiť.

Peter BIELIK, moderátor
--------------------
Ťažké regióny, naozaj, Prešov, Orava. No a samozrejme v hlavnom meste je málokto niekedy naozaj prorokom. Aké odozvy teda máte, sú to pomerne rozdielne miesta, kde ste získali túto podporu. Hlavné miesto má úplne iné problémy  a úplne iné zameranie ako Prešov. Nachádzate tam nejaký lajtmotív, nejaký spoločný menovateľ, prvok?

Radoslav PROCHÁZKA, kandidát na prezidenta SR
--------------------
Možno že som taký, že príliš jednoduchý, viete, že mám príliš jednoduchý slovník, a tak veľmi priamočaro vždy pôsobím, tak ten intelektuálny volič to nevie oceniť a skôr bežní ľudia vedia na to pozitívnejšie reagovať. Na tu moju možno príliš jednoduchú komunikáciu. Neviem, že či sa môže takto /nezrozumiteľné/ ironizovať, ale skúsil som a v každom prípade tie výsledky boli veľmi dobré aj v iných okresoch. Bola veľmi dobrá Trnava, Ružomberok, a ale aj východné Slovensko a môžem len zopakovať jednu vec, je to akokoľvek to znie ako fráza, tak ja to beriem naozaj ako záväzok. Ja už dnes cítim nad sebou také nie je to bremeno, je to volanie do služby a chcem na ne odpovedať pripravený. Chcem na ne odpovedať kompetentne a poctivo.

Ľuba ORAVOVÁ, moderátorka
--------------------
Pán Procházka, jedna vec sú úspechy aj vás v istých okresoch, druhá vec je celoslovenská účasť. Tá podľa očakávaní nebola nejako výrazne vysoká. Kde možno vy vidíte problém, prečo vlastne ľudia neprišli vo väčšej miere k volebným urnám?

Radoslav PROCHÁZKA, kandidát na prezidenta SR
--------------------
V tom, že sa už veľakrát popálili. Už im rôzne nové tváre veľakrát sľubovali zmenu k lepšiemu a mnohokrát to nevyšlo. Mnohí ľudia rezignovali na to, že by politika ešte mohla byť verejnou službou a jednoducho neveria tomu, že ich hlas dokáže čokoľvek zmeniť. A myslím si, že my potrebujeme vrátiť dôveru v to, že verejná služba môže byť službou v ich prospech, lebo len tak sa staneme spoločenstvom. A to je podľa mňa veľká téma Slovenska dnes. Či z tohto ešte vybudujeme fungujúcu spoločnosť, kde dokážeme jeden druhému držať chrbát, alebo sa rozložíme na naozaj darwinistický súboj klanov a skupiniek a pre mňa to je veľká téma a ja dlho to vo verejnej debate /nezrozumiteľné/ túto tému spoločenstva. A rozvoja toho, čo je v našich národných vlastnostiach silné. A to je zmysel pre rodinu, zmysel pre priateľstvo, družnosť a schopnosť si pomôcť. 

Ľuba ORAVOVÁ, moderátorka
--------------------
Ďakujeme pekne, to bol Radoslav Procházka, všetko dobré do Košíc. Peknú nedeľu.

Radoslav PROCHÁZKA, kandidát na prezidenta SR
--------------------
Ďakujem. Peknú nedeľu všetkým. Dovidenia. 

Peter BIELIK, moderátor
--------------------
Šťastnú cestu samozrejme do Bratislavy. Dovidenia a dopočutia. V satelitnom spojení sme v tejto chvíli s predsedom Mostu-Híd Bélom Bugárom. Príjemný deň.

Béla BUGÁR, predseda strany /Most-Híd/
--------------------
Dobrý deň prajem.

Peter BIELIK, moderátor
--------------------
Pán Bugár, ako hodnotíte vo všeobecnosti výsledky prvého kola prezidentských volieb?

Béla BUGÁR, predseda strany /Most-Híd/
--------------------
Ja si myslím, že veľké prekvapenie sa nekonalo. Prekvapením je nižšia účasť, ja sám som očakával niečo nad 50 %. Je to výzva samozrejme pre všetkých aktérov politiky na Slovensku, aby urobili všetko pre to, aby ľudia cítili, že majú možnosť, že majú v úvodzovkách povinnosť sa vyjadriť k tomu, ako a akým spôsobom, akým smerom SR ísť a ako by mala vypadať SR.

Peter BIELIK, moderátor
--------------------
Vy ste aktérom už niekoľko desaťročí, čo sa týka slovenskej politiky, čo konkrétne teda by ste urobili vy na to, aby ten počet ľudí pri volebných urnách bol vyšší, aby sa zvýšila volebná účasť aspoň cez tých 50 %? Čo viacerí považujú na reprezentatívnosť, ktorá by mala byť vôbec základom nejakého demokratického riadenia štátu?

Béla BUGÁR, predseda strany /Most-Híd/
--------------------
Pozrite sa, samozrejme tu to bola snaha sa dohodnúť na kandidátovi, ale počet kandidátov spočiatku teda 15, hovoril o tom, že absolútne je roztrieštená, dá sa povedať, ta stredopravá strana. Preto ja si myslím, že niektorí ani neverili tomu, že sa dá dosiahnuť výsledok lepší.

Ľuba ORAVOVÁ, moderátorka
--------------------
Pán Bugár, vaša strana podporovala spolu s SDKÚ-DS kandidáta kresťanských demokratov Pavla Hrušovského, ten však skončil pomerne nízko, čo sa týka percent. Cítite možno vy ako predseda Mostu-Híd za tento jeho neúspech zodpovednosť?

Béla BUGÁR, predseda strany /Most-Híd/
--------------------
Tak samozrejme v prípade nášho spoločného kandidáta pána Hrušovského treba vidieť viac vecí. Jednak aj to, že v tom momente, keď boli ohlásení aj iní kandidáti vstúpili do ringu, tak jeho preferencie začali klesať a potom keď urobili ohľadne ústavy tu dohodu so Smerom, tak bolo vidieť, že ten výsledok bude taký aký bude. My sme ešte dva týždne pred voľbami sa snažili prehovoriť pána Hrušovského, aby sa vzdal, lebo nemá význam skončiť nie že piaty šiesty, ale nemá význam skončiť ani ako tretí. Len k tomu nedošlo. Samozrejme v našom prípade je treba vidieť aj to, že tak ako avizovali jednak prieskumy verejnej mienky, jednak aj náš vnútorný prieskum, v prvom kole niektorí alebo môžme to tak aj povedať, väčšina aj našich voličov volilo srdcom a nie rozumom. Z toho vyplieva aj pre našu stranu určitá zmena. My sme už avizovali pred týždňom, dá sa povedať, takú občiansku víziu, to znamená, že čo je dobré pre občana, to musí byť dobré aj pre politikov. To znamená, že od dnes fakticky uprednostňujeme najprv záujem občana a až potom záujem nie ľudovej platformy ako doteraz, ale záujem našej politickej strany a podľa toho sa budeme chovať.

Ľuba ORAVOVÁ, moderátorka
--------------------
Otázka ale znie, pán Bugár, či si nemyslíte, že podobne ako Pavol Frešo ani vy osobne ani nejak strana sa výrazne nepodieľala v tých uplynulých týždňoch na kampani Pavla Hrušovského, nebolo vás nijakým spôsobom možno vidieť na plagátoch spolu s pánom Hrušovským alebo vôbec nejaké zásadné vyjadrenia.

Béla BUGÁR, predseda strany /Most-Híd/
--------------------
Áno. V uplynulých týždňoch som teda avizoval, prečo fakticky to dopadlo tak ako dopadlo. Hlavne po tej dohode KDH so Smerom už nemalo význam vôbec to čo bolo naplánované, že posledné dva týždne, povedzme aj ja osobne aj pán Frešo sa zúčastníme jednak konkrétnych teda výjazdov pána Hrušovského a jednak samozrejme aj osobne sa zapojíme do kampane, to už nemalo význam. Po tej dohode bolo jednoznačne vidieť, že akým smerom to dopadne.

Peter BIELIK, moderátor
--------------------
Predpokladám teda, že ide o tu dohodu na ústavných zmenách, bol to teda ten bod zrejme, keď ste sa rozhodli, že už nebudete ďalej sa exponovať nejakým spôsobom v prospech Pavla Hrušovského. Mňa ale zaujala vaša veta s pred niekoľkých sekúnd, či minút, keď ste hovorili o tom, že ste sa snažili Pavla Hrušovského prehovoriť, aby nekandidoval. Mali ste teda niekoho lepšieho, iného kandidáta, ja osobne som to počul myslím si, že po prvýkrát, že ste mali takýto postoj a prehovárali Pavla Hrušovského, aby nekandidoval.

Béla BUGÁR, predseda strany /Most-Híd/
--------------------
Ja si myslím, že aj vy viete, pán redaktor, že keď je ešte v hre spoločný kandidát, tak jeho šance nebudeme takýmto spôsobom nijak znižovať. To znamená, že dokonca niektorí novinári sa pýtali, že či v SDKÚ alebo dokonca aj Moste silnejú hlasy, teraz citujem v niektorých médiách to bolo takto aj napísané, že silnejú hlasy, dá sa povedať, v prospech toho, aby pán spoločný kandidát pán Hrušovský odstúpil. To znamená, my sme mali rokovania naposledy dva týždne pred voľbami prezidentskými, no ale viete, zas na druhej strane treba vidieť, že dôvera sa získava ťažko, ale veľmi jednoducho a rýchlo sa aj stráca a my sa snažíme byť dôveryhodným partnerom. To znamená, raz keď sme niečo sľúbili, tak len preto, lebo to vyhovuje, povedzme, niektorým stranám alebo konkrétne našej strane z tejto dohody nevyskočíme. To znamená, že preto sme sa snažili o spoločnú dohodu. K spoločnej dohode nedošlo, tak naďalej sme podporovali tak, ako sme podporovali kandidáta sme to aj urobili.

Peter BIELIK, moderátor
--------------------
Takže nechceli ste urobiť to, čo napríklad urobila SDKÚ-DS, tlačovú konferenciu, kde povedali, že už teda nemajú len jedného kandidáta, ale štyroch kandidátov?

Béla BUGÁR, predseda strany /Most-Híd/
--------------------
Viete čo, hovorím, že toto nie je dobrá cesta. Lebo potom v budúcnosti hocikedy, keď mi to bude vyhovovať, tak odskočím od dohody? To nie, v žiadnom prípade a zároveň sme si boli vedomí aj toho, že to samozrejme môže aj škodiť stranám. Ale my sme sa dohodli, tu dohodu sme dodržali aj keĎ sme videli tie posledné dva týždne, že nemá význam sa zapájať do tejto kampane, hlavne teda po tej ústavnej dohode, lebo ten výsledok, dá sa povedať, že sa dalo predpovedať, možno že nie 3 %, možno že 5 %, ktoré aj avizovali niektoré prieskumy.

Ľuba ORAVOVÁ, moderátorka
--------------------
Pán predseda, teda ako ste povedali, vy ste napriek inému názoru, čo sa týka podpory pre Pavla Hrušovského, držali tu dohodu do samotného prvého kola volieb. Otázka znie, či dostali možno niektorí vaši poslanci voľnú ruku pri tom, ako sa majú správať vo volebných miestnostiach. Narážam veľmi konkrétne na pána Andreja Hrnčiara, ktorý ako sme mali možnosť vidieť včera, bol súčasťou predvolebnej kampane, alebo účastnil sa vlastne počas volebnej noci v centrále Radoslava Procházku.

Béla BUGÁR, predseda strany /Most-Híd/
--------------------
Dokonca my sme nijak nenútili, povedzme, našich predstaviteľov či v okresoch alebo jednotlivých základných organizáciách, kde musia tak hlasovať. Hovorím ešte raz, po tej dohode so Smerom samozrejme sme vedeli, ako to dopadne, takže tí ľudia sa mohli rozhodnúť, aj pán Hrnčiar sa mohol rozhodnúť tak ako to uznal za dobré, za najlepšie.

Ľuba ORAVOVÁ, moderátorka
--------------------
A ešte jedna otázka v súvislosti s ľudovou platformou, ktorá oficiálne teda podporovala Pavla Hrušovského, po tomto má ešte vôbec nejakú perspektívu združovať sa v ľudovej platforme?

Béla BUGÁR, predseda strany /Most-Híd/
--------------------
My sme na republikovej rade pred týždňom avizovali, že ľudová platforma znamenala v minulosti a do budúcnosti to bude určite platiť len spoluprácu ad hoc, a práve preto my sme doteraz uprednosťovali záujem ľudovej platformy pred záujmom strany Most-Híd, takže od dnes to bude trošku ináč. To znamená, že preto hovorím o občianskej vízii, preto hovorím o tom, že musíme vytvoriť niečo, ktoré bude hovoriť o tom, ako vidíme Slovensko, čo ponúkame občanom a k tomu samozrejme vyzývame aj ďalších mimo našej strany, ak chcú sa zúčastniť tohto projektu, to znamená, že najprv občan, potom strana a potom poprípade spolupráca s inými stranami.

Peter BIELIK, moderátor
--------------------
Pán predseda, sme novinári a preto aj patrične zvedaví. To čo naši diváci už mali avizované, je tu s nami aj pán Gyula Bárdos, počas vašich vyjadrení sa tak usmieva pod fúzy, ja z toho dedukujem, že by sa chcel opýtať a ak dovolíte, ja tu otázku položím. Ak teda ľudová platforma už nie je tým prioritným projektom, ďalším prirodzeným partnerom pre Most-Híd by zrejme bola SMK. Alebo sa mýlim?

Béla BUGÁR, predseda strany /Most-Híd/
--------------------
Každá politická strana, ktorá je ochotná spolupráce v prospech občanov, samozrejme vždy bola a bude prioritným partnerom. Samozrejme z toho nevynímam ani SMK. Len SMK doteraz odmietalo spoluprácu, v minulosti a dokonca aj teraz dá sa povedať, pred voľbami do Európskeho parlamentu. Ale to je ich rozhodnutie. To znamená, že my v prospech občanov, v prospech Slovenska samozrejme vidíme možnú spoluprácu s každým, ktorý je ochotný tejto spolupráce.

Peter BIELIK, moderátor
--------------------
Dobre. Veľmi pekne ďakujeme, pán predseda, túto otázku si dopovieme aj spoločne s Gyulom Bárdosom, ktorý ju dostane v opačnom garde. Ďakujem pekne, že ste si našli čas pre divákov TV TA3. Príjemný deň.

Béla BUGÁR, predseda strany /Most-Híd/
--------------------
Majte sa, dopočutia, dovidenia. 

Ľuba ORAVOVÁ, moderátorka
--------------------
A v týchto chvíľach sa spájame s Andrejom Kiskom, človekom, kandidátom, ktorý postúpil a postupuje do druhého kola a o necelé dva týždne sa v druhom kole stretne s Robertom Ficom. Pekný dobrý deň.

Peter BIELIK, moderátor
--------------------
Skôr než budeme v satelitnom spojení pripomeňme si, ako dopadli výsledky prvého kola. To už viacmenej viete, rozdiel percentuálny odstup medzi Robertom Ficom a Andrejom Kiskom bol nakoniec niečo okolo 4 % pri volebnej účasti približne 43 až 44 % voličov. V tejto chvíli sa snažíme získať spojenie s hotelom Devín.

Ľuba ORAVOVÁ, moderátorka
--------------------
A už ho...

Peter BIELIK, moderátor
--------------------
A  už sme ho aj nastolili. Takže dobrý deň, pán Kiska.

Andrej KISKA, kandidát na prezidenta SR
--------------------
Dobrý deň prajem. 

Ľuba ORAVOVÁ, moderátorka
--------------------
Pán Kiska, postupujete do druhého kola, zisk 455 tisíc hlasov a niečo viac. Myslíte si, že toto je maximum, čo viete získať, alebo si trúfate ešte na vyššie číslo?

Andrej KISKA, kandidát na prezidenta SR
--------------------
To bolo pravdaže prvé kolo. A v prvom kole kandidáti mali možnosť výberu, teda voliči mali možnosť výberu z viacerých kandidátov. V prvom rade by som sa chcel poďakovať všetkým tým, ktorých dôveru som si získal a od koho som ten hlas dostal a ďakujem skutočne veľmi pekne. Ja som presvedčený, že pokiaľ ľudia prídu voliť v druhom kole, tak ten počet hlasov tých ľudí, ktorí chcú, aby to naše Slovensko išlo iným smerom, bude podstatne vyšší.

Ľuba ORAVOVÁ, moderátorka
--------------------
Pán Kiska, ako bude vyzerať kampaň pred druhým kolom z vašej strany?

Andrej KISKA, kandidát na prezidenta SR
--------------------
V ničom sa nezmení. Ja som začal s kampaňou viacmenej pred 2 rokmi, kde ma skoro nikto nepoznal a musel som veľa o sebe hovoriť. Musel som hovoriť o svojich skúsenostiach z podnikania, zo zamestnávania ľudí, ale aj vysvetľovať, ako som sa stretol so zlyhávaním štátu v charite, v ktorej som robil. Takže celá ta kampaň bude pokračovať v tom, že budem hovoriť o tom, že prezident má byť človekom, ktorý do tohoto úradu vchádza kvôli tomu, aby stál za ľuďmi. Aby pomáhal riešiť ich problémy a aby stál na ich strane. 

Peter BIELIK, moderátor
--------------------
Ale predsa len rozdiel medzi číslom 455 tisíc, to vám nemusím vysvetľovať, pretože rátať viete, a jedným miliónom, ktorý ste kedysi mali napísaný číslom, ktoré ste kedysi mali napísané na bilborde, ktoré chcete dosiahnuť, a to je ten počet ľudí, ktorý podľa vás dokáže pohnúť Slovenskom, je ešte pomerne výrazný. Dosiahli ste zhruba 50 % tohto počtu. Akým spôsobom chcete dosiahnuť ten jeden milión ľudí?

Andrej KISKA, kandidát na prezidenta SR
--------------------
Tak, 1 milión ľudí hovoríme o tom, že ten, kto sa chce stať prezidentom SR, musí tých milión ľudí získať. A ja sa prezidentom chcem stať, chcem zabojovať za ľudí, tak verím, že ten milión v tom druhom kole získam.

Peter BIELIK, moderátor
--------------------
Ale akým spôsobom? Váš protikandidát hovorí o mobilizácii, o tom, že chce ľudí presviedčať, napríklad aby sa zvýšila aj volebná účasť, čo konkrétne napríklad vy by ste povedali k tej volebnej účasti 43 až 44 %? Ako by sa podľa vás dala zvýšiť?

Andrej KISKA, kandidát na prezidenta SR
--------------------
Tak v prvom rade treba povedať, že presne rovnaká, dá sa povedať, presne rovnaká účasť bola aj v prvom kole pred 5 rokmi a v druhom kole bola vyššia. Takže k žiadnemu zásadnému prekvapeniu nedochádza. Čo ale dochádza, čo vidíme, že sa ľudia voliči majú tendenciu zúčastňovať volieb postupne stále menej a menej a to vyplýva z toho, že strácajú dôveru v politikov. Že strácajú dôveru v to, že ľudia, ktorí do politiky vchádzajú, budú riešiť aj ich problémy a nebudú len sľubovať.

Ľuba ORAVOVÁ, moderátorka
--------------------
Pán Kiska, spomíname si tesne pred prvým kolom na tu zaujímavú informáciu, ktorú oznámil Milan Kňažko, a to, že jeho v prvom kole podporuje váš kolega a spoluzakladateľ Dobrého anjela pán Brosman, vyjadrite sa vlastne k tomuto nejako konkrétnejšie pred druhým kolom?

Andrej KISKA, kandidát na prezidenta SR
--------------------
Ja už som sa k tomu vyjadril a teraz by sme mali skutočne ukončiť túto časť a sústrediť sa na to druhé kolo. Sústrediť sa na to, kto akú predstavu z nás dvoch kandidátov o Slovensku má, kde ju kto vidí, kde ju vidí premiér ako človek, ktorý sa popisuje ako skúsený štátnik, čo sa mu určite odoprieť nedá, ale na druhej strane ako človek, ktorý má za sebou spoustu nezodpovedaných otázok, ktorého sa novinári a ľudia stále pýtajú a plus ako človek, ktorý je v svojej funkcii skoro už viac ako 6 rokov, a ľudia hodnotia to, ako sa Slovensko počas jeho vládnutia cíti, ako sa majú, hodnotia, že sa majú horšie. Takže to je na jednej strane vízia pána premiéra, ktorý chce kandidovať na prezidenta a na druhej strane ta vízia moja ako človeka, ktorý nikdy nebol v politike, nikdy nebo v žiadnej politickej strane, ale ako človeka, ktorý robil v ekonomike, vytváral tisíce pracovných miest, pozná zlyhávania a čo je dôležité, nielen o riešeniach rozpráva,ale aj dokázal v živote, že ľuďom dokáže pomôcť.

Peter BIELIK, moderátor
--------------------
V podstate ste zreprodukovali aj slová Roberta Fica. Ten bol našim hosťom pred malou chvíľou, hovorí tiež o istých víziách, o tom, o čom by mali byť tie ďalšie súboje. Ja mám dve otázky v súvislosti s tým, beriem to teda ako chlapské slovo do bitky. Prvá otázka, či sa zúčastníte priamych televíznych alebo iných debát s Robertom Ficom a druhá otázka smerom k trestnému oznámeniu, ktoré ste oznámili už na tlačovej konferencii tesne po oznámení výsledkov prvého kola. Čo má byť obsahom tohto trestného oznámenia, či to je teda základ nejakého iného videnia kampane pred druhým kolom a možno aj istý náznak toho, akým spôsobom sa táto kampaň či už jednej alebo druhej strany bude viesť?

Andrej KISKA, kandidát na prezidenta SR
--------------------
V prvom rade ja sa teším na všetky stretnutia s premiérom a veľmi rád si s ním vydiskutujem, ako on vidí Slovensko a funkciu prezidenta, ako ju vidím ja, ako ju možno vidia hlavne ľudia na Slovensku, kde toho prezidenta by chceli mať a čo by mal pre nich robiť. Takže dnes už sme prvú diskusiu mali ráno a teším sa na ďalšie. Čo sa týka trestného oznámenia, ja som podal dve, teda jedno trestné oznámenie som podal a druhé podávame a to pokladám za ukončenie prvého kola. Ja som presvedčený o tom, že ani premiér by si nemal dovoliť urážať človeka, nemal by používať slová, ktoré ho hania a by som povedal ešte, že práve že preto, že je premiér, mal by ukazovať príkladom, ako sa ľudia k sebe majú správať a nepoužívať hanlivé, urážlivé slová na druhú osobu.

Peter BIELIK, moderátor
--------------------
Čo konkrétne máte na mysli tými hanlivými slovami, ak sa môžem opýtať?

Andrej KISKA, kandidát na prezidenta SR
--------------------
Pravda, že všetci, ktorí televíziu sledujú a antikampaň sledujú, vedia presne o čom hovoríme. 

Peter BIELIK, moderátor
--------------------
Dobre. Veľmi pekne ďakujem. Pán Kiska, sú tu teda isté náznaky toho, ako by sme mohli zažívať ďalších 14 dní. Opýtam sa teda vás, čo si myslíte, že by malo byť obsahom týchto diskusií do budúcnosti aspoň na tých najbližších 14 dní? Aké by mali byť tie základné posolstvá, ktoré by z týchto diskusií mali vyplynúť?

Andrej KISKA, kandidát na prezidenta SR
--------------------
Ja súhlasím s premiérom, v tom, a dúfam, že aj on sa toho bude držať, že tu by nemalo byť o urážkach, o hádzaní ďalšej špiny, ako som ja na svoju osobu zažil v posledných dvoch mesiacoch, ale malo by to byť o tom, aby sme rozprávali o tom, kde vidíme naše Slovensko a hlavne kde ľudia vidia naše Slovensko, ako sa ľudia cítia, ako by prezident sa mohol postaviť za ľudí, pretože prezident je volený občanmi a prezident by mal za občanmi stáť. Takže ja sa veľmi teším na jeho víziu a na to, ako ja vidím pozíciu prezidenta ako človeka, ktorý má vytvárať zdravú protiváhu vláde, pretože ľudia si skutočne neželajú, aby celú našu krajinu, všetky funkcie, ovládala len jedna strana a že vláda potrebuje zdravú protiváhu práve v pozícii prezidenta.

Ľuba ORAVOVÁ, moderátorka
--------------------
To znamená, pán Kiska, že z vašej strany ta konfrontácia s premiérom bude skôr vo vecnej rovine, v rovine dôkazov,

Andrej KISKA, kandidát na prezidenta SR
--------------------
Ja by som si to želal, aby to bolo vo vecnej, aby to nebolo v očierňovaní, používaní urážlivých slov, ale aby sme skutočne diskutovali o tom, kde vidíme naše Slovensko.

Peter BIELIK, moderátor
--------------------
Možno aj v súvislostiach zahranično-politických, to je jedna z otázok, ktorá nás takisto zaujala. Bude diskusia sa viesť aj v tomto duchu, kto má aké  názory napríklad v súvislosti či už so súčasnou situáciou, ktorá vznikla na východ od nás, alebo so situáciou, ktorá je už dlhodobejšie na Balkáne?

Andrej KISKA, kandidát na prezidenta SR
--------------------
No, pravdaže, premiér sa viackrát vyjadril o Kosove a keď som to dobre počul, tak to spomenul aj teraz vo vašej relácii, kde zase premiér zavádza a klame, pretože ja som jasne povedal a viackrát som to deklaroval, že Kosovo ako samostatný, ako krok, ktorý sa udial, bol porušením medzinárodného práva, ale dnes, v dnešnej dobe, kde z pohľadu Európskej únie skoro všetky krajiny s výnimkou 4 neuznali Kosovo, nerozumiem slovenskému postoju, takže teším sa na diskusiu aj o zahraničnej politike.

Ľuba ORAVOVÁ, moderátorka
--------------------
Pán Kiska, ešte možno taká zatiaľ hypotetická otázka, keďže sme pred druhým kolom, ešte nepoznáme výsledky, ale ak by ste uspeli v druhom kole volieb a stali by ste sa prezidentom, vznikne taká zaujímavá situácia, budete musieť komunikovať s predsedom vlády, s predsedom Národnej rady, ktorí sú z jednej strany. Čo viete garantovať, aký systém komunikácie?

Andrej KISKA, kandidát na prezidenta SR
--------------------
Určite by som bol prezidentom, ktorý by nevyvolával rozpory, ktorý by sa skôr snažil rozpory zmierňovať, a hľadať riešenia a východiská medzi vládou, parlamentom a medzi politickými stranami. Ja na stretnutiach s občanmi po celom Slovensku som cítil to obrovské znechutenie z ľudí ako sa politici k sebe správajú. Aký používajú slovník, aké vzorce správania sa pre ľudí na Slovensku dávajú a ako prezident by som určite sa snažil byť iný a tu našu politiku poľudštiť. Na druhej strane pravda že ako by sa vláda rozhodla navrhovať alebo parlament prijať zákon, ktorý by mal škodiť záujmom ľudí na Slovensku, zhoršovať ich situáciu, určite by som sa jasne a rázne ozval.

Peter BIELIK, moderátor
--------------------
Ako by to ale to zmierňovanie rozporov alebo ta konštruktívna komunikácia mala vyzerať, ak ste začali už teraz pred druhým kolom dvoma trestnými oznámeniami? To mi celkom nie je jasné.

Andrej KISKA, kandidát na prezidenta SR
--------------------
To je veľmi jasné. Ja som presvedčený práve o tom, že urážky by nemali fungovať v slovníku politikov, nemali by politici očierňovať druhých ľudí a zvlášť keď sa jedná o premiéra by takýto slovník nemal používať, pretože skutočne dáva veľmi zlé vzorce správania sa pre ľudí na celom Slovensku, keď len bez podložených dôkazov používa hanlivé slová a práve preto, a ja som teraz presvedčený, alebo verím, že tie slová, ktoré dnes povedal, že týchto 14 dní pred druhým kolom využije ku konštruktívnej diskusii a debate a nie k urážkam a hádzaniu špiny, že toto slovo dodrží a ja sa na takúto diskusiu teším.

Ľuba ORAVOVÁ, moderátorka
--------------------
Tak to bol Andrej Kiska. Postupujúci kandidát do druhého kola. Ďakujeme pekne, všetko dobré, dovidenia. 

Peter BIELIK, moderátor
--------------------
Príjemný deň.

Andrej KISKA, kandidát na prezidenta SR
--------------------
Pekný deň prajem.

Ľuba ORAVOVÁ, moderátorka
--------------------
A v štúdiu už vítame Gyulu Bárdosa. Síce neúspešného, nepostupujúceho kandidáta do druhého kola, ale kandidáta, ktorý sa pomerne tešil zo zisku, ktorý ste získali. Získali ste viac ako 5 % hlasov. Takže úspech hovoríte.

Gyula BÁRDOS, kandidát na prezidenta SR
--------------------
Samozrejme že úspech a ďakujem za pozvanie.

Ľuba ORAVOVÁ, moderátorka
--------------------
Úspech predpokladám, že najmä v tom, že vy sám ste sa netajili pred voľbami, že sa nepovažujete za favorita týchto volieb. A že do istej miery vlastne tieto voľby sú akousi odrážkou pre Stranu maďarskej komunity.

Gyula BÁRDOS, kandidát na prezidenta SR
--------------------
Keď dovolíte, ja by som to spresnil. V prvom rade sa chcem poďakovať všetkým občanom, ktorí sa zúčastnili volieb, a hlavne tým, ktorí mi dali hlas. To bola vynikajúca skúsenosť pre mňa a ďakujem pekne Strane maďarskej komunity, že mi umožnila kandidovať a ďakujem aj občanom, ktorí mi umožnili kandidovať ako stranícko-občiansky kandidát. Je to vynikajúca výzva a ja som dostal toľko energie počas týchto týždňov a ja som človek úprimný a keď som počúval tieto vyjadrenia, tak ja som toho názoru, že je treba povedať pravdu a treba nazývať veci tak ako sú. Netreba politikárčiť. Treba sa vrátiť k tomu, že čo chcú občania. Ja ako prvý kandidát maďarskej národnosti na Slovensku som vyšiel s tým vedomím do tohto súboja, že aby som zviditeľnil to, že tu žijú Maďari, že tu žijú predstavitelia národnosti a chcem, aby ten dialóg medzi väčšinou a menšinou bol úspešnejší, lebo súčasný stav je o tom, že južné Slovensko je zastaralé, jednoducho je zanedbané a predstavitelia menšín počet ich stále klesá. A to nie je dobre. Musíme zmeniť tu politiku a súčasný stav jednoducho nie je dobrý, nie je akceptovateľný. Takže ja sa veľmi teším z toho, aj z tej podpory, mňa nepodporilo niekoľko strán, napriek tomu, že ma nepozývali do rôznych relácií, vďaka vám som sa mohol zúčastniť relácii, kde som mohol byť v úvodzovkách v prvej lige, ale v iných televíziách som tu možnosť nemal. Takisto ma nepozývali do rôznych debát, hoci som bol úspešnejší vo voľbách ako tí, ktorí tam mali stále pozvanie. Takže bol to obrovský protivietor. Jednoducho je tu aj otázka, veď ste počuli pána Bélu Bugára, ktorý aj jeho strana podporovali pána Hrušovského, ja som to bral ako jeho rozhodnutie a ich rozhodnutie samozrejme a ja som nechcel kandidovať proti nikomu. Moja kandidatúra bola o tom, že my, predstavitelia maďarskej komunity, predstavitelia menšín sme tu, sme tu doma, aby si nás všímali, aby jednoducho boli také konkrétne kroky a nie iba frázy. A teraz som očakával aj od pána Kisku, že aspoň niečo povie, že čo si myslí o tom smerovaní. Takže teraz v tomto období po prvom kole budeme čakať na to, že pán Kiska ako demokratický kandidát čo povie na našu adresu, čo povie na predstaviteľov jednotlivých menšín, akým programom chce zaujať nás a akým spôsobom chce dostať naše hlasy, lebo ja som čitateľný. Ja som vždy povedal, že s akým mesidžom idem do tohto súboja, ale stále nevidím a nepoznám jednotlivé kroky a plány kandidáta, ktorý sa dostal do druhého kola a bol by som veľmi rád, keby odpovedal jasne aj na otázky, ktoré sa nás týkajú bytostne.

Ľuba ORAVOVÁ, moderátorka
--------------------
Tak ich povedzte. Pomenujte tie jasné otázky.

Gyula BÁRDOS, kandidát na prezidenta SR
--------------------
Predstavitelia menšín veľmi jasným spôsobom hovoria, že treba zmeniť určité zákony. Treba prijať, treba také zmeny prijať, ktoré napríklad samosprávny princíp bude mať väčšiu hodnotu, napríklad používanie menšinových jazykov. Ale aj v hospodárskej rovine. To že jednoducho ani pán Procházka sa nevie dostať do Košíc a naspäť, keby ta komunikácia bola na južnom Slovensku, už by to bolo dávno tam a späť. Aj to má politické pozadie. Jednoducho treba povedať to, že my sme tu od 89.roku vždy boli na správnej strane. A my sme dali veľa a jednoducho málo dostávame. Jednoducho už sme v rámci EÚ sme veľmi poctiví hráči. My nechceme politikárčiť. My v prvom rade chceme slúžiť občanom a teraz ta podpora, ktorú som ja dostal, a SMK, ktorá dostala túto podporu aj v regionálnych voľbách aj teraz, hovorí jasnou rečou, že tí ľudia nechcú politikárčenie. A nechcú také vety počúvať, že nezodpovedne, keď kandiduje predstaviteľ menšiny, to by bolo nezodpovednosťou, keby nekandidoval prestaviteľ menšiny. A ja som očakával, že aspoň v posledných týždňoch niekto aspoň povie, že nech sa páči ,máte voľnú ruku a vyberte si. Ale taká ponuka tu nebola. Takže ja som veľmi hrdý na to, že som bol prvý kandidát a naďalej chcem osloviť všetkých predstaviteľov menšín aj demokraticky zmýšľajúcich Slovákov, lebo táto otázka sa nás bytostne týka. A jednoducho to, čoho sme svedkami, na Slovensku, to nie je dobré. Stačí sa pozrieť na štatistické ukazovatele, stačí sa pozrieť na to, že akým tempom ubúda predstaviteľov jednotlivých menšín a to nemôže dobre, to nie je dobré pre nikoho. Takže ja chcem, aby ten dialóg sa začal, aby kandidát, respektíve kandidáti povedali, že čo, ako si to myslia, lebo Slovensko potrebuje prezidenta, ktorý je prezidentom všetkých občanov, a nie takého prezidenta, ktorý je teraz ešte v službe, ktorý mal také vyjadrenia vôči predstaviateľom menšín, konkrétne o maďarskej menšine, ktoré sú neprístupné a jednoducho neprijateľné pre nás. Takže my sme otvorení, ja som otvorený a naše očakávania sú na mieste, lebo to, že prvé kolo sa skončilo, to je v poriadku, začína sa druhé kolo, ja si tiež všímam, čo hovoril pán Procházka, že ľady sa pohli, k určitej zmene už došlo, a treba s tými hlasmi veľmi zodpovedne narábať. A ja tiež chcem narábať veľmi otvorene, ale takisto aj SMK včera rokovala a naše predsedníctvo hovorilo, že počkáme si na to, ako jednotliví kandidáti, ktorí sa dostali do druhého kola, ktorým blahoželám, že sa tam dostali, že čo povedia na tie témy, ktoré sú pre nás veľmi potrebné.

Ľuba ORAVOVÁ, moderátorka
--------------------
Budete čakať, alebo budete aj niečo iniciovať?

Gyula BÁRDOS, kandidát na prezidenta SR
--------------------
Samozrejme, že budeme čakať, veď to percento nie je až také vysoké, že by sme mohli klásť nejaké podmienky, ale očakávame a ja očakávam osobne od pána Kisku hlavne to, aby sa ozval, aby povedal, že ako si to myslí, lebo naša podpora závisí od toho, že aká bude ta ponuka. Bez tej ponuky  ta podpora nemôže byť až taká silná, lebo už nás to, prepáčte, prestáva baviť, že po 20 rokoch my stále máme niekoho podporovať, alebo nejakú dobrú vec, my to robíme, ale už by sme boli vďační aj za to, že za to niečo dostaneme. Aj my sme tu doma. My tu žijeme, to je naša domovina a chceme slúžiť všetkým občanom a chceme tak tu žiť, aby aj Maďari aj ostatné národnosti tu mohli žiť ako doma, aby sa tu cítili doma. A súčasný stav, súčasná politika jednoducho má iný trend. A preto je tu výzva a je tu začiatok nového obdobia, ja chcem budovať tu podporu aj moju činnosť aj SMK chce hovoriť o tom a chce všetko urobiť preto, aby občania cítili, že my chceme hájiť ich záujmy. Nechceme politikárčiť, neútočíme na nikoho, ale nech sa páči, počujte si nás, sadnime si za stôl, žiadna téma, tabu téma neexistuje, naše požiadavky sú opodstatnené, nech sa páči, príďte, povedzte, čo ako a my potom keď povieme, že aká bude ta ponuka a ja čakám od pána Kisku, že s čím príde.

Peter BIELIK, moderátor
--------------------
Znamená to teda, že ak ten telefón nezazvoní, bez ohľadu na to, kto bude na druhej strane tej telefonickej linky, či jeden alebo druhý kandidát, tak SMK nepodporí žiadneho z týchto dvoch, ktorí postúpili do druhého kola?

Gyula BÁRDOS, kandidát na prezidenta SR
--------------------
Pán redaktor, potrebujeme analýzu. Súhlasím s tými kandidátmi, ktorí sa vyjadrili, že potrebujeme určitý nadhľad. Ja nepoznám napríklad tie číslá, čo sa týka tých jednotlivých regiónov. Nepoznám presne, že aké to je rozloženie. To všetko musíme vidieť. Jednoducho nemôžeme brať veci tak, že my ideme robiť kabinetnú politiku bez toho, že ako k tomu pristupujú ľudia. Jednoducho tí ľudia sa rozhodli a to musím aj ja akceptovať a musím brať ohľad. A ja chcem byť tým človekom, ktorý naďalej spája a nerozdeľuje. Veď ja to robím aj v mieste svojho bydliska, aj v bratislavskej župe, robím to aj v rámci ČEMADOKu, to je kultúrna organizácia Maďarov na Slovensku a chcem sa spojiť aj s ostatnými národnosťami a stále sa považujem za reprezentanta všetkých národností a to, že som išiel ako prvý hráč v úvodzovkách do tohto súboja, myslím, že je to dobré, lebo aj pre Slovensko je dobré, keď ďalší kandidát po 5 rokoch príde, tak nebudú sa naňho pozerať ako na mňa, na nejakého čudáka, že čo si to on dovoľuje, lebo keď splnia podmienky a má podporu a ďakujem za tu podporu, lebo 5% podporu ako predstaviteľ ...

Peter BIELIK, moderátor
--------------------
Pán Bárdos, ešte raz. Ak ten telefón nezazvoní, ani od jedného, ani od druhého kandidáta, SMK nepodporí žiadneho z nich?

Gyula BÁRDOS, kandidát na prezidenta SR
--------------------
Ja sa môžem vyjadriť vo svojom mene, ja svoj názor nemením, čo som povedal, podľa toho sa budem riadiť samozrejme, ale legitímne rozhodnutie SMK platí a ja som členom SMK. Som tímový hráč a chcem byť nápomocný v tom, aby sa na Slovensku lepšie žilo aj prestaviteľom maďarskej komunity a všetkých predstaviteľov menšín.

Ľuba ORAVOVÁ, moderátorka
--------------------
Takže to uznesenie, aby sme teda boli veľmi konkrétni, znie?

Gyula BÁRDOS, kandidát na prezidenta SR
--------------------
Tak čakáme, čakáme. Veď dvaja postúpili, ja ...

Ľuba ORAVOVÁ, moderátorka
--------------------
Dokedy ste ochotný čakať,

Gyula BÁRDOS, kandidát na prezidenta SR
--------------------
No tak voľby budú 29. Ja dúfam, že zajtra, pozajtra niekto zdvihne telefón a povie, že aj vy ste tu a dúfam, že chcete sa zapojiť do toho, ja som veľmi čitateľný, SMK doterajšie výsledky hovoria o tom, že my sme sa poučili z tých chýb, ktoré sme urobili, a fakt chceme byť takou politickou stranou, a ja chcem byť takým človekom, ktorý nebude sa pozerať na to, že taká alebo onaká strana, alebo taký alebo onaký šéf strany, ja chcem spájať ľudí, občanov, voličov. A teraz táto moja podpora napriek tomu protivetru, ktorý tu bol veľmi silný, hovorí o tom, že tu podporu mám a tu podporu chcem využiť v prospech nás všetkých.

Ľuba ORAVOVÁ, moderátorka
--------------------
Pán Bárdos, ale otázka znie, ak by aj zavolal pán Kiska, niečo vám ponúkol, čisto hypoteticky, v podstate naráža politicky na problém. V parlamente má väčšinu strana Smer-SD, to znamená, on ako z pozície prezidenta by nemohol vám sľúbiť niečo, čo by ako prezident prípadný nedokázal splniť.

Gyula BÁRDOS, kandidát na prezidenta SR
--------------------
Pani Oravová, to že niekto ak sa chce stať prezidentom, tak musí mať čisto v hlave. To znamená, v tých základných otázkach sa musí jasne vyjadriť a musí sa vyprofilovať. Ja pána Kisku nepoznám. A očakávam to, aby som ho mohol spoznať, a samozrejme čo som doteraz povedal, to všetko platí. Ale samozrejme legitímne je aj to, že strana, kde som aj ja členom, kde som šéfom bratislavskej organizácie, krajskej organizácie, tak povedať niečo, že potrebujeme niečo konkrétne, a nie frázy a nie iba to, že chcem byť a toto chcem. Konkrétne, čo chce aj pre nás.

Ľuba ORAVOVÁ, moderátorka
--------------------
Nejaký verejný prísľub alebo písomný?

Gyula BÁRDOS, kandidát na prezidenta SR
--------------------
Samozrejme, aj verejný prísľub. Veď bude mať možnosť v tých reláciách, bude mať možnosť sa stretnúť aj s nami. Aj so mnou. Ja som otvorený, ale samozrejme nebudem iniciovať to stretnutie s ním, ale budem očakávať, že on sa ozve alebo jeho štáb sa ozve a to nie je o tom, že my chceme niekoho vydierať. My hráme úprimnú a poctivú v úvodzovkách hru. Po 20 rokoch existencie a potom čo sme už preskákali v úvodzovkách aj v politike, aj v spoločenskom živote, je na čase, aby tu bol budíček. Aby sa všetci zobudili tí, ktorí sú kompetentní, že treba hrať čistú, férovú hru. Aj vôči menšinám, aj vôči maďarskej komunite, ktorá tu žije a chce tu žiť aj naďalej.

Peter BIELIK, moderátor
--------------------
Práve možno ale s tým sú spojené aj ďalšie otázky, ak reflektujeme predchádzajúce voľby prezidenta, tam práve niečo, čo sa v tej hre nazýva ako maďarská karta, zohrala svoju úlohu. Myslíte si, že tí dvaja kandidáti majú vôbec záujem spolupracovať, vyjadrovať sa, ak tu hrozí naozaj riziko, že potom ten druhý by mohol zahrať takouto kartou v neprospech svojho protikandidáta? Naozaj nechcem hovoriť, ktorý z nich by to mal byť, či jeden alebo druhý.

Gyula BÁRDOS, kandidát na prezidenta SR
--------------------
Pán redaktor, hlavne preto som išiel do tohto súboja, že napríklad v prvom kole táto karta nebola použitá. A to som veľmi rád. Že takzvaná maďarská karta nebola použitá, žiaden kandidát nemal hendikep. Ja som mal ten hendikep, ostatní nemali takýto hendikep. A teraz v druhom kole ten, ktorý chce byť prezidentom, a prezident má slúžiť všetkým občanom, má byť otvoreným prezidentom, prečo sa obáva prezidentský kandidát povedať jasné slovo, že ako si to myslí? A tí občania kompetentní buď rozumejú tomu a buď dajú hlas alebo nedajú. Jednoducho nemôžme sa hrať na slepú babu, že čakať, že niečo vyjde z toho a už vidím to lavírovanie a jednotlivé vyhlásenia, že už už sa to trošku mení, ja veľmi úprimne hovorím, že chcem podľa toho /výpadok signálu/, chcem, aby Slovensko malo takého prezidenta, ktorého si môžeme vážiť aj my všetci, ale chcem takého prezidenta a takého kandidáta, ktorý bude hovoriť jasnou rečou. Že áno, tu žijú aj ostatní, aj oni sú tu doma a musíme ich brať vážne. Jednoducho neberú nás vážne. Berte nás vážne. My tu žijeme a chceme dobre pre Slovensko. Jednoducho naše iniciatívy, naše úspechy v kultúre, v športe, všade vo vede, sú spoločnými úspechmi Slovenskej republiky. A my tu chceme zostať a chceme tu žiť a chceme tu tak žiť, aby sme sa cítili dobre. Pomôžte nám v tom a ja ďakujem pekne aj vašej relácii a vašej televízii, že mám  možnosť to povedať, a žiaľ takúto možnosť som nedostal v iných televíziách, v iných médiách, dokonca vo verejnoprávnom rozhlase som nemal možnosť ani v rozhlase Patria hovoriť vo svojom jazyku, hoci to je vysielací jazyk, maďarský jazyk, tam som musel hovoriť po slovensky a jednoducho ma dabovali. Takže takéto konkrétne kroky sú úplne jasnou rečou, hovoria o tom, že tu nie je všetko v poriadku. Treba urobiť konkrétne zmeny a nie čakať, iba že vždy ta menšina, tí Maďari sú vždy demokrati. Oni vždy zahlasujú. Oni budú na dobrej strane, na správnej strane. To je v poriadku. Ale my už očakávame a naše očakávania sú podložené a štatistické ukazovatele sú také, že jednoducho nemáme čas. Nemôžme čakať, lebo jednoducho my sme zodpovední za to, aby aj naše deti aj naše vnúčatá tu mohli žiť a mohli tu žiť plnohodnotný život.

Ľuba ORAVOVÁ, moderátorka
--------------------
Pán  Bárdos, hovoríte v podstate, že máte záujem, aby sa to všetko spojilo. Aby teda nebol rozdiel medzi väčšinou a menšinami ako takými. Otázka moja teda znie skôr politická, ako bude vyzerať po prvom kole možno komunikácia s Mostom-Híd? Počuli sme názor Bélu Bugára, ktorí podporovali Pavla Hrušovského, ako by teda alebo zmení sa nejakým spôsobom komunikácia?

Gyula BÁRDOS, kandidát na prezidenta SR
--------------------
Pani Oravová, to čo som včera hovoril aj dnes hovorím, ja som na nikoho neútočil, nikoho som nekomentoval. Fakt moja kandidatúra je úprimná a čestná. A ja chcem, aby sme takto úprimne a čestne rokovali, hovorili, takže samozrejme som ústretový, som otvorený na dialóg. Ale nechcem spájať strany tak, že dáme nejaké strany dokopy, to je ešte veľmi ďaleko pred nami. Sú tu voľby v máji, sú tu voľby na konci roka, budú ďalšie voľby. Ja chcem, aby sme uľahčili život aj rozhodovanie tým voličom a tým občanom, ktorí chcú od nás, aby sme si sadli za rokovací stôl. To že aké to bude riešenie konkrétne? Aká to forma bude, to nikto nevie. Ale jednoducho aj moja kandidatúra hovorí o tom, aj ta podpora, ešte raz hovorím, protivietor bol obrovský, napriek tomu som sa dostal nad 5 %, čo som povedal na začiatku, keď to bude nad 5 %, to bude úspech, aj keď to bude tesné, ale som sa dostal a ja ďakujem pekne všetkým, všetkým, ktorí dali mi hlas a to je jedno, že či sú v tej alebo onej strane. Alebo nie sú v žiadnej strane. Musíme to analyzovať a chceme takýmto spôsobom pristúpiť k tomu po tej dôkladnej analýze, urobiť také kroky a očakávam hlavne od pána Kisku, že sa ozve a povie niečo, a nebude sa báť ako demokrat povedať jasné slovo, aj s tým, že možno, že nejaké percento tam možno že ubudne. Ale treba hovoriť. Lebo občania sú otvorenejší ako politici. Ja som podľa toho, čo som vnímal a podľa tých stretnutí tí ľudia, a to je jedno, či na južnom Slovensku alebo na severnom Slovensku. Mal som tu česť a možnosť hovoriť aj s tými, ktorí jednoducho nie sú v prostredí, kde žijú Maďari alebo iné minority. A tí ľudia to brali normálne, po tom rozhovore, že ja budem kandidovať. Prečo by som nemohol kandidovať. A tie otázky, ktoré som dostával aj v určitých reláciách od určitých novinárov a dokonca ako ma onálepkovali v niektorých denníkoch, no tak ja som neútočil. Ja ako bývalý novinár samozrejme beriem to, že každý má názor a ten názor rešpektujem, aj názor politika a politických strán, ale nech mi je dovolené povedať úprimne a čestne, čo si myslím, a očakávať to od toho, ktorý sa dostal do druhého kola, že akou ponukou a s akými plánmi pôjde do druhého kola, aby mohol byť aj naším prezidentom. 

Ľuba ORAVOVÁ, moderátorka
--------------------
Takže spolu s vami zdá sa, že si na tie konkrétne kroky kandidátov, ktorí postupujú do druhého kola, budeme musieť počkať. Takže to bol Gyula Bárdos. Ďakujeme pekne.

Gyula BÁRDOS, kandidát na prezidenta SR
--------------------
Ďakujem pekne za pozvanie.

Peter BIELIK, moderátor
--------------------
Pán exkolega ešte k včerajším narodeninám všetko najlepšie aspoň minerálkou možno neskôr aj niečím iným. Želáme všetko dobre.

Gyula BÁRDOS, kandidát na prezidenta SR
--------------------
Ďakujem pekne. Ale bolo to krásne. Krásne. Bol to krásny darček, aj osobný darček aj od ľudí, ktorí ma volili, a ďakujem pekne všetkým, ktorí mi dali svoj hlas. Ďakujem pekne.

Peter BIELIK, moderátor
--------------------
Príjemný deň. No a my, vážené dámy, vážení páni, doma pri televíznych obrazovkách ďakujeme vám za tu pozornosť, ktorú ste nám venovali počas všetkých relácií, súvisiacich s prvým kolom prezidentských volieb, boli to dva náročné týždne a tri náročné týždne a ešte dva ďalšie nás čakajú.

Ľuba ORAVOVÁ, moderátorka
--------------------
V každom prípade vám ďakujeme ešte raz za vašu priazeň a vidíme sa pri ďalších reláciách pred druhým kolom prezidentských volieb. Dovidenia.

Peter BIELIK, moderátor
--------------------
Dovidenia.

23.3.2014
TA3
Prezidentské voľby: Rozhodujúci duel kandidátov
23.3.2014    TA3    str. 01   11:00 V politike
            
Peter BIELIK, moderátor
--------------------
Dámy a páni, nadišla chvíľa, ktorá rozhodne o budúcom prezidentovi SR. Prinášame vám rozhodujúcu diskusiu prezidentských kandidátov pred druhým kolom prezidentských volieb, ktoré sa uskutoční 29.marca.

Ľuba ORAVOVÁ, moderátorka
--------------------
Spolu s nami ste spoznali všetkých kandidátov, o vašu priazeň sa v prvom kole uchádzali až 14 kandidáti. Dnes sa rozhodne medzi poslednými dvoma. Vitajte. 

Peter BIELIK, moderátor
--------------------
Dámy a páni, prichádza budúci prezident SR. Bude ním jeden z kandidátov Robert  Fico alebo Andrej Kiska. Pán Fico, pán Kiska, vitajte v dnešnej diskusii. Ďakujeme, že ste prijali účasť v dnešnej debate televízie TA3 a že ste prišli pred kamery televízie TA3, ktoré sledujú diváci televízie TA3.

Ľuba ORAVOVÁ, moderátorka
--------------------
Takže poďme k tým konkrétnym témam, aby sme nestrácali čas. Páni, podľa ústavy prezident reprezentuje SR nielen ako hlava štátu do vnútra, ale aj navonok. Čo považujete, pán Kiska, v súčasnosti za najdôležitejšie smerom k zahraničiu?

Andrej KISKA, kandidát na prezidenta SR
--------------------
V prvom rade je dôležité si uvedomiť, že áno, prezident reprezentuje našu krajinu navonok, ale máme v krajine parlamentnú demokraciu, parlamentnú moc, takže základ toho, čo určuje zahraničnú politiku navonok, je pravdaže naša vláda, náš parlament a prezidenta pokladám za súčasť toho. Prezident by nemal tvoriť vlastnú zahraničnú politiku, prezident je súčasťou nášho systému a mal by reprezentovať našu krajinu v tom duchu, ako sa dohodne s vládou a parlamentom, aby navonok vystupovali jednotne, aby nevznikali rozpory.

Ľuba ORAVOVÁ, moderátorka
--------------------
Pán predseda, aký je teda váš názor, čo je to najdôležitejšie smerom k zahraničiu?

Robert FICO, kandidát na prezidenta SR
--------------------
Budem veľmi konkrétny, pretože hovoriť teraz teoreticky o kompetenciách prezidenta nemá žiadny zmysel. My sme krajina, ktorá bezprostredne susedí s Ukrajinou a práve Ukrajina je dnes téma číslo 1 v oblasti zahraničnej politiky a pozornosť každého jedného slovenského politika, ale aj pozornosť každého jedného európskeho a svetového politika je dnes upriamená práve na situáciu na Ukrajine. Čiže keby som bol zvolený za prezidenta, tak určite dám dohromady predstaviteľov vlády, predstaviteľov parlamentu a neustále by som koordinoval naše postoje k situácii na Ukrajine, ale a rovnako by som koordinoval tieto postoje s Európskou úniou. Pretože EÚ sa snaží mať rovnaký názor na niektoré veci. Nie vždy sa jej to darí, niekedy sú rozpoltení v názoroch a sa to ukazuje pri Ukrajine, ale koordinácia je nevyhnutná. Čiže Ukrajina je v tomto okamihu téma číslo 1.

Peter BIELIK, moderátor
--------------------
Takže keď sme už načali tému Ukrajiny, pán Kiska, aký by bol váš postoj k tomu medzinárodno-politickému dianiu v tejto krajine?

Andrej KISKA, kandidát na prezidenta SR
--------------------
Tak, v princípe myslím, že sa zhodujeme s premiérom v tom, že skutočne došlo k agresii, že referendum, ktoré prebehlo, je nelegitímne, neprávne, došlo k porušení medzinárodného práva. Čo sa týka samotného postoja v rámci Ukrajiny, určite ak chceme pomôcť ľuďom Ukrajiny ak chceme, aby Ukrajina bola stabilnou krajinou, je veľmi dôležité, aby EÚ hovorila jednou rečou, aby sme sa zhodli všetci na tom včítanie Slovenska, aký postoj, prípadne sankcie vôči Rusku zaujmeme a aby sme skutočne ako súčasť Únie týmto jazykom hovorili. Zvlášť pre nás ako Slovensko je veľmi malá krajina, pre nás pre Slovensko ako malú krajinu je veľmi dôležité, aby sme boli súčasťou a spolu v EÚ aby sme hovorili rovnakou rečou.

Peter BIELIK, moderátor
--------------------
Ďakujem pekne. Pán Fico, váš postoj, hovorili ste o koordinácii, aký by bol?

Robert FICO, kandidát na prezidenta SR
--------------------
Chcem využiť aj tento priestor a povedať možno niečo, čo sa každému asi páčiť nebude. Ale nadobúdame pocit najmä v poslednom období, že ukrajinskí politici majú takú zvláštnu predstavu. Doteraz sme neplatili Ruskej federácii, si hovoria, a teraz majú predstavu, že Európa sa na nich poskladá, všetko za nich zaplatí. Teraz z tejto pozície veľmi jasne opakujem, že Slovensko nebude dávať žiadne peniaze z rozpočtu, aby zachraňovalo Ukrajinu. Ak EÚ má nejaké vlastné rezervy, môže tak urobiť, ale my si nemôžeme dovoliť teraz riešiť problémy, ktoré si Ukrajina spôsobila sama. Dokonca aj v otázke reverzného toku príjmu, ktorá je dnes mimoriadne aktuálna, som mal pri rozhovoroch s premiérom Ukrajiny pocit, že on si to tak nejako predstavuje, že keďže sa im zdá byť plyn z Ruskej federácie drahý, že my im budeme tlačiť plyn zo západu na východ, ale že otázka dodržiavania pravidiel a platieb nie je už taká dôležitá a podstatná. Preto pokiaľ ide o situáciu na Ukrajine, áno, hovorme, že došlo k porušení medzinárodného práva. Tu ja mám rovnaký názor a tu nemôže nikto nič vyčítať, pretože ako som to hovoril pri Iraku a nebolo to jednoduché, pretože tam išlo o zásah vojenský Spojených štátov, napriek tomu som povedal, že bolo porušené medzinárodné právo a moja vláda stiahla vojakov. Rovnaký názor mám na Kosovo a rovnaký názor mám na Ukrajinu, ale to neznamená, že my budeme teraz riešiť domáce úlohy, ktoré si musí urobiť Ukrajina sama a rovnako som presvedčený, že tento spor, ktorý vznikol, treba riešiť politicky a nie sankciami. Nie som nadšený a ani nie som príliš pripravený hovoriť o akýchkoľvek ekonomických sankciách, ktoré by boli medzi Slovenskom a Ruskou federáciou alebo Európskou úniou a Ruskou federáciou, pretože tieto sankcie by nás neuveriteľne poškodili. Máme už k tomu aj konkrétne analýzy.

Ľuba ORAVOVÁ, moderátorka
--------------------
Dobre, ale v každom prípade, vy ste to už aj načali, pán premiér, otázka plynu, ropy a tak ďalej, môže, pán Kiska, pre Slovensko práve tento konflikt v blízkej budúcnosti znamenať aj problém v energetickej oblasti podľa vás?

Andrej KISKA, kandidát na prezidenta SR
--------------------
Tak, pravdaže ten problém tam môže byť. Ale ja si nemyslím, že Rusko spraví to, že nás odstaví od dodávok plynu akýmkoľvek jednoduchým zásahom, pretože to nehovoríme len o Slovensku, hovoríme len o Európskej únii a pravda že aj Rusko potrebuje a chce tento svoj plyn exportovať ďalej. Problémom je, ktorý  tu stále máme na Slovensku, že my sme závislí a že prepojenie či so severom, či s juhom ešte vždy nie je dotiahnuté a je potrebné túto energetickú nezávislosť, tak ako bola ako priorita postavená niekedy dávnejšie, aby sme ju dosiahli.

Ľuba ORAVOVÁ, moderátorka
--------------------
Pán Fico, dá sa dosiahnuť táto kvázi, táto záležitosť tak, aby sme teda nemali ohrozené zdroje?

Robert FICO, kandidát na prezidenta SR
--------------------
Ak sú akékoľvek úvahy v Európskej únii o tom, že treba urobiť napríklad embargo na energonosiče, tu som principiálne proti. Slovensko je závislé od ruského plynu a ruskej ropy na viac ako 90 %, ale nemôžem povedať, že by Rusko nebol dôveryhodný partner. Vždy zmluvy, ktoré boli podpísané, sa dodržiavali. Naopak veľmi nedôveryhodný partner bola Ukrajina, kde si pamätám plynovú krízu v roku 2009, keď som rokoval s ukrajinskou premiérkou Tymošenkovou, keď som rokoval s prezidentom Putinom, potom s Merkelovou, s Barrosom, hľadali sme nejaké riešenie. Vtedy nás oklamala Ukrajina a naozaj urobila kroky, ktoré vôbec Slovensku nepomohli, hoci mohli pomôcť. Nie je možné, a nenahovárajme si, v krátkej dobe zabezpečiť iné toky plynu smerom do Európy, ako tie, ktoré prichádzajú z Ruskej federácie. Ja poviem len niekoľko objemov. Celá EÚ dohromady berie asi 500 miliard metrov kubických plynu a z toho z Ruskej federácie tečie a veľa aj cez naše územia okolo 160 miliard, čiže jedna tretina prakticky plynu prichádza z Ruskej federácie. Ťažko sa dá nahradiť jedna tretina plynu tým, že začneme robiť len nejaké severojužné prepojenia, robíme ich, dokonca, neviem, či aj ja nepôjdem vo štvrtok tento týždeň do Maďarska práve otvoriť takú prepojku medzi Slovenskom a Maďarskom, to už je severojužné prepojenie, momentálne pracujeme na severojužnom prepojení na poľských hraniciach, ale tam sme podstatne ďalej ako v prípade Maďarska. Čiže krok za krokom áno, ale Ruská federácia je strategický partner Slovenskej republiky. Na druhej strane máme právo povedať, ako som to povedal i v prípade Spojených štátov, v prípade vzniku Kosova aj tu, porušili ste medzinárodné právo. Ale neriešme to sankciami. Nám musí neobiteľne záležať na tom, čo sa bude diať. Ešte uvediem jeden údaj, dúfam, že nebudem hovoriť nič, čo by bolo tajné alebo čo by som ohrozoval vojenské tajomstvo. Slovensko je členským štátom NATO a napríklad na 100 % sme odkázaní, pokiaľ ide o dodávky náhradných dielov na letectvo, protivzdušnú obranu a dokonca v niektorých prípadoch aj na pozemné vojsko. Ak by došlo k embargu vojenské, my prestaneme plniť úlohy v rámci NATO, pokiaľ ide o protivzdušnú obranu, pokiaľ ide o lietadlá aj pokiaľ ide o niektoré iné aktivity, ktoré sú tam. Takže treba mať maximálne chladnú hlavu. A ja takúto chladnú hlavu som dodržal na všetkých rokovaniach Európskej rady, ktoré doteraz bol k problematike Ukrajiny. Ale za Ukrajincov ich domáce úlohy Slovensko plniť naozaj nemôže.

Peter BIELIK, moderátor
--------------------
Pán Kiska, z akých zdrojov si vy viete predstaviť zásoby alebo zásobovanie Slovenska alternatívne vôči súčasnému, čo sa týka dodávok plynu alebo iných energonosičov?

Andrej KISKA, kandidát na prezidenta SR
--------------------
Tak ako spomínal pán premiér, my sme bytostne závislí v momentálnom stave trochu nesúhlasím s premiérom v tom, že by sme Ukrajine nemali minimálne uvažovať o tom, ako v rámci pravdaže nie Slovensko ako samostatná krajina, ale ako Európska únia by sme mali uvažovať o tom, ako pomôcť tomu, pretože najhoršou situáciou pre nás ako pre krajinu, ktorá máme hranicu s Ukrajinou je, aby sa Ukrajina dostala do vnútorných problémov, do vnútornej nestability, to môže mať priamy dopad na nás ako na krajinu, ktorá s ňou máme susediacu hranicu. Takže nemyslím si, že by sme sa mali pozerať na Ukrajinu len a len ako na niekoho, kto, a teraz si okamžite musíš splniť domáce úlohy, inak s tebou vôbec teraz nemusím rozprávať, treba si spomenúť na to, že Slovensko potrebovalo v minulosti pomoc, takže treba sa na to pozrieť z pohľadu hlavne nášho ako so suseda, s ktorým je naším bytostným záujmom, aby tam pravdaže bola stabilná vláda, aby tam neboli problémy. Čo sa týka samotných zdrojov, pravdaže, tam súhlasím s tým, že my musíme sa prepojiť. Musíme sa prepojiť, musíme sa prepojiť so severom a musíme sa prepojiť aj s juhom, ale to plné nahradenie toho, týchto dodávok, ktoré teraz máme, nepokladám momentálne za reálne v krátkom období.

Robert FICO, kandidát na prezidenta SR
--------------------
Na Ukrajine je absolútne nestabilná situácia a bolo by klamaním, keby sme tvrdili, že sa tam nič nedeje. Pán Kiska, stále sú na Ukrajine poloozbrojené vojenské jednotky, toto bol veľký spor aj v rámci Európskej rady. Ja jednoducho nerozumiem, prečo sme nedosiahli rovnaký názor na odzbrojenie týchto ozbrojených jednotniek. Dnes chodia po Kyjeve ozbrojenci, dnes je tam stále veľmi nestabilná atmosféra, zdá sa, že už ani nie je záujem organizovať predčasné parlamentné voľby, je dohoda iba na to, že by 25 mohli byť mája prezidentské voľby. Toto sú kroky, ktoré síce môžu stabilizovať situáciu, ale pozerám sa na situáciu na Ukrajine veľmi, veľmi skepticky aj z toho dôvodu, ako vznikla táto vláda, ktorá tam teraz je.

Peter BIELIK, moderátor
--------------------
Môžete reagovať, nech sa páči.

Andrej KISKA, kandidát na prezidenta SR
--------------------
Súhlasím, ale práve to ukazuje na to, že krajina, ktorá sa nachádza v stave nestability a pokiaľ sa táto krajina dostane ešte do vnútorných ekonomických zásadných problémov, napríklad že nebude mať plyn, tak to môže rozvrátiť, môže ta nestabilita ešte narásť, a každá nestabilita na Ukrajine má priamy, bude mať priamy dopad na Slovensko ako také, ako na krajinu, ktorú my s ňou máme spoločnú hranicu. Preto ja len opakujem to, áno, potrebujeme tam mať legitímnu vládu, potrebujeme tam mať partnera, s kým môže EÚ rokovať, ale mali by sme riešiť to, aby ako tu pomoc, situáciu ukľudniť, aby ta demokracia, aby ta demokraticky zvolená vláda tam skutočne potom bola, aby sme mali partnera na jednanie.

Ľuba ORAVOVÁ, moderátorka
--------------------
Pán Kiska, Robert Fico povedal, že nie je za uvalenie akýchkoľvek sankcií, ktoré by sa mali teda dotknúť Ruskej federácie. Aký je teda váš názor? Sú náležité a budú účinné?

Andrej KISKA, kandidát na prezidenta SR
--------------------
Sme členmi EÚ a opakujem to, čo hovorím už niekoľkokrát, je nutné a potrebné, aby Európska únia hovorila jedným hlasom, hovorila jasne a rozhodne. Ale nemyslím si, že by Slovensko malo rozhodovať za silných partnerov, ako je Nemecko, Francúzsko, samo o tom, či sankcie áno alebo nie. Najdôležitejšou úlohou je si sadnúť, dohodnúť sa, nájsť ten spoločný postoj, spoločný postup, pretože skutočne nikto z nás dnes nevie, čo sa v Putinovej hlave deje, nikde nevieme, čo sa, ako sa môže situácia vyvíjať, takže spoločný postup EÚ a Slovensko ako  jeho súčasť.

Ľuba ORAVOVÁ, moderátorka
--------------------
Takže inými slovami podľa vás tie sankcie by boli účinné?

Andrej KISKA, kandidát na prezidenta SR
--------------------
Ak by sankcie boli správne navrhnuté, ale aké sankcie? Akého typu, ktorým smerom, opakujem, to je na dohode EÚ ako celku. Ale musíme mať jeden názor. V opačnom prípade hlas sa stráca. Ak sa rozdrobíme a každý bude hovoriť inou rečou, tak potom hlas EÚ nemá váhu. 

Robert FICO, kandidát na prezidenta SR
--------------------
Taká je, pán Kiska, realita, ak sa pozriete na postoje EÚ k niektorým zásadným témam, ako bola Líbya, ako bol Irak, ako je Kosovo alebo čokoľvek iné, tak EÚ je rozpoltená v názoroch. A teraz tu sedím ako kandidát na prezidenta, ale súčasne som predsedom vlády. Pán Kiska, ja nebudem súhlasiť s ekonomickými sankciami. A každá členská krajina EÚ má právo povedať svoj vlastný názor, to ešte neznamená, že keď Nemecko a Francúzsko povedia, že ideme to urobiť, tak musíme s tým súhlasiť. Dobré je, všetky veľké ekonomiky, ktoré sú dnes v Európe, predtým ako otvorili diskusiu o ekonomických sankciách, sa  najskôr pozreli, čo to pre ich krajiny bude znamenať. My tu rozprávame o pomoci Ukrajine, máme strašne veľké a silné reči, pán Kiska, viete, čo sa stalo v deň, kedy bolo referendum na Kryme? V deň, keď bolo referendum na Kryme, Gazprom podpísal zmluvu s troma obrovskými firmami z Talianska, z Nemecka a z Francúzska o výstavbe južnej vetvy plynovodu, čo znamená, že Rusi si vytvárajú priestor ako obísť Ukrajinu, pokiaľ ide o tranzit. Tak o akej pomoci rozprávame Ukrajine, keď 3 členské štáty EÚ podpísali v deň referenda na Kryme obrovskú dohodu, ktorá podstatne Ukrajinu ako keby vyraďovala z hry. My sme ohrození z iných dôvodov. My sme ohrození z toho dôvodu, že Slovensko je tranzitná krajina, cez ktorú ide okolo, máme kapacitu takmer sto miliard metrov kubických, ale dnes je to možno 60, 65 miliard metrov kubických, a došli by sme obrovské peniaze. My musíme vždy rozmýšľať tak, že kde sa opäť Slovensko na ten tranzit napojí? Že či sa napojíme, povedzme, cez Poľsko, alebo sa napojíme cez Maďarsko, cez južnú vetvu. Ale nemôžme dovoliť, aby naša plynová rúra vyschla. Toto je strategický záujem Slovenska. Preto veľmi opatrne, pán Kiska, s akýmikoľvek slovami o ekonomických sankciách. Ja vidím, že tu ste veľmi neskúsený v tejto veci, ja to rešpektujem, že môžte mať iný názor, ale zlé rozhodnutie ústavného činiteľa môže spôsobiť tejto krajine obrovské škody. Pán Kiska, ja to tu musím otvoriť, pretože to je vec, ktorá je principiálna pre Slovensko. My dvaja máme rozdielny názor, pokiaľ ide o uznanie Kosova. Vy ste jednoznačne povedali, že ste za uznanie Kosova, ja hovorím, že som jednoznačne proti uznaniu Kosova. A chcel by som počuť, čo vás k tomu vedie, aké máte také dôvody na takéto stanovisko, pretože týmto vaším stanoviskom ukazujete nielen určitú mieru politického amatérizmu, alebo zahranično-politického amatérizmu, ale hovoríte niečo, čo ide proti línii SR. To nie je môj názor, všetky politické strany slovenské, a to je jedno, či je to SDKÚ, či to je KDH, či je to Smer-SD alebo to predtým boli iné strany, všetky vedia, prečo nemôžeme uznať Kosov. Povedzte a vysvetlite slovenskej verejnosti, prečo ste za uznanie Kosova. Pre mňa to je téma, ktorej ja nerozumiem.

Andrej KISKA, kandidát na prezidenta SR
--------------------
Dobre, najskôr dokončime tu Ukrajinu. Určite príjmy z tranzitu sú pre nás nesmierne dôležité, a sankcie vôči Rusku ako takému a ja to nechcem opakovane dávať dookola, určite Rusko neodstaví dodávku plynu na základe toho, že Slovensko niečo povie a dá svoje vyhlásenie. A zase len prizvukujem, Ukrajina je náš sused. Ak tam bude nestabilita, ak sa tam bude rozpadať krajina, ak vo vnútri budú nepokoje, tak tie škody, tie dopady z toho môžu byť pre našu krajinu veľmi nepríjemné. Vrátime sa ale ku Kosovu. Pán premiér, mojim politickým programom nie je uznanie Kosova, mňa sa pýtali, aký mám názor na to, či by sme mali uznať Kosovo a opätovne poviem svoj názor. Kosovo by sme mali uznať a mali by sme to uznať z viacerých dôvodov. V prvom rade sme už všetky krajiny EÚ s výnimkou našej a 4 Kosovo uznali. V druhom rade, Kosovo bola krajina, kde jeho samostatnosť ukončila skoro desaťročnú vojnu. Pod mandátom OSN a dokonca OSN uznalo, že nedošlo k porušeniu medzinárodného práva. Takže neporovnávajme, ja nerozumiem, včera ste to prvýkrát naznačili, že vy v tom vidíte, vy ste začali porovnávať situáciu maďarskej menšiny na Slovensku a situáciu Kosova. To sú dve absolútne ale rozdielne veci. V Kosove bolo skoro 10 rokov vojna. Tam hrozila genocída a tam sa ukončil týmto konflikt. A to je zásadný rozdiel. A okrem toho, pán premiér, vy asi určite viete, že Slovensko uznáva napríklad pasy z Kosova, že Slovensko podporilo vstup Kosova do Medzinárodného menového fondu a ja som zvedavý, pretože je veľmi blízko a nie je otázka ďalekého času, že aj Srbsko uzná Kosovo, že či potom my stále budeme trvať na to, že Kosovo by sme nemali uznať. Ale opakujem, uznanie Kosova nie je môj politický program. Mňa sa pýtali na môj názor a ja som svoj názor povedal a toto sú argumenty, ktorými to vysvetľujem.

Ľuba ORAVOVÁ, moderátorka
--------------------
Ešte predtým, ako môžete reagovať, pán Fico, takže doplním to otázkou, pán Kiska, po udalostiach na Kryme by teda Slovensko malo zmeniť svoj postoj v otázke Kosova?

Andrej KISKA, kandidát na prezidenta SR
--------------------
Nie. Tu hovoríme, opätovne vysvetľujem svoj názor, keď sa ma spýtate, či by sme mali uznať Kosovo, áno, je to postupný proces, postupným procesom by sme ho mali uznať a zasa len zopakujem, uznali ho skoro všetky krajiny EÚ, Srbsko priamo s Kosovom sa ich vzťahy zlepšujú a je podľa mňa otázka veľmi blízkeho času, kedy Srbsko uzná Kosovo, my uznávame Slovensko my uznávame pasy z Kosova, podporili sme vstup Kosova do medzinárodných organizácií, tak neviem, o čom tu diskutujeme. Ale hovorím, to nie je môj politický program.

Robert FICO, kandidát na prezidenta SR
--------------------
Pán Kiska, váš názor je veľmi nebezpečný, pokiaľ ide o Slovensko. Pretože sú tu členské štáty EÚ, ktoré nemôžu nikdy Kosovo uznať, pretože uznanie Kosova, ktoré vzniklo v rozpore s medzinárodným právom, by bolo precedensom pre tieto krajiny a významne by ohrozilo ich územnú celistvosť a integritu.pokiaľ ide o Kosovo, pán Kiska, všetky veľké štáty rešpektujú postoj Slovenska. To nie je tak, že idem do Spojených štátov a prezident Obama mi hovorí, pán premiér, ale musíte uznať Kosovo. Oni dobre vedia, prečo Slovensko, Rumunsko, Španielsko a ďalšie krajiny nikdy nemôžu uznať Kosovo, pretože išlo o hrubé porušenie medzinárodného práva. Ak by som prijal vašu filozofiu, tak potom by som dnes musel povedať, že dobre, tak uznáme Kosovo, potom môžeme rovnako uznať aj Krym. Treba byť konzistentní v názoroch. Nemôžete hovoriť tak, aby sa to niekomu páčilo v tom okamihu, keď to hovoríte. Buďte konzistentný v názoroch. Pri Iraku opakujem, som povedal, bolo porušené medzinárodné právo? Bolo. Stiahli sme vojakov. Pri Kosove, opakujem, bolo porušené medzinárodné právo? Bolo. Slovensko keď uzná Kosovo, tak povie, že toto je precedens, ako môže vzniknúť kedykoľvek v tomto regióne niečo úplne iné, čo nie je v súlade s našimi záujmami, s našimi hranicami, a územnou celistvosťou. A to isté mám právo povedať, vo vzťahu ku Krymu, napriek tomu, že nie som nadšený akou ekonomickou vojnou medzi Európskou úniou a Ruskou federáciou, to isté môžem povedať, bolo porušené medzinárodné právo. To je jediné, čo máme v rukách. My nemôžme selektovať, že tu sme za Američanov, tu sme proti Američanom, lebo sa nám to takto a takto hodí. Buď je princíp, alebo nie je princíp. Ja som za princíp dodržiavania medzinárodného práva.

Andrej KISKA, kandidát na prezidenta SR
--------------------
Pán premiér, osamostatnenie Kosova vojnu ukončilo. Ukončilo desaťročnú skoro genocídu. A neporovnávajme to s referendom na Kryme, ktoré môže hypoteticky dokonca vojnu začať. Takže to sú dve zásadné rozdiely. A ešte jeden rozdiel. Ja nerozumiem, ako môžete spájať otázku maďarských menšín na SLovensku, kde ľudia maďarských menšín tu chcú žiť, chcú tu bývať, platia tu svoje dane, chcú tu vychovávať svoje deti, tak ja nerozumiem, ako môžete mixovať situáciu na Kosove, kde bola vojna, tomu nerozumiem, ale zase opakujem, ja nekandidujem na prezidenta preto, aby som si ako politický program postavil osamostatnenie Kosova. Ale keď sa ma spýtate, na môj názor, tak vám ho poviem. A opakujem ešte druhý ten proces, druhý bod, jedná sa o proces. Jedná sa o proces, kde ešte aj Srbsko, to je tá krajina, ktorá by mala byť k tomu najviac hovoriť, sa približuje k stanoviskám o Kosovu a je len otázka krátkeho času, kedy tu nezávislosť uzná.

Robert FICO, kandidát na prezidenta SR
--------------------
Budem teraz trošku osobný, ak môžem byť.

Peter BIELIK, moderátor
--------------------
Nech sa páči. Ten váš duel sa pekne rozbehol, môžte reagovať.

Robert FICO, kandidát na prezidenta SR
--------------------
Dámy a páni, keby tu sedel oproti mne pán Kňažko, pán Procházka alebo by tu sedel dokonca pán Čarnogurský alebo ktorýkoľvek kandidát, ktorý prišiel z nejakého prostredia, tak som kľudný. Povedal by som, že dobre, ak s týmto pánom prehrám  prezidentské voľby, tak mám istotu, že v základných otázkach táto krajina bude normálne fungovať ďalej a nebudú žiadne prekvapenia. Začínam byť mimoriadne nervózny, pokiaľ ide o túto krajinu, pán Kiska, keď počúvam vaše názory. Začínate Kosovom, ale ja musím tu v tejto relácii otvoriť tému, ktorá je pre mňa ešte dôležitejšia možno ako váš postoj ku Kosovu. Pán Kiska, vy ste povedali otvorene v jednej televíznej relácii, že ste nikdy nevideli žiadneho scientológa, a že nič nemáte spoločné s touto sektou. Pán Kiska, podávate na mňa trestné oznámenie kvôli tomu, že som povedal vo vašej blízkosti k tejto sekte, ja som uviedol konkrétne dôkazy, ktoré potvrdzujú, že máte k tejto sekte mimoriadne blízko. Mimoriadne blízko. A môžem uviesť napríklad, že vám vyšla kniha vo vydavateľstve, ktoré patrí pánovi Pavlíkovi, ktorý má školu Habarda, Habard je zakladateľ scientológickej cirkvi. Dokonca tento pán Pavlík vám urobil predslov tejto knihy a vy tvrdíte a klamete pred celým Slovenskom, že nepoznáte žiadneho scientológa. Vyšli vám rozhovory v časopise, ktorý vydávajú scientológovia a dokonca priamo pán Pavlík, majiteľ školy Habarda, zakladateľa tejto sekty, vám kládol otázky. Boli ste na prednáškach, kde boli významní scientológovia zo Spojených štátov amerických. Možno dokonca povedať, že ste vy krstili knihu pani, ktorá je šéfkou sekty scientológickej v Trebišove. Chcem len vedieť, pretože začínam byť nervózny pokiaľ ide o Slovensko do budúcnosti. Chcem len vedieť, toto sú fakty, ja vás neobviňujem, keď ste robili nejaké aktivity, ale dobre vieme, že táto sekta je zakázaná v zahraničí v niektorých krajinách, a rovnako vieme, pán Kiska, že na Slovensku sme zobrali niektorým fyzickým osobám a niektorým firmám bezpečnostné previerky práve kvôli kontaktom na scientológickú sektu. A máme tu zrazu kandidáta na prezidenta, ktorý bez akéhokoľvek zaváhania hovorí, poďme uznať Kosovo, to je jednoducho nepredstaviteľná vec pre Slovensko, takisto nepredstaviteľná pre Rumunsko, takisto nepredstaviteľná pre Španielsko a všetci to rešpektujú. Len vy, pán Kiska hovoríte, že vám to je v podstate úplne jedno. A zrazu tu je kandidát na prezidenta, o ktorom sú preukázateľné dôkazy, že má napojenie na sektu scientológov. Vy by ste nedostali,pán Kiska, keby ste dnes napríklad chceli obchodovať so zbraňami, alebo keby ste chceli ísť pracovať na úrad vlády, vy by ste nedostali bezpečnostnú previerku. A uchádzate sa ako prezident o pozíciu, kde chcete mať k dispozícii všetky údaje, ktoré sa týkajú tohto štátu, supertajné údaje. Dobre vieme, kto sú scientológovia. Je to sekta, je to vymývanie mozgov, je to nadnárodné, je to  sekta, ktorá za každú cenu chce použiť peniaze, moc, to duchovno je tam úplne niekde na konci. Toto je vážna vec a ja začínam byť nervózny, pán Kiska, z toho, že kto vlastne by mohol byť prezidentom SR. Hovorím to kľudne.

Peter BIELIK, moderátor
--------------------
Pravdaže. Takže...

Andrej KISKA, kandidát na prezidenta SR
--------------------
Ja by som rád zareagoval. Bolo tu viacero tém a ja by som bol, pán Fico, kľudný, keby tu namiesto vás sedel pán Procházka, alebo sedel pán Kňažko, bol by som podstatne kľudnejší, pretože by som vedel, že chce kandidovať človek, ktorý nechce, aby celému nášmu, celej našej krajine vládla jedna strana, aby nekandidoval človek, ktorý si pod stabilitou v našej krajine predstavuje to, že všetci, predseda parlamentu, predseda vlády a prezident sú len z jednej jedinej politickej strany a vidí stabilitu v tom. Bol by som podstatne kľudnejší, keby tu sedel človek, ktorý dodrží svoje slová, ktorý neuteká z úradu vtedy, keď sa našej krajine nedarí, keď sa zhoršujú všetky základné ukazovatele a ľudia vnímajú zhoršenie všetkých základých bodov, z hľadiska pracovných možností 75 % ľudí si myslí, že je menej práce, ako bolo predtým, ako ste nastupovali do úradu vlády. V zdravotníctve 64 % ľudí hodnotí váš výkon ako premiéra, že sa situácia v zdravotníctve zhoršila. V školstve, 46 % ľudí hovorí, že sa zhoršila situácia v školstve. A životná úroveň, to je to, ako ľudia žijú, ako sa im darí v tých regiónoch, tak to hodnotí zhoršenie 41 %. Takže aj ja by som bol podstatne kľudnejší, keby oproti mne sedel človek, ktorý neuteká, ktorý sa nezbavuje teraz svojich sľubov, ktoré dal a keď vidí, že sa mu nedarí, tak chce niekde utiecť, ale ktorý by tam stál a stál si za svojim slovom, stál za to, čo svojim voličom sľúbil. Čo sa týka scientológie ako takej, poďme ešte, pretože ste zase načali Kosovo, tak len ja zase zopakujem. Krajiny ako Nemecko, Francúzsko, len 4 krajiny a naša neuznali Kosovo. Tak ja už sa k tomu nechcem vracať. Poprosím vás, už to neopakujte dookola. Ja som vám neskákal do reči, pán premiér. Takže poprosím vás, neopakujme to dookola, keď vy hovoríte o Španielsku, ja vám poviem o ďalších desiatkach krajín. A teraz čo sa týka scientológie. Pán premiér, ak je na Slovensku niečo, čo by malo byť zakázané, čo by nemalo fungovať, čo ohrozuje našu ochranu a bezpečnosť, tak od toho ste premiér a od toho ste premiér s malou prestávkou vyše 6 rokov, aby ste to zakázali. Aby ste to zrušili. Aby ste tým ľuďom nedovolili, aby tu fungovali. Nikto z nás ľudí chodíme po ulici a stretávame sa s ľuďmi, tak nelustrujeme ľudí. My sa s nimi normálne stretávame. A keď tu niečo funguje a je niečo skutočne nebezpečné, prosím, zakážte to. Je to vašou úlohou starať sa o ochranu a bezpečnosť našej krajiny, nie úlohou nás ako ľudí, aby sme sa pozerali, čo má na čele napísané a ešte okrem toho som veľmi rád, že o tom hovoríte, pretože vaša vláda dala podporu, dala fond z eurofondu 200 tisíc eur práve takej organizácii, ktorá je vraj spojená s scientológiou, tak potom nehovorím, nerozumiem tomu, prečo to vyčítate mne ako človeku, ktorý pravdaže nemá za sebou všetky tieto orgány, nemá za sebou celý štátny aparát, aby ste o tom mohli vedieť. Vy ste o tom mohli vedieť absolútne bez problému. Tak v prvom rade sa pozrite do zrkadla, ako naša krajina funguje a ako ochrana a bezpečnosť by mala fungovať.

Robert FICO, kandidát na prezidenta SR
--------------------
Dobre. Z odpovede pána Kisku sa dá veľmi ľahko vyvodiť, že nepoprel ani jeden z údajov, ktoré som teraz povedal, môžem ísť dokonca ďalej a možno už je to úplne príznačné, jedna z vašich firiem sa volá Triangel, je tak? Áno. Znakom scientológickej cirkvi je triangel. Jednoducho pán Kiska, vy ste tak prepojený na túto sektu, že ani jeden z dôkazov, ktoré som teraz uviedol, ani jeden z dôkazov ste nevyvrátili a vy ste klamali priamom prenose. Bolo to v televíznej relácii v Markíze, keď ste dostali otázku na scientológiu, keď ste povedali, že ja žiadneho scientológa nepoznám. A pritom je preukázateľné a teraz ste ani raz, ani raz na dôkazy nepovedali, že to nie je pravda. Problém je niekde úplne inde. Táto sekta nie je na Slovensku registrovaná ako cirkev alebo náboženská spoločnosť. Niektoré krajiny, ako napríklad Nemecko, ju už zakázali, my stojíme niekde v strede a hovoríme, že nebudeme zatiaľ túto sektu zakazovať, ale ľudia, ktorí v nej pracujú alebo ktorí sa s ňou stýkajú, sú považovaní za bezpečnostné riziko. Pán Kiska, keby vaša firma požiadala dnes o 200 tisíc eur zo strany štátu na technológie, s vysokou pravdepodobnosťou by ste ich dostali. My hovoríme o niečom inom. Vy keby ste dnes mali spracovať s tajnými informáciami alebo mali by ste ísť do nejakého úradu, kde potrebujete bezpečnostnú previerku, vy by ste túto bezpečnostnú previerku nedostali. Nemôžete začínať svoju kampaň tak, že klamete. Vy ste povedali v priamom prenose celému Slovensku, že nikoho nepoznáte. A tu sú dôkazy, ktoré hovoria, že na túto mimoriadne nebezpečnú sektu máte priame kontakty. Preto som ja trošku nervózny z toho, že kam to preboha ideme. Na jednej strane vy tu hovoríte o nejakej koncentrácii moci, že jedna strana bude mať troch ústavných činiteľov. Ale sme v demokracii, pán Kiska, čo vám to vadí? Boli parlamentné voľby v roku 2012 a Smer získal také percentá, ktoré mu umožnili, aby mal predsedu vlády a predsedu parlamentu. A teraz idú ďalšie demokratické voľby, prezidentské, a nechajte na ľudí, aby rozhodovali, čo chcú. Či chcú politika ako som ja, áno, aj s chybami, ale som absolútne politicky nahý, všetky o mne vedia, určite o mne vedia to, že nie som scientológ. A určite vedia o mne, že pokiaľ ide o Kosovo, mám jasný a konzistentný názor. Alebo ideme voliť za prezidenta človeka, ktorý preukázateľne je blízko k sekte scientológov, človeka, ktorý má zahranično-politické amatérske názory, ktoré môžu škodiť. Viete, tu je celý problém v tom, pán Kiska, ja to hovorím nie osobne, ja totiž  neberiem politiku osobne. Ja beriem politiku pracovne. Ja vám veľmi rád po tejto relácii podám ruku a spýtam sa vás, ako sa máte. Lebo toto nie je osobná vec. Ale už sme raz videli jeden experiment s človekom, ktorý do slovenskej politiky prišiel a tento človek sa volal pán Sulík. Stal sa predsedom parlamentu, nemal nikdy žiadne politické skúsenosti. Aký je výsledok? Urobil hanbu parlamentu, rozbil celú vládu a už ani nechcem hovoriť, ako vyzerá celý politický systém. Čiže vy nehovorte, že či niekto môže, alebo nemôže. Ľudia vyberú, kto podľa nich je najlepší prezident a keď hovoríte o koncentrácii moci, prečo vám nevadí, že v Rakúsku je prezident, predseda vlády a predseda parlamentu z tej istej politickej strany? Aký tam je rozdiel? Prečo vám nevadí, že vo Francúzsku je to takto isto? Prečo vám nevadí, že takto isto je to prakticky dnes v Českej republike? V Českej republike aj Senát, aj Poslanecká snemovňa je v rukách sociálnych demokratov. Predseda vlády - sociálny demokrat. Dúfam, že nechcete spochybniť pána Miloša Zemana, že či je, alebo nie je sociálny demokrat? Takže odmietam tento argument o nejakej koncentrácii moci. Problém je, že v tejto relácii sme veľmi jasne preukázali veľmi jasne preukázali, lebo ste to nepopreli, pán Kiska, že máte blízko k sekte. Z tohto dôvodu bohužiaľ predstavujete bezpečnostné riziko, pretože ja si neviem predstaviť, ako vy budete nakladať so supertajnými materiálmi, ku ktorým inak nemáte právo sa dostať, lebo nikto by vám na Slovensku nedal bezpečnostnú previerku. Veď to nie je osobné. Ja sa pýtam, čo to je za problém? Ako je možné, že ste to popreli v televízii? Tak ste to mali povedať, áno, bol som tam, tam a tam, urobil som toto a toto. To ste klamali v priamom prenose.

Ľuba ORAVOVÁ, moderátorka
--------------------
Ďakujem vám, pán Kiska, môžte zareagovať, ja to len doplním teda otázkou, aby sme teda aj uzavreli túto záležitosť, ak teda hovorí Robert Fico o bezpečnostných previerkach, čo si teda vy myslíte, ak požiadate o previerku?

Andrej KISKA, kandidát na prezidenta SR
--------------------
Na každý ten bod zareagujem. Začnem od toho, by som povedal, nie že najprimitívnejšieho, najjednoduchšieho, spoločnosť Triangel Group International, ktorú sme založili, sme založili ako sesterskú firmu spoločnosti v Severnej Karoline, Triangel Group International, ktorú tam vlastnil môj priateľ a všetky spoločnosti v Nord Caroline, keďže je tam taký trojuholník troch veľkých miest, majú v názve Triangel. Takže ak si myslíte, že čokoľvek kdekoľvek sa zjaví ako s trianglom, že má spoločné so sektou, je veľmi smiešne. Poďme ďalej. K vášmu, k scientológii ako takej. Ja som jasne povedal, že nikdy som scientológom nebol, pokiaľ dochádza skutočne k tomu, že tam dochádza k ľudským tragédiám a tak ďalej, treba to zásadne odsúdiť, ale zopakujem, pán premiér, je vašou úlohou, aby takíto ľudia, alebo takéto sekty na Slovensku nemali možnosť pôsobiť. Ja som sa v živote stretol s tisíckami ľudí, chodil som na prednášky, na stovky prednášok, študentom, manažérom, dával som rozhovory pre rôzne časopisy. Aj pán Pavlík, keď za mnou prišiel a spýtal sa, či nedám rozhovor do časopisu, pozeral som sa na tie časopisy, ktoré vydal, boli to klasické manažérske časopisy a ja som nevidel dôvod, ja som skutočne nevidel dôvod ten rozhovor nedať, pretože ja nemám prečo lustrovať ľudí. Mojou úlohou nie je lustrovať ľudí, pokiaľ sú tu ľudia, ktorí robia niečo zlé, je vašou úlohou, pán premiér, im zabrániť v tom, aby na Slovensku niečo robili. Takže to poprosím nemiešajte. Ja zo scientológov absolútne nič nemám. Ja verím v Boha a ja sa za to nehanbím a poviem to veľmi nahlas. Naša dcéra chodí tretí rok na náboženstvo. Prvého júna bude mať prvé sväté prijímanie. Tak poprosím vás, nerobte tu takúto chiméru o niečom, čo absolútne, ale absolútne nie je pravda. A ešte otázka bezpečnostnej previerky. Osobne si myslím, že keby sme my dvaja stáli pred tou bezpečnostnou previerkou, tak ta osoba, ktorá má podstatne väčšie riziko, že ju nedostane, ste vy. Pretože váš hlas, hlas podobný vášmu, ospravedlňujem sa, hlas podobný vášmu hovoril o tom, ako zabezpečil 75 miliónov korún na nelegálne financovanie politickej strany. Vy ste boli vo vláde, keď sa nechalo zázračným spôsobom okradnúť všetkých našich ľudí v emisných zmenkách, skoro 50 miliónov eur, za vašej vlády sa z eurofondov tunelovalo desať, dvadsať, tridsať percent, tak ak sa postavíme pred tu bezpečnostnú previerku, tak potom sa skutočne si kladiem tu otázku, kto z nás, pravdaže vy viete, že ani premiér, ani prezident nepotrebujú mať bezpečnostnú previerku. To hádam vieme obaja. Ale keď sa o tom bavíme, že kto z nás by ju dostal, kto z nás, keď hovoríte, že ste nahý. Kto z nás sa stále bojí povedať ľuďom, či bol v byte na Vazovovej, či má nejaký súvis, kto je skutočne ten nahý? Kto odpovedá na otázky? Kto odpovie ľuďom, kto bude po vás premiérom? Prečo sa bojíte povedať, kto bude po mne premiérom? Ak ja zutekám, kto bude po vás tieto sľuby, ktoré ste dali, kto bude po vás napľňať? Tak ak sa bavíme o tom, kto je nahý, ja odpovedám na všetky otázky, a za nič sa nehanbím. Ale vy na tie otázky neodpovedáte a ľudia sa ich pýtajú.

Robert FICO, kandidát na prezidenta SR
--------------------
Pán Kiska, úplne s kľudom vám zopakujem jednu vec. Celému Slovensku ste povedali, že nikoho zo scientológov nepoznáte. A išli ste a ste sa stretávali s pánom Pavlíkom, ktorý je majjteľ a konateľ školy managementu Habarda, každý priemerne inteligentný človek vie, že Habard bol zakladateľ tejto sekty v Spojených štátoch. Neklamte slovenskú verejnosť, neklamte ju tak, že keď vám potom na to niekto príde, tak tvrdíte, že je to niekde úplne inde. A ešte dodám aj to, poprosím teraz, aby som ja mohol pár slov povedať. Viete, nervózny som aj z toho, keď si zoberiem, čo ste o sebe sám povedali. Že ste boli chviľku nadšený buddhista. Potom že vás hrozne zaujímala židovská viera. Dnes ste katolík. Zajtra budete pravdepodobne nejaký sektár neviem kde. Musím to zopakovať, že členstvo alebo blízkosť k tejto sekte je z hľadiska slovenských právnych predpisov bezpečnostné riziko. Je to mojou povinnosťou povedať a musím to povedať. Pokiaľ ide o ostatné veci, ktoré ste, pán Kiska, otvorili. Odmietam vaše videnie, pán Kiska, že na Slovensku je nejaká čierna diera. Ak nesúhlasíte s touto vládou, pán Kiska, tak zoberte svoje peniaze, ktoré máte, zoberte si svoje súkromné lietadlo, budete pekne lietať po Slovensku, to aspoň rýchlejšie stihnete, a založte si politickú stranu. Vyhrajte parlamentné voľby, a potom zmeňte Slovensko na váš obraz. To by bolo poctivé. Ale nie, sedíte tu bez akejkoľvek zodpovednosti. A viete, že ako prezident nemôžete nič urobiť. Stali ste sa predľženou rukou toho zlepenca, ktorý vás opäť začal významne podporovať. Veď všetci tí, čo boli niekedy v zlepenci politickom, pokiaľ išlo o vládu Ivety Radičovej, sú dnes za vami. Vy dnes nemôžete o sebe hovoriť, že ja som nejaký apolitický občiansky kandidát. No nie ste apolitický občiansky kandidát, pretože hovoríte presne to, čo dnes hovorí opozícia. Máte normálnu opozičnú rétoriku. Ak ju máte, tak preneste tento súboj do parlamentu. Ja sa obávam, že vy chcete priniesť obrovský konflikt do spoločnosti, pretože to čo hovoríte, je ako keby ste vyslovovali neustále vláde nedôveru. Ja vám neberiem váš názor. Vy nemusíte byť spokojný s mojou vládou, vy nemusíte byť spokojný s tým, čo sa na Slovensku deje. Ja odmietam videnie, že to je nejaká čierna diera. A ja si myslím, že ľudia v parlamentných voľbách hovoria a hodnotia politické strany, ako tieto politické strany pôsobia alebo nepôsobia. A to, že sú prezidentské voľby v polovičke môjho mandátu, za to nemôžem. To malo byť úplne inak. Pretože pani Radičová, jej vláda bola rozbitá, teraz mali byť aj parlamentné voľby aj prezidentské voľby presne v rovnakom termíne. Čiže ak chcete robiť konflikty, pán Kiska, a preukazateľne ich chcete robiť, preukazateľne chcete robiť zle, ak chcete, postavte si politickú stranu a poďte do súboja, do politického súboja. Oslovte verejnosť, vyhrajte voľby a všetko, čo hovoríte, že je zlé, tak napravte. Ako prezident nemôžte urobiť nič.

Andrej KISKA, kandidát na prezidenta SR
--------------------
K tomu ja musím len jedno slovo.

Peter BIELIK, moderátor
--------------------
Ja len vstúpim, nech sa páči, pán Kiska. Ja len vstúpim do tohto súboja, ak to je duel, čo ste obidvaja veľmi správne pochopili, teraz ste sa dostali do takého boxerského klinču, nech sa páči, ešte jedna reakcia a pôjdeme ďalej.

Andrej KISKA, kandidát na prezidenta SR
--------------------
Len jedna reakcia, pretože tu zasa bolo viacero obvinení na moju stranu, takže ja musím na to zareagovať. Za prvé, nikdy som nevedel a nemal som skadiaľ zistiť, že by pán Pavlík bol scientológ. Ako to zistíte, kto, keď sa pozriete na ľudí, ako vy viete, pán premiér, kto má na čele čo napísané? To ako to vy zistíte? A zopakujem to čo som opakoval predtým. Ak sú tu ľudia, ak sú tu sekty, ak sa deje čokoľvek v našej spoločnosti, tak je úlohou štátu ochrana a bezpečnosť štátu je základnou prioritou, pán premiér. Tak to, poprosím, zabezpečte. Predľženej ruke. K predľženej ruke, pán premiér, či by ste boli premiérom vy alebo by bol premiérom niekto z pravice, mne je to jedno. Ja kandidujem ako občiansky  a nezávislý a každému  politikovi budem pripomínať, a to je jedno skadiaľ bude, budem pripomínať prečo ho ľudia volili. A každému jednému a mne je to jedno, z ktorej politickej strany, pokiaľ bude dochádzať k tomu, že bude o problémoch len rečniť, že ich nebude riešiť, že skutočné problémy skutočných ľudí nebude riešiť, ale len o tom stále rozprávať, tak každému jednému to poviem. 

Robert FICO, kandidát na prezidenta SR
--------------------
Pán Kiska, veľmi nepríjemné je to...

Peter BIELIK, moderátor
--------------------
Páni, ja vás musím oddeliť, dokončite, pán Fico.

Robert FICO, kandidát na prezidenta SR
--------------------
Veľmi nebezpečné je to, že máte dvoch poradcov, ktorí sú ľudia od pána Dzurindu, napísali vám 5 fráz a týchto 5 fráz dookola opakujete. Ale keď príde vážna téma, ako je Kosovo alebo vaša prítomnosť v sekte, tak zrazu na toto nemáte absolútne žiadnu odpoveď. Ste už zďaleka nie občiansky kandidát. Vy ste dnes klasický opozičný kandidát, pretože všetky strany, ktoré tvorili zlepeniec a vy ste prijali túto podporu, sa k vám pridali. Pán Kiska, ako prezident neurobíte nič. Keby bolo možné, tak vám teraz postavím jednoduchú otázku, keď rozprávate, čo všetko vy viete, kde ste všade boli, čo ste všetko videli, čo by ste robili ako prezident napríklad, keď hovoríte, že všetko je zlé, čo by ste robili s nezamestnanosťou mladých ľudí? To by ma naozaj zaujímalo, čo by ste urobili ako prezident s vysokou mierou nezamestnanosti.

Peter BIELIK, moderátor
--------------------
Páni, ak dovolíte, na otázky sme tu my. Môžte ešte krátko reagovať, pán Kiska, pôjdeme na ďalšiu tému.

Andrej KISKA, kandidát na prezidenta SR
--------------------
Ja mám mojich 5 fráz, vy máte stále len jednu. Hovoríte o sociálnych istotách, opakujete to dookola a naši ľudia, tí ktorí na tomto Slovensku žijú, tak to vyhodnocujú, že my sa tu máme podstatne inšie. Horšie. Tak poprosím vás, aj vaša fráza je fráza.

Peter BIELIK, moderátor
--------------------
Páni, veľmi pekne ďakujem. Oddelím ten boxerský klinč, poďme ďalej. K ďalšej téme. Máme istú tému, ktorá súvisí s obranou štátu, to je veľmi významná kompetencia prezidenta, keďže je najvyšším veliteľom našich ozbrojených síl. V našej histórii, páni, ak dovolíte, či už ide o mníchovský diktát v roku 1938, nemeckú okupáciu z čias druhej svetovej vojny alebo rok 1968, prezident zatiaľ nikdy nevydal príkaz na obranu štátu. Kedy by ste takýto príkaz, páni, vydali vy? Ktorý z vás?

Robert FICO, kandidát na prezidenta SR
--------------------
Na to sú presne stanovené predpisy. My sme súčasne členský štát Severoatlantickej aliancie, vyplývajú nám z toho určité povinnosti, ale urobiť jedno z rozhodnutí, na ktoré sa teraz pýtate, by bolo niečo, čo by vyžadovalo predovšetkým veľmi jasnú dohodu s vládou a s Národnou radou, lebo to je na seba mimoriadne naviazané. Pokiaľ ide o obranu SR, naša armáda je dnes predovšetkým armádou, ktorá nás skôr reprezentuje v zahraničí v rôznych misiách. No ale vzhľadom na veľkosť našej armády, štruktúru našej armády, si celkom neviem predstaviť, že by sme samostatne mohli byť súčasťou akéhokoľvek konfliktu. Vojenského konfliktu. Môžme byť súčasťou spoločných síl, napríklad ja chápem našu účasť v Afganistane, lebo to je misia, ktorá je na základe medzinárodného práva a spoločne s inými zložkami iných armád sme schopní tam plniť špecifické úlohy. Ale my dnes nemôžeme ako malá armáda pokrývať všetky prvky aktuálneho vojenského konfliktu, ku ktorému by mohlo prísť. A bolo by to mimoriadne odvážne rozhodnutie, keby takáto situácia nastala.

Peter BIELIK, moderátor
--------------------
Tak sa opýtam inak. Pán Fico, samozrejme pán Kiska bude môcť takisto reagovať. Boli by ste za to, aby sme vypovedali vojnu štátu, ktorý napadol iný členský štát Severoatlantickej aliancie?

Robert FICO, kandidát na prezidenta SR
--------------------
Slovenská republika má svoje záväzky v rámci týchto medzinárodných štruktúr a pokiaľ ide o situáciu, na ktorú sa teraz pýtate, nemyslím si, že toto je cesta, ako riešiť vojenské konflikty. Už dnes nie je doba, kedy by sa štáty mali pridávať k nejakému inému štátu, ktorý bol napríklad napadnutý v rámci Severoatlantickej aliancie. Rieši sa to úplne inak. Je tu jeden jediný inštitút, jeden jediný mechanizmus, ktorý umožňuje použitie vojenskej sily. A to je Bezpečnostná rada OSN. Ak Bezpečnostná rada OSN v mene zachovania mieru, poriadku, rozhodne o vyslaní vojenskej sily, tak vtedy sa dohodne medzinárodné spoločenstvo, že ako vznikne ta vojenská sila, ako sa použije v rámci danej krajiny. Čiže táto situácia, o ktorej hovoríte, je prakticky nemožná alebo nereálna, pretože postupy sú dnes nastavené úplne inak.

Peter BIELIK, moderátor
--------------------
Pán Kiska, rovnaké otázky pre vás.

Andrej KISKA, kandidát na prezidenta SR
--------------------
Súhlasím s premiérom v tom, že prezident sám o sebe nič také ako vojnu nemôže vyhlásiť. V žiadnom prípade. O tom rozhoduje parlament a my sme členmi NATO a pokiaľ by sme boli napadnutí, tak podľa článku 5 by všetky krajiny, ktoré sú v NATO, by prišli na našu podporu, ale zároveň aj na druhej strane, ak by ktorákoľvek krajina Severoatlantickej aliancie bola napadnutá, tak aj my by sme sa pravdaže do ochrany tejto krajiny zapojili.

Ľuba ORAVOVÁ, moderátorka
--------------------
Páni, poďme na ďalšie otázky, ktoré súvisia s kampaňou, o ktorých sa hovorilo v tých uplynulých dňoch. Začnem teda, pán Kiska, pri vás. Je podľa vás základom rodiny vzťah ženy a muža?

Andrej KISKA, kandidát na prezidenta SR
--------------------
Pravdaže áno. Neodškriepiteľne. 

Ľuba ORAVOVÁ, moderátorka
--------------------
Takže ak takýto ústavný zákon, ktorý je momentálne v tom konaní v parlamente, bude schválený, vy ako prezident by ste ho podpísal.

Andrej KISKA, kandidát na prezidenta SR
--------------------
Máme zákon, ktorý o tom hovorí, ale ak je vôľa poslancov, určite by som ho podpísal a plne sa  stotožňujem s tým, že základom rodiny je vzťah muža a ženy.

Ľuba ORAVOVÁ, moderátorka
--------------------
Predpokladám, pán Fico, že tento, že budete súhlasiť s týmto návrhom, keďže s ním prichádza strana Smer?

Robert FICO, kandidát na prezidenta SR
--------------------
No, opäť pán Kiska, nemôžete hovoriť to, čo sa práve hodí. Lebo teraz sedíte v relácii TA3, tak ste povedali, že by ste ústavný zákon podpísali, že ho teraz vítate. V týždenníku Týždeň ste povedali, že "nevidím dôvod meniť ústavu kvôli tomuto." Dnes zrazu hovoríte, lebo ste to povedali, vy ste povedali, že nevidíte dôvod meniť ústavu. Keď poviete, že nevidíte dôvod meniť ústavu, že nie ste za tento ústavný zákon. Ale teraz zrazu zisťujete, že sa to nehodí, no tak poviete niečo iné. Raz ste buddhista, raz ste judaista, raz ste katolík, raz ste v sekte. Raz ste za zákon, teraz nie ste za zákon. Takže prosím už prestaňte klamať. V týždenníku Týždeň ste povedali, že to nie je potrebné. Teraz zrazu hovoríte, že by ste ten zákon ústavný ako taký podpísali. Možno je medzi nami v tomto veľký rozdiel. Pretože vy otvorene hovoríte o registrovaných partnerstvách, ja mám  s tým problém. Myslím si, že Slovensko na túto tému ešte nedozrelo. Pre mňa je veľmi dôležité, aby sme do Ústavy SR zakotvili to, čo dnes je v zákone o rodine. Nerobíme nič. Dokonca táto právna úprava by ani nebránila do budúcnosti, pokiaľ by sme uvažovali o nejakom posilnení registrácií, takéto niečo zakotviť do iných zákonov. Zákon o rodine hovorí, a dlhé roky. Manželstvo je jedinečný zväzok muža a ženy. Nechceme nič iné, len túto hodnotu dostať do Ústavy SR, nič sa tým nezmení, ale dostáva to ústavný rozmer. Zrazu hovoríme o rodine a manželstve ako o niečom, čo má kompletnú ústavnú ochranu. A som veľmi rád, že sme to spojili aj s ustanoveniami, ktoré sa týkajú justície. Pretože nie je možné urobiť zmeny ústavy bez ústavnej dohody. A prvýkrát, a to je podľa mňa aj čosi, čo naznačuje, že sme schopní sa dohodnúť aj s opozičnými stranami, sa dala dohromady vládna strana a opozičná strana a povedali dobre, tu sa zhodneme, pretože potrebujeme ústavnú väčšinu a ústavnú väčšinu sme presadili. Toto je možno aj dôkaz toho, že niekedy ako premiér prijímam rozhodnutia, ktoré rozdeľujú. Ale súčasne bol som pri mnohých rozhodnutiach, ktoré spájajú. Ako opozičná strana sme podporili zákon o dlhovej brzde a bol to ústavný zákon. Ako opozičná strana sme podporili referendum o vstupe do EÚ. A keby sme nepodporili vtedy to referendum, tak jednoducho nie je úspešné. Teraz môžem ukázať, je príklad s ústavou, kde sme ukázali, že sme schopní dosahovať takéto dohody. Takže nemôžete povedať ráno, jedno,  po obede druhé a večer tretie. Teraz som citoval váš výrok z týždenníka Týždeň.

Andrej KISKA, kandidát na prezidenta SR
--------------------
Pán premiér, keby ste sa pozorne počúvali, tak by ste pochopili, ako si sám sebe protirečíte. Pretože sám ste povedali, áno, v zákone o rodine je definované to, že manželstvo je vzťah muža a ženy. Takže to v tom zákone je. A preto ak je ale vôľa poslancov, a zákon je na to, aby sa dodržoval, aby platil, ak je vôľa poslancov, aby to bolo v ústave, ja som plne za. Ale ten zákon sme mali. Takže tu k zásadnej zmene nedochádzalo, pretože zákon sme mali. Čo je ešte ku registrovaným partnerstvám, vy viete môj názor, tak poprosím vás, povedal som vám to už viackrát. Neprekrúcajte to. Pri registrovaných partnerstvách, to znamená, v oblasti teda kde žijú dve osoby rovnakého pohlavia, by určité pravidlá v oblasti toho, že majú možnosť nahliadnutia do zdravotnej dokumentácie v prípade že je jeden z nich chorý, alebo do otázky dedenia, tak takéto úpravy si viem predstaviť. Ale čo sa týka rodiny, ja si myslím, že najdôležitejšie z pohľadu rodiny je myslieť na to, ako sa dnes tie mladé rodiny majú. Mali by sme rozprávať o tom, nemali by sme rozprávať len o zväzku muža a ženy, ale mali by sme hovoriť o tom, že mladí ľudia nemajú prácu, že sa boja mať druhé dieťa kvôli tomu, že nebudú môcť splácať hypotéku. Tak ak sa bavíme o rodinách, tak sa bavme o problémoch mladých ľudí. To ich trápi, to trápi naše Slovensko podstatne viacej. Riešme tento problém, mladých rodín, rodín s deťmi, ktoré nedokážu si utiahnuť svoju domácnosť a opakujem, boja sa mať druhé dieťa, boja sa mať druhé dieťa len a len kvôli tomu, že nebudú schopní splácať hypotéku. Tak diskutujme o rodine v tomto vzťahu.

Robert FICO, kandidát na prezidenta SR
--------------------
Pán Kiska, opäť som vás prichytil a mám ďalší dôkaz, zasa klamete. Klamete aj v tom, pokiaľ ide o registrované partnerstvo alebo teraz od toho odchádzate a hovoríte o práve na informovanie, v poriadku, ak žijú dve osoby rovnakého pohlavia v domácnosti spolu, mne tiež nevadí, keď dáme do napríklad zdravotníckych zákonov ustanovenie, že takéto osoby by mali mať právo na informovanie v prípade zlého zdravotného stavu toho druhého, s kým žije. Dnes už nie je problém z hľadiska občianskeho zákonníka a príslušných predpisov, pokiaľ ide o dedenie. Tieto osoby za určitých podmienok sa môžu dostať k nejakému majetku. Ale dostali ste konkrétnu otázku a konkrétne ste odpovedali. Denník Sme 8.februára 2014, "súhlasili by ste s uzákonením registrovaného partnerstva homosexuálov?" Odpoveď, Andrej Kiska, áno.

Andrej KISKA, kandidát na prezidenta SR
--------------------
A čítali ste tam aj to vysvetlenie, ktoré bolo pod tým, prečítajte si to vysvetlenie, ktoré bolo pod tým.

Robert FICO, kandidát na prezidenta SR
--------------------
Ale prosím vás, rozdeľujte, zase spájate dve veci. Hovoríte o práve na informácie. Ja som za právo na informácie. Ja som za to, aby sa aj posilnili možno niektoré veci. Ale registrované partnerstvo uzákonenie registrovaného partnerstva je niečo úplne iné. Ako teraz hovoríme o práve na informácie, právo na dedenie alebo ďalšie veci. Čiže nemôžete, stále vy stále meníte názor.

Ľuba ORAVOVÁ, moderátorka
--------------------
Dobre. Pán Kiska.

Andrej KISKA, kandidát na prezidenta SR
--------------------
Časť informácie nedávalo jasnú odpoveď. Mohli sme dať odpoveď áno a nie a pod tým to dole vysvetliť. Tak poprosím vás, prečítajte tam aj to vysvetlenie.

Ľuba ORAVOVÁ, moderátorka
--------------------
Aké teda bolo to vysvetlenie, pán Kiska?

Andrej KISKA, kandidát na prezidenta SR
--------------------
Ale to je presne to, ktoré som teraz povedal. Že v týchto prípadoch, ako sú zdravotná...

Peter BIELIK, moderátor
--------------------
Musíme ďalej, veľmi pekne ďakujem, aby ste sa neprekrikovali a naši diváci vám aj rozumeli, poďme ďalej. Spomínali sa tu ústavné zmeny na jednu aj na druhú stranu budem mať otázky, čo sa týka ústavných zmien, ktoré súvisia napríklad so zmenami v justícii, pán Kiska, ako by ste sa postavili k nim? Oddelenie napríklad funkcie predsedu Súdnej rady a Najvyššieho súdu.

Andrej KISKA, kandidát na prezidenta SR
--------------------
Tak, súdnictvo je, žiaľ pokrivené, je politicky prepojené a doplácajú naňho práve občania tým, že často nefunguje objektívne, ľudia prichádzajú o svoje majetky, tí ktorí by mali vo väzení sedieť, vo väzení nesedia, a čo je ešte najhoršie, zhoršilo sa, aj kvôli nevymožiteľnosti práva sa veľmi výrazne zhoršilo to podnikateľské prostredie, to ktoré nám tu prácu môže tvoriť. Riaditeľ Slovenskej sporiteľne na veľkej konferencii povedal, ku nám nechcú prísť zahraničné firmy kvôli tomu, že súdne rozhodnutie sa dá kúpiť. Takže ja vítam a všetci kričíme a voláme už dávno po tom, aby súdnictvo bolo zreformované. Mne na tom vadia dve veci. Vadia mi na tom to, že sa to začína robiť pár týždňov pred voľbami prezidentskými, kde ja pokladám za tieto zmeny ako súčasť predvolebnej kampane premiéra, pretože je v svojom kresle s malou prestávkou viac ako 6 rokov. O súdnictve vieme všetci dávno, že je v zlom stave. Pán premiér dostal Harabina tam, kde je, pretože on ho vytiahol za ministra. Takže mňa len prekvapuje, že po toľkých rokoch zrazu, keď premiér zistil, že ľuďom vadí, v akom stave je naše súdnictvo, tak teraz pár týždňov pred prezidentskými voľbami túto otázku vytiahol. Mne sa niekedy zahraniční novinári sa smiali, pretože hovoria, viete, pán Kiska, ideálne by bolo, keby sme prezidentské voľby mali každý jeden rok a keby vždy ešte kandidoval aj premiér, pretože vtedy sa zrazu začínajú otvárať otázky, ktoré ľudí trápia, doteraz sa neriešili a zrazu pár týždňov pred tým sa začínajú riešiť. 

Robert FICO, kandidát na prezidenta SR
--------------------
Môžem zareagovať?

Peter BIELIK, moderátor
--------------------
Nech sa páči ale aj tu otázku by som rád položil, ktorá sa týka oddelenia dvoch funkcií, ktoré sú v súčasnosti stelené do jednej osoby, to znamená predsedu Najvyššieho súdu a Súdnej rady. Prečo teraz, pán Fico?

Robert FICO, kandidát na prezidenta SR
--------------------
Chcem predovšetkým opäť povedať, že opäť prejavil pán Kiska veľkú mieru politického amatérizmu, pretože na zmeny, o ktorých teraz hovoríme, pán Kiska, je treba ústavnú väčšinu. Dnes na Slovensku nikto nedisponuje ústavnou väčšinou. Smer má 83 poslancov, ale ústavná väčšina je 90 poslancov plus ďalších, ktorí by sa k tomu pridali. Nech sa páči. Bol by som veľmi zvedavý, ako by ste vy dosahovali ústavnú väčšinu, keď je taký rozpor medzi opozíciou a vládou. Je tu predsa normálny legitímny súboj medzi vládou a ostatnými opozičnými stranami a veľmi ťažko sa dosahuje dohody takéhoto charakteru. Že, pán Kiska, toto je historický okamih a nie predvolebná kampaň. My sme sa málokedy dokázali dohodnúť na ústavných zmenách. Dokázali sme sa dohodnúť pri dlhovej brzde, dokázali sme sa dohodnúť v roku 2012, keď vznikla ústavná kríza a bolo treba postavenie prezidenta upraviť, aby mohol riešiť konkrétne situácie a teraz v hodnotových otázkach došla ďalšia historická dohoda na ústavnej väčšine. Prosím neznižujte význam tejto dohody a neznižujte význam tohto ústavného zákona. Alebo to je hodnotový zákon, a ja som veľmi rád, že takáto zmena nastala. Pokiaľ ide o otázku, ktorú ste postavili z hľadiska oddelenia. Samotné oddelenie funkcie predsedu Súdnej rady a predsedu Najvyššieho súdu nerieši problémy v justícii. Nerieši. Ale vychádzame z toho, že predseda Najvyššieho súdu má iné kompetencie, iné postavenie a predseda Súdnej rady má úplne iné postavenie a iné kompetencie. A pán Kiska, prosím, ak idete niečo povedať, tak si to predtým najprv dobre prečítajte a argumentujte presne dátumami, hodinami, a textom, ako to robím ja celú reláciu a poviem jednu vec. Pán Harabin sa stal predsedom Najvyššieho súd SR tak, že ho  zvolila Súdna rada. A Súdna rada vznikla tak, že jej podmienky nastavila vláda Mikuláša Dzurindu. Toto nemá absolútne nič spoločné s mojou vládou. Stal sa predsedom Najvyššieho súdu presne v tom okamihu. A teraz pokiaľ ide o ostatné zmeny, pre mňa je dôležitejšie, že ideme do obmedzenia trestnoprávnej imunity sudcov, pre mňa je dôležité, že pôjdeme do obmedzenia práce doma, pre mňa je dôležité, že sme pripravení hovoriť o akýchsi previerkach schopnosti sudcov, pretože potrebujeme niektorých ľudí zo súdnictva dostať takýmto spôsobom preč. A už keď mám k dispozícii túto tému, túto otázku, ja sa vyjadrím...

Peter BIELIK, moderátor
--------------------
Ja by som to rád konkretizoval predsa len, je to teda zlé, že jeden človek je aj predsedom Najvyššieho súdu aj predsedom Súdnej rady? Môžte povedať veľmi konkrétne áno alebo nie?

Robert FICO, kandidát na prezidenta SR
--------------------
Netvrdím, že to je zlé. Len sú to dve úplne rozdielne pozície. Bude užitočnejšie, ak predseda Najvyššieho súdu sa bude venovať len Najvyššiemu súdu a predseda Súdnej rady sa bude venovať len Súdnej rade.

Ľuba ORAVOVÁ, moderátorka
--------------------
Pán Kiska, samozrejme môžete zareagovať aj na to oddelenie týchto funkcií a ja by som to aj doplnila otázkou, spomínajú sa bezpečnostné previerky, podľa vášho názoru prispejú bezpečnostné previerky sudcov k zvýšeniu dôveryhodnosti súdnictva?

Andrej KISKA, kandidát na prezidenta SR
--------------------
Tak, k oddeleniu, ja súhlasím s premiérom v tom, že oddelenie by malo byť. Pre mňa je zasa len a nechcem sa opakovať paradoxné to, že pán premiér je posledný, ktorý o tom hovorí, pretože o tom sa tu už hovorí roky. Čo sa týka bezpečnostných previerok sudcov, áno, bezpečnostné previerky by mali byť vykonané. Problémom zatiaľ je, že čo sa nikto nevie, čo sa s výsledkami týchto previerok stane, či o nich bude rozhodovať Súdna rada a hrozí tu veľké riziko, že Súdna rada tak ako je teraz postavená a ako je zložená, by dokonca mohla zneužiť tieto previerky na vylúčenie možno sudcov, s ktorými by nebola spokojná. Takže treba počkať na druhé čítanie, treba počkať do toho štádia, aby sme vedeli, ako to bude stanovené a mne sa napríklad osobne veľmi nepozdáva to, že sa vylúčila možnosť, aby, zatiaľ sa diskutuje o možnosti, že prezident nemôže menovať členov Súdnej rady. Pretože náš ústavný systém je postavený na systéme vzájomných bŕzd a protiváh medzi jednotlivými, medzi prezidentom, medzi parlamentom, vládou a súdnou mocou a nerozumiem tomu, prečo zrazu táto možnosť, ktorú doteraz prezident mal, že môže menovať troch členov Súdnej rady, sa zrazu o tom hovorí, že by tam byť nemalo.

Robert FICO, kandidát na prezidenta SR
--------------------
Je to vec dohody ústavnej väčšiny a je tu názor, že treba inak postaviť Súdnu radu, teda zloženia, spôsob jej kreovania by mal byť trochu iný. Z toho dôvodu je to len otázka, koľko takéto návrhy získajú hlasov. Musí to byť viac ako 90.

Peter BIELIK, moderátor
--------------------
Keď som sa pýtal v poslednej Téme dňa a boli našimi hosťami dvaja páni, pán Paška, váš stranícky kolega a pán Figeľ, pripustili, aj keď je tam daná možnosť, že by sa dokonca šéfom Súdnej rady stal nesudca alebo iný sudca, tak tých 8 hlasov v Súdnej rade zase zabezpečuje to, aby si to sudcovia nejakým spôsobom ošetrili. Pri všetkom tom, čo znamená súdna moc a že má byť nezávislá, vy by ste odporučili Štefanovi Harabinovi, aby napríklad kandidoval aj do budúcich funkcií?

Robert FICO, kandidát na prezidenta SR
--------------------
Ja sa nebudem tváriť, že nepoznám pána Harabina, ako sa tvári pán Kiska, že nepozná scientológov. Harabina poznám, samozrejme, dlhé roky. Keď ho nominovalo HZDS za ministra spravodlivosti, keď bola koaličná vláda. Podľa môjho názoru je to človek, pokiaľ ide o odborné schopnosti, na svojom mieste. On je naozaj veľmi dobrý odborník. Ale objektívne musím povedať, objektívne, hoci ho dobre poznám a ja mu to aj poviem aj to hovorím priamo do očí, si myslím, že polarizuje slovenské súdnictvo. Polarizuje. Čiže keby sa ma teraz spýtal Štefan Harabin, či mu odporúčam, aby išiel opätovne kandidovať na post predsedu Najvyššieho súdu, tak mu poviem rovnako priateľsky poviem, Štefan, ja ti neodporúčam, aby si kandidoval za predsedu Najvyššieho súdu. A nie je na tom nič, myslím si, že toto je povinnosťou aj ľudí, ktorí sa poznajú, aby si takéto názory veľmi jasne hovorili.

Peter BIELIK, moderátor
--------------------
Ďakujem pekne. Na neďalekej veži odbíja zvon, páni, veľmi pekne ďakujem za zaujímavú diskusiu, za to, že ste si našli čas pre divákov televízie TA3, je pravé poludnie, takže sme veľmi radi, že sme takýto priamy súboj mohli ponúknuť našim divákom. Myslím, a to uznáte obidvaja, že to bol najpriamejší zatiaľ súboj, my ako rozhodcovia sme sa snažili do toho nezasahovať, aby si ľudia mohli urobiť vlastný názor.

Robert FICO, kandidát na prezidenta SR
--------------------
Pán redaktor, znovu opakujem, ja želám pánovi Kiskovi pekný deň, nech si užije aj s rodinou, 

Peter BIELIK, moderátor
--------------------
Podali ste si ruky na začiatku.

Andrej KISKA, kandidát na prezidenta SR
--------------------
Pravdaže. Ja si politiku netreba brať osobne a ja chcem ľudí spájať, nie ich rozdeľovať.

Robert FICO, kandidát na prezidenta SR
--------------------
A ja takisto. Ďakujem pekne. Všetko dobré. Ďakujem vám. Môžem sa aj s vami rozlúčiť?

Peter BIELIK, moderátor
--------------------
Ďakujem veľmi pekne. Všetko dobré želám.

Ľuba ORAVOVÁ, moderátorka
--------------------
Ďakujem pekne. 

Peter BIELIK, moderátor
--------------------
Všetko dobré želám. Aby sme neurobili kríž.

Ľuba ORAVOVÁ, moderátorka
--------------------
Dámy a páni, spolu s vami sme pri voľbách prezidenta pri tom prvom kole strávili viac ako jeden mesiac.

Peter BIELIK, moderátor
--------------------
V Témach dňa sme vám osobitne predstavili v paľbe ostrých otázok každého jedného kandidáta a ponúkli vám aj spoločné diskusie všetkých z nich. Veríme, že sme vám pomohli v tom, aby ste napokon vybrali toho najlepšieho kandidáta na prezidenta SR. Ďakujeme vám za pozornosť i vašu priazeň. Dovidenia. 

Ľuba ORAVOVÁ, moderátorka
--------------------
Dovidenia.

13.4.2014
TA3
Hrozí nám plynová kríza?
13.4.2014    TA3    str. 01   11:00 V politike
            
Ľuba ORAVOVÁ, moderátorka
--------------------
V 5 rokoch opäť čelím možnej plynovej kríze. Vzťahy medzi Ruskom a Ukrajinou sú na bode mrazu a Slovensko sa dostalo medzi dva mlynské kamene. Kto, ako a kedy tento problém vyrieši? Stojíme naozaj na prahu vojenského konfliktu? V dnešnej relácii TA3 V politike uvidíte a budete počuť odpovede od týchto hostí. Minister zahraničných vecí Miroslav Lajčák, analytici Alexander Duleba a Robert Ondrejčák a prvý krát po prezidentských voľbách premiér Robert Fico. Vitajte. No a v štúdiu vítam ministra zahraničných vecí Miroslava Lajčáka. Dobrý deň.

Miroslav LAJČÁK, minister zahraničných vecí SR /Smer-SD/
--------------------
Dobrý deň.

Ľuba ORAVOVÁ, moderátorka
--------------------
Len pripomeniem, že vzhľadom na povinnosti túto reláciu predhravame, dnes je piatok, len pred niekoľkými hodinami ste sa vrátili z Ukrajiny, kde ste rokovali s ukrajinskými predstaviteľmi. Podľa tých medializovaných správ ste vlastne hovorili aj o reverznom toku a informovali ste aj ukrajinskú stranu, že sa začali technické práce. Ako to prijali?

Miroslav LAJČÁK, minister zahraničných vecí SR /Smer-SD/
--------------------
Moja návšteva na Ukrajine bola veľmi dobre načasovaná a považujem ju za veľmi dôležitú a tiež užitočnú, mala až 3 ciele, alebo teda tak tri rozmery. Ten jeden je, že som vystúpil na prestížnej konferencii o bezpečnosti, kyjevské bezpečnostné fórum, ako jeden z hlavných rečníkov. Ten druhý je, že som sa stretol prakticky s celou politickou reprezentáciou, úradujúcim prezidentom, s premiérom, s ministrom zahraničných vecí s hlavným kandidátom na prezidenta Petrom Porošenkom, s mimovládnymi organizáciami a rozdal som viacero interview, a ten tretí rozmer je práve rokovanie s premiérom a ministrom energetiky o reverznom toku plynu. Môžem povedať, že tej téme je na Ukrajine venovaná obrovská pozornosť a bol som s ňou konfrontovaný všade. Bolo preto veľmi dôležité, aby som vyvrátil akékoľvek podozrenie o tom, že Slovensko nemá záujem dodávať plyn reverzným tokom a skôr som upozorňoval na to, že namiesto tlačových vyhlásení alebo interview bolo treba, aby prebehli priame rokovania, ktoré od decembra neprebiehali, žiaden kontakt, žiadna komunikácia medzi Ukrajinou a Slovenskom neprebiehala, a práve preto som požiadal ministra energetiky Prodana, aby pricestoval čo najskôr na Slovensko a dohodli sme sa, že v utorok bude tu jednak vo Veľkých Kapušanoch a jednak v Bratislave a chceme, aby sme mali vlastne rokovania trojstranné, SR, Ukrajina Európska komisia. Politická úroveň aj expertná úroveň, to znamená, aj za prítomnosti oboch prepravcov a aby sme si tie veci vyjasnili, pretože tie rokovania sú zložité, alebo sú to rozličné pohľady, iný je názor technický, iný je názor finančný, iný je názor právny a tie veľa nedorozumení vznikalo práve aj preto, že sa presadzoval jeden, alebo druhý alebo tretí názor, ak chceme naozaj túto pozíciu zjednotiť a naozaj chcem teraz zdôrazniť, že Ukrajina je v  takej nejakej, cíti sa ako keby bolo v atmosfére obliehania a veľmi ráta, kto je s nami a kto nie je s nami a pre mňa bolo veľmi dôležité, aby po mojej návšteve bolo jasné, že Slovensko určite nie je medzi krajinami, ktoré nie sú s Ukrajinou.

Ľuba ORAVOVÁ, moderátorka
--------------------
V každom prípade predseda vlády tento týždeň v stredu hovoril o tom, že máme mať všetko právne aj finančne ošetrené, čo sa týka práve toho reverzného toku. Ideme teda do toho bez týchto záruk?

Miroslav LAJČÁK, minister zahraničných vecí SR /Smer-SD/
--------------------
Ideme do toho, pretože tie technické práce, ktoré je nutné uskutočniť, zaberú niekoľko mesiacov a my za ten čas všetky tie právne a ďalšie aspekty ošetríme. Ale ako výraz našej dobrej vôle a našej pripravenosti riešiť situáciu sme prijali rozhodnutie, že teda rozbiehame tie prípravné technické práce bez aj bez toho, aby sme už mali tie veci ošetrené, ale vravím, do konca tohto procesu určite musíme mať aj riadny právny rámec.

Ľuba ORAVOVÁ, moderátorka
--------------------
Mali ste pocit, že sú pripravení, ukrajinská strana, na takéto záruky, ktoré Slovensku teda ponúkne?

Miroslav LAJČÁK, minister zahraničných vecí SR /Smer-SD/
--------------------
Nejde o záruky. Ide o to, že v EÚ sa obchody uskutočňujú tak, že majú nejaký podklad, nejakú podstatu, nejakú dohodu, čiže ide len o to. My nepotrebujeme žiadne extra garancie. Dôležité ale je aj to, že ta celá diskusia o reverznom toku zo Slovenska sa dostala do inej polohy v súvislosti s najnovším vývojom, to znamená, keď ruská strana listom prezidenta Putina viacerým európskym lídrom vrátanie premiérovi Ficovi informovala, že bude vyžadovať, aby Ukrajina platila za dodávky dopredu a že bude dodávať len také objemy, aké Ukrajina reálne zaplatí. A z tých rokovaní, ktoré som v Kyjeve mal jasne vyplynulo, že ukrajinskí partneri sa nechystajú platiť tu súčasnú cenu, to je 485 dolárov za tisíc metrov kubických, to znamená, že tu vzniká podstatne väčší problém než je slovenský reverz, problém, ktorý sa ani nevyrieši medzi Slovenskom a Ukrajinou. Bude nutné ho riešiť na úrovne EÚ. Samozrejme za účasti Ruskej federácie, ale v každom prípade pre mňa je dôležité, aby reverz zo Slovenska na Ukrajinu nebol vnímaný ako nejaký problém, pretože reálne ja tu problém nevidím.

Ľuba ORAVOVÁ, moderátorka
--------------------
Ukrajinská strana však na základe doterajších rokovaní, spomínali ste, že sa nerokovalo od decembra, to znamená, niekoľko mesiacov, o vybudovaní prípojky nebola schopná podpísať ani len základné dohody, hoci boli prerokované dokonca za účasti EÚ. Veríte teraz Ukrajine?

Miroslav LAJČÁK, minister zahraničných vecí SR /Smer-SD/
--------------------
Nejde o to, či ja Ukrajine verím, ale samozrejme povedal som to aj verejne a povedal som to včera na rokovaniach, že viaceré veci nepovažujeme za korektné, aj nejaké obviňovanie, že sme nepustili techniku do našej stanice vo Veľkých Kapušanoch, čo tiež nie je pravda, a hovoril som o tom, že keď máme problém, tak rokujeme, a nevydávame tlačové vyhlásenia. Čiže od tohto rokovania budúci týždeň očakávame práve to, že sa veci vyjasnia a účasť, alebo prítomnosť EK vnímame práve ako záruku toho, že všetko čo bude povedané, jednou alebo druhou stranou, bude nejakým spôsobom verifikované, potvrdené Európskou komisiou.

Ľuba ORAVOVÁ, moderátorka
--------------------
Kedy bude prepojka vybudovaná a kto ju zaplatí? Sú už tieto detaily nejakým spôsobom jasnejší?

Miroslav LAJČÁK, minister zahraničných vecí SR /Smer-SD/
--------------------
Nie je to úplne otázka na mňa, ale vzhľadom na to, že v ostatných dňoch a týždňoch sa tejto téme venujem viac, než by minister zahraničných vecí normálne mal, tak môžem povedať, že prípojka môže byť vybudovaná približne v novembri a tie náklady je pripravený znášať Eustream.

Ľuba ORAVOVÁ, moderátorka
--------------------
Čo tak napríklad EK by preplácala prípadné náklady spojené vlastne s takýmto riešením?

Miroslav LAJČÁK, minister zahraničných vecí SR /Smer-SD/
--------------------
Aj to je možné, ale v tejto chvíli Eustream sa hlási k tomu, že tie náklady je schopný znášať z vlastného rozpočtu. Logicky ako konečná firma očakávajú, že sa mu tie náklady vrátia v poplatkoch za prepravu plynu.

Ľuba ORAVOVÁ, moderátorka
--------------------
A to je vlastne ta otázka, či bude Ukrajina schopná, keďže má problémy platiť Gazpromu vysokú sumu, či bude schopná platiť de facto za tento reverzný plyn.

Miroslav LAJČÁK, minister zahraničných vecí SR /Smer-SD/
--------------------
Áno, to je dobrá otázka, ukrajinská strana nejakým spôsobom predpokladá, že nebude odkázaná na to, aby platila. Alebo ak už, tak nie v plnej výške a očakáva, že tie náklady bude znášať, alebo spoluznášať medzinárodné spoločenstvo alebo Európska únia, a to je práve téma, to čo hovorím, že ta naša diskusia je len malou súčasťou veľkej diskusie, ktorá naozaj musí prebiehať aj na úrovni EÚ.

Ľuba ORAVOVÁ, moderátorka
--------------------
Tu sú vlastne informácie z EÚ, ktoré naznačujú, že by sa mala aj EÚ napríklad spolu so svetovou bankou alebo MMF podieľať na tom, aby Ukrajina teda nemala tento dlh alebo sa podarilo sanovať tento dlh. Ako sa na to pozerá Slovensko?

Miroslav LAJČÁK, minister zahraničných vecí SR /Smer-SD/
--------------------
Pozerám sa na to tak, že je treba tieto veci vyriešiť a vyjasniť veľmi skoro, pretože pokiaľ naozaj z ruskej strany prestanú prúdiť dodávky plynu pre potreby Ukrajiny, ukrajinská strana nebude schopná začať plniť zásobníky a pripravovať sa na zimu, tak v tom prípade nás čaká naozaj veľký problém a čas na vyriešenie nie je dlhý, ja to odhadujem tak na 3 mesiace.

Ľuba ORAVOVÁ, moderátorka
--------------------
V každom prípade ak Rusko pre prázdne ukrajinské zásobníky nebude schopné posielať plyn do Európy, aký plyn vlastne my budeme posielať?

Miroslav LAJČÁK, minister zahraničných vecí SR /Smer-SD/
--------------------
Ďalšia dobrá otázka, treba si tiež uvedomiť, že celý reverz, o ktorom hovoríme, je stále len ten istý ruský plyn, ktorý by ale prišiel inou trasou. To znamená, a to chcem zdôrazniť veľmi jasne jednoznačne, že hlavnou garanciou zabezpečenia energetickej bezpečnosti Ukrajiny, Slovenska aj EÚ je v prvom rade to, aby pokračoval neprerušene tok plynu z Ruska cez Ukrajinu, Slovensko ďalej do Európy. Ak by toto malo vypadnúť, Európa má veľký problém aj celá otázka reverzu sa dostáva do úplne inej polohy.

Ľuba ORAVOVÁ, moderátorka
--------------------
No a tu takisto je možno zatiaľ len teoretická otázka, keďže hovoríte, že prioritne ste za to, aby ten súčasný stav, aký dajme tomu teda bol ešte pred týmito problémami, v takom prípade, ak by teda došlo k reverznému plynu, je potom aj jasné, s kým vlastne Ukrajina podpíše nejakú dohodu?

Miroslav LAJČÁK, minister zahraničných vecí SR /Smer-SD/
--------------------
To budeme riešiť na budúci týždeň, ale faktom je a treba si uvedomiť, že po prvé, akýkoľvek pokus obísť Ukrajinu pri dodávkach plynu pre Európu znamená, že je obídené aj Slovensko a znamená to pre nás obrovské ekonomické straty. Po druhé, akákoľvek podpora projektu, ako je napríklad Južný prúd, je vlastne, ubližuje Ukrajine, lebo je to dodávka od toho istého dodávateľa, iba inou trasou, to znamená, nemôžu niektoré krajiny EÚ hovoriť, že sú za pomoc Ukrajine a zároveň podporovať projekt, ktorý Ukrajine ubližuje a ubližuje jej zásadným spôsobom. No a vychádzam z toho, že naozaj budeme musieť veľmi rýchlo tieto veci riešiť, koniec koncov aj v pondelok budeme v Luxemburgu na zasadnutí Rady ministrov zahraničných vecí EÚ pre vonkajšie vzťahy a pribudol nám ďalší bod do agendy, a to je vlastne požiadavka alebo prosba predsedu EK Barrosa, aby sme spoločne zaujali stanovisko k listu prezidenta Putina a aby sme teda odpovedali ako jedným hlasom.

Ľuba ORAVOVÁ, moderátorka
--------------------
Predsa len možno taká laická otázka, takisto iba zatiaľ v teoretickej rovine. Ak by sa došlo vlastne k tomu reverznému toku, je v EÚ dostatok plynu tak, aby dajme tomu aj my sme de facto netrpeli?

Miroslav LAJČÁK, minister zahraničných vecí SR /Smer-SD/
--------------------
V tejto chvíli áno. Ale predovšetkým vďaka tomu, že prúdi plyn cez Ukrajinu a Slovensko ďalej do Európy.

Ľuba ORAVOVÁ, moderátorka
--------------------
A dá sa možno odhadnúť, na aké dlhé obdobie, aj keď viem, že ste ministrom zahraničných vecí?

Miroslav LAJČÁK, minister zahraničných vecí SR /Smer-SD/
--------------------
To už do tohoto by som sa nerád púšťal. Faktom je, že tie mnohé z alternatív sú ešte stále vo výstavbe a nedá sa s nimi rátať v horizonte minimálne troch rokov. To znamená, že ta prítomnosť ruského plynu pre Európu, európsky kontinent je kľúčová. A nemal by nikto sa s touto témou, alebo s touto otázkou zahrávať alebo ju nejakým spôsobom zneužívať na politické ciele.

Ľuba ORAVOVÁ, moderátorka
--------------------
Druhá vec je, máme tu vlastne aj ruskú stranu, to znamená, naše zmluvné vzťahy s Gazpromom. Čo sa týka tohto reverzného toku, sú tam nejaké rokovania slovenskej časti, alebo slovenských predstaviteľov s Gazpromom napríklad?

Miroslav LAJČÁK, minister zahraničných vecí SR /Smer-SD/
--------------------
Áno, ja teda nie som súčasťou tých rokovaní, ale samozrejme slovenská strana rokuje s Gazpromom, pretože potrebuje mať garantované dodávky plynu pre potreby Slovenskej republiky.

Ľuba ORAVOVÁ, moderátorka
--------------------
A diskutuje sa vlastne aj o prípadnom reverznom toku? Bol by to problém, dajme tomu?

Miroslav LAJČÁK, minister zahraničných vecí SR /Smer-SD/
--------------------
Hovoríme o ruskom plyne. Takže je asi normálne, aby ruská strana nejakou formou bola súčasťou tých rokovaní alebo myslieť si, že dokážeme vyparátiť nejaké hnucúnstvo za chrbtom Ruskej federácie a narábať s tým plynom mimo dohôd, by bolo veľmi krátkozraké a naivné. Takže na jednej strane nikto nemôže mať právo veta, ale na druhej strane naozaj my máme i dohody, ktorými sme viazaní, ktoré potrebujeme rešpektovať, ruská strana samozrejme starostlivo sleduje toto dianie a ja si myslím, že treba riešiť problém dodávok plynu ako dospelí ľudia, ako zodpovední ľudia, ako zodpovední štátnici a nie akí, ak som povedal, výtržníci.

Ľuba ORAVOVÁ, moderátorka
--------------------
Kde spôsobí, dajme tomu, prípadné vybudovanie tej prípojky alebo prepojky nejaké komplikácie do vzťahov Slovenska a Ruska napríklad?

Miroslav LAJČÁK, minister zahraničných vecí SR /Smer-SD/
--------------------
Nemyslím si, že koniec koncov už dnes existuje takáto technická, takéto riešenie medzi Ukrajinou a Poľskom, Ukrajinou a Maďarskom, pravdou je, že sa nevyužíva v plnej kapacite, ale existuje a nie je to vnímané ako problém. To že máme technické zariadenia, nemôže nikto brať ako problém. Problém je samozrejme to, aby sa dodržiavali záväzky, aby plyn sa nestrácal a aby končil tam, kde je dohodnutý. Ale pokiaľ sú voľné objemy plynu, tak v súlade s pravidlami voľného európskeho trhu môže obrazne povedané cestovať ktorýmkoľvek smerom. Len vraj nesmie to porušovať existujúce záväzky.

Ľuba ORAVOVÁ, moderátorka
--------------------
Vy ste už spomínali, že v utorok bude rokovanie Slovenska, Ukrajiny a EÚ. Čo si také zásadné od toho sľubujete?

Miroslav LAJČÁK, minister zahraničných vecí SR /Smer-SD/
--------------------
V prvom rade vyslanie jasného signálu, že Slovensko má záujem riešiť ukrajinskú zložitú situáciu, po druhé, že nejasnosti treba riešiť priamym rokovaním, a po tretie, dohodnúť ďalší postup, ktorý bude záväzný pre všetkých.

Ľuba ORAVOVÁ, moderátorka
--------------------
V tejto súvislosti predseda vlády hovoril o tom, že rokovania tejto trojky bez Ruska nie sú dostatočné. Zvážilo sa možno aj prizvanie RF?

Miroslav LAJČÁK, minister zahraničných vecí SR /Smer-SD/
--------------------
Ja som už povedal, že Ruská federácia nemôže byť z toho celkového procesu vylúčená, ale v danom prípade my riešime slovensko-ukrajinskú prípojku, alebo teda slovensko-ukrajinské prepojenie formou reverzného toku plynu, kde EK má čo povedať a zároveň bude nevyhnutné podľa môjho názoru na úrovni EK - RF rokovať o celom tom probléme, ktorý nám každým dňom narastá, a to je to riziko zastavenia dodávok ruského plynu pre Ukrajinu a nechcem hovoriť, čo ďalej z toho môže vyplynúť.

Ľuba ORAVOVÁ, moderátorka
--------------------
A takisto sa chystá veľké stretnutie Ukrajiny a Európska únia, Rusko a Spojené štáty americké. Môže toto rokovanie pomôcť v podstate aj Slovensku v prípade plynovej krízy?

Miroslav LAJČÁK, minister zahraničných vecí SR /Smer-SD/
--------------------
Nemyslím si, že témou tohto rokovania bude otázka dodávok plynu. Toto je vlastne nový formát na diskutovanie politických otázok a my tento formát vítame, pretože je to formát, kde je Ukrajina za stolom. To znamená, je účastníkom rokovaní. A po druhé, že je za stolom EÚ v osobe Catherine Ashtonovej, tak ako by to malo byť. Sme za to, aby toto rokovanie sa uskutočnilo, pretože je to odrazom toho, po čom voláme, politický proces, snaha deeskalovať situáciu, riešiť otvorené problémy priamymi politickými rokovaniami za účasti Ukrajiny. Tieto parametre tento formát spľňa. Ešte nie je definitívne potvrdený, že sa uskutoční, ale ja chcem vyjadriť teda nádej, že sa to naozaj podarí a verím, že to pomôže posunúť celý problém smerom k jeho riešeniu.

Ľuba ORAVOVÁ, moderátorka
--------------------
Keď sme vlastne už na Ukrajine a tejto situácii, ktorá tam momentálne je, to bude, ako ste povedali, ten hlavný bod rokovania tejto veľkej skupiny, ako hodnotíte súčasnú situáciu na Ukrajine?

Miroslav LAJČÁK, minister zahraničných vecí SR /Smer-SD/
--------------------
Veľmi zložitá, Ukrajina sa dnes potýka s viacerými výzvami, z ktorých každá je mimoriadne dôležitá a mimoriadne citlivá. Pomimo otázky plynu, ktorej sme sa venovali doteraz, je tu otázka reforiem. Práve včera ukrajinský parlament schválil balík reformných zákonov, ktoré vyplývajú z jeho dohody s MMF, ale to znamená, že vláda teda pristúpi k reformám, ktoré sa dotknú rodín, občanov, ich príjmov, to znamená, ktoré nebudú populárne a úlohou vlády je rozhodnúť čo s tým. Ďalšia veľká téme je bezpečnostná hrozba, to znamená, nepokoje alebo provokácie na východe krajiny, to že skupina ozbrojencov okupuje budovu, vlastne administratívne budovy či v Donecku, alebo v Charkove, alebo v Lugansku a tých pokusov je viac, tie, o ktorých my hovoríme alebo o ktorých sa píše, to sú tie, ktoré boli viacmenej úspešné, ale je ich viacero, ktoré boli odrazené. A potom je tu politický proces 25.mája má Ukrajina prezidentské voľby, je pre ňu veľmi dôležité, aby boli nespochybniteľné, ich charakter, to že sú teda slobodné a férové a  prebieha zároveň proces reformy ústavy, ktorý takisto je jednou z garancií kredibility týchto postmajdanovských zmien a kredibility súčasnej vládnej moci a vlády, to znamená, že aj tento proces prebieha. Čiže to je len niekoľko z veľkých tém, ktoré má takpovediac na tanieri súčasná ukrajinská vláda, vedenie štátu a ako hovorím, každá z týchto tém je sama o sebe veľmi závažná.

Ľuba ORAVOVÁ, moderátorka
--------------------
V každom prípade, ako sme spomínali to veľké rokovanie Ruska, Spojených štátov amerických a EÚ, a Ukrajiny, bude mať Rusko nejaké požiadavky podľa vás? Alebo má požiadavky nejakým spôsobom Rusko?

Miroslav LAJČÁK, minister zahraničných vecí SR /Smer-SD/
--------------------
Každá zo strán prichádza na toto rokovanie, alebo príde na rokovanie so svojou predstavou o tom, čo by malo byť jej predmetom. Niektoré z tých požiadaviek sa hovoria otvorene aj cez médiá, čiže počuli sme, že ruská strana chce hovoriť o vnútornom usporiadaní Ukrajiny, o procese prípravy ústavy, o tom dokonca ako by mala byť zastúpená ukrajinská strana na týchto rokovaniach, takisto sa na rokovanie pripravuje ukrajinská strana a samozrejme aj EÚ a Spojené štáty.

Ľuba ORAVOVÁ, moderátorka
--------------------
Vrchný veliteľ síl NATO Philip Breedlove má do utorka navrhnúť kroky, teraz budem citovať: "na uistenie členov NATO pri Ukrajine, že môžu rátať s podporou." Ako si to máme vysvetliť? Prídu na územie Slovenska napríklad americkí vojaci?

Miroslav LAJČÁK, minister zahraničných vecí SR /Smer-SD/
--------------------
O tom by musel rozhodnúť parlament, Národná rada SR, ale na minulotýždňovom rokovaní ministrov zahraničných vecí Severoatlantickej aliancie bolo jasne konštatované, že po rokoch, kedy sa Aliancia venovala skôr svojim operáciám mimo územia krajín Aliancie, teraz aj v dôsledku diania na Ukrajine, na Kryme je potrebné konsolidovať vlastne svoje vlastné teritórium, sústrediť sa na obranyschopnosť a operačnú schopnosť vojsk Aliancie a vzhľadom na to, že to čo sa deje je bezprostredne na východ od našich hraníc, tak sa sústrediť predovšetkým na to, do akej miery Aliancia je zabezpečená na svojej východnej hranici, kam patrí aj Slovensko. 

Ľuba ORAVOVÁ, moderátorka
--------------------
Môžu, tiež laická otázka, ako by ste možno odhadli riziko prípadného vojenského konfliktu? Lebo aj predseda vlády hovoril o tom, že jedno z tých rizík je aj bezpečnostné riziko.

Miroslav LAJČÁK, minister zahraničných vecí SR /Smer-SD/
--------------------
Otázka je, čo je vojenský konflikt. Ako môže dôjsť k ozbrojeným zrážkam na Ukrajine, koniec koncov vlastne tej hrozby používania zbraní sú prakticky na každodennom programe. Možnosť vojnového konfliktu medzi Ukrajinou a Ruskom ja vnímam ako veľmi nepravdepodobnú a možnosť vojnového konfliktu medzi Alianciou a Ruskom absolútne vylučujem.

Ľuba ORAVOVÁ, moderátorka
--------------------
Ešte taký jeden citát. Miloš Zeman, český prezident, povedal, že NATO by malo vstúpiť na územie Ukrajiny, ak Rusko zahájí širšie vojenské operácie mimo územia Krymu. Malo? 

Miroslav LAJČÁK, minister zahraničných vecí SR /Smer-SD/
--------------------
V každom prípade by o tom musela sa rozhodnúť celá Aliancia, všetkých 28 členov. V tejto chvíli nie je na to dôvod a namiesto toho, aby sme špekulovali, že čo by sme mali urobiť ak by, tak ja si myslím, že by sme mali urobiť všetko pre to, aby k takej situácii nedošlo, aby sme pred takú voľbu neboli postavení.

Ľuba ORAVOVÁ, moderátorka
--------------------
No a samozrejme to závisí najmä od politikov a predstaviteľov jednotlivých strán. Ďakujem veľmi pekne. To bol minister zahraničných vecí  Miroslav Lajčák. Dovidenia.

Miroslav LAJČÁK, minister zahraničných vecí SR /Smer-SD/
--------------------
Ďakujem pekne, dovidenia. 

Ľuba ORAVOVÁ, moderátorka
--------------------
V tejto chvíli vítam v štúdiu Alexandra Dulebu.  Pekný deň.  

Alexander DULEBA, analytik Spoločnosti pre zahraničnú politiku
--------------------
Pekný deň. 

Ľuba ORAVOVÁ, moderátorka
--------------------
A čakáme ešte na vášho kolegu pána Roberta Ondrejčáka, ktorý sa pripojí do dnešnej diskusie. Pán Duleba, pred malou chvíľou sme sa vlastne rozprávali o tej aktuálnej situácii. Začneme tou najnovšou aktualitou. Ukrajinské jednotky začali protiteroristickou operáciu v Slavjansku. Skúsme to možno vysvetliť a priblížiť divákom, čo to vlastne znamená?

Alexander DULEBA, analytik Spoločnosti pre zahraničnú politiku
--------------------
V podstate v noci zasadala Rada národnej bezpečnosti Ukrajiny a rozhodla sa, že zasiahne proti tým, ktorí obsadili budovu, vlastne predvčerom sa začalo to obsadzovanie, predvčerom a včera. Zhruba skupina sto ľudí vo vojenských uniformách bez insígnií, čo pripomína krymský scenár, pretože doteraz čo sme svedkami tých nepokojov a obsadzovaní budov v mestách východnej Ukrajiny, tak išlo v podstate o civilistov, ktorí boli tiež vyzbrojení, ale boli to civilisti, toto je sto ľudí oblečených v maskáčoch. Ukrajinská strana tvrdí, že tam identifikovali aj príslušníkov osobitných zložiek ruskej armády, takzvaného Specnázu a v noci sa ukrajinská, teda národná rada bezpečnosti rozhodla, že ide o teroristický útok, keďže sú ešte aj vyzbrojení samopalmi Ak-100, sú nafotení a tieto má vo výzbroji iba ruská armáda, žiadna iná. Že sa rozhodli teda pre operáciu protiteroristickú operáciu, dnes ráno už došlo k odblokovaniu jednej barikády, ktorá vlastne chránila prístup do mesta Slavjansk, údajne sa strieľalo, sú traja zranení na ukrajinskej strane. No samozrejme kľúčová vec, čiže je tu veľmi dramatická situácia, pretože ako keby sa nám začal opakovať alebo objavil znovu ten krymský scenár. No a samozrejme v priebehu dnešného dňa bude jasné, ako sa to vyvinie. Či bude úspešná ta operácia, neúspešná, či budú mŕtvi alebo nebudú mŕtvi, či budú zranení alebo inak poškodení na strane civilistov, no a ako zareaguje Rusko, pretože Rusko nahlásilo, že v prípade použitia sily použije silu kvázi tiež. No a sme pár dní pred začatím ženevských rokovaní 17.apríla, čiže toto nie sú dobré správy. Je to dosť dramatická situácia dnes a rozhodne sa možno o tom, ako tá kríza sa bude vyvíjať v ďalších možno týždňoch, možno mesiacoch.

Ľuba ORAVOVÁ, moderátorka
--------------------
Ak ste teda spomínali, že máme pred rokovaniami, dôležitými rokovaniami v Ženeve, dokonca ešte sú rokovania skôr, síce technického charakteru tu na Slovensku, ako podľa vás na to môže alebo zareaguje Rusko?

Alexander DULEBA, analytik Spoločnosti pre zahraničnú politiku
--------------------
Ťažko povedať. Ja vychádzam z tých vyhlásení ruských predstaviteľov, ktorí vyhlásili, že v prípade, že ukrajinská strana použije silu proti tým, ktorí sú teda vo východných mestách za federalizáciu Ukrajiny, lebo tak stojí vlastne otázka, tak ak použije silu, tak potom samozrejme to použitie sily bude recipročné, pretože tentokrát už sú teda na ukrajinských hraniciach jednotky ukrajinskej armády, národnej gardy a jednoducho celý konflikt môže len eskalovať.

Ľuba ORAVOVÁ, moderátorka
--------------------
Aký vplyv de facto môžu mať vôbec na tu spomínanú schôdzku v Ženeve podľa vás?

Alexander DULEBA, analytik Spoločnosti pre zahraničnú politiku
--------------------
Je niekoľko interpretácií. Prvá interpretácia je ta, že v podstate 5.apríla sme svedkami vlastne akokeby takej ďalšej vlny aktivizácie tých protestov na východe. Proruských protestov. Ale zároveň si treba uvedomiť, že skutočne nejde o masové demonštrácie. Aj teraz v Slavjansku tam je niekoľko sto ľudí, ktorí sú na námestí. Ide o najvyšší počet bol 6.apríla v Nikolajeve dokonca sa odhadovalo, že asi 5 tisíc ľudí. Ale to sú miliónové mestá. Lugansk, Doneck, Charkov, to sú miliónové mestá a do ulíc tam vychádza niekoľko tisíc ľudí. Ak si spomenieme, čo sa dialo v západných častiach Ukrajiny v januári, vo februári, keď vrcholila vlastne ako vrcholí protesty proti Janukovyčovi, tak na uliciach v mestách, ktoré majú sto, dve sto tisíc obyvateľov, bolo niekoľko desiatok tisíc. Už nehovorím samozrejme o Kyjeve, Lvove, o väčších mestách, ale čiže je to veľký nepomer a jednoducho je to realita súčasnej situácie, pretože ono ak bolo očakávanie na strane Ruska, že na východnej Ukrajine po zmene v Kyjeve, ku ktorej došlo 22., 23.februára, dôjde k masovým nepokojom, masovým demonštráciám, nie. Výhodní Ukrajinci sú ticho. Oni sú proste politicky by som povedal viac apatickí ako tí západní Ukrajinci a to má svoje dôvody samozrejme z minulého obdobia. Ale fakt je ten, že sme svedkami toho, že sa zaktivizovali stovky ľudí v tých veľkých ukrajinských mestách, ktoré sa snažia vlastne preberať pod kontrolu vládne budovy, v pondelok sa stala tragikomická situácia, keď vlastne sto takýchto civilistov ozbrojených vlastne omylom obsadilo divadlo miesto mestského úradu v Charkove. Čiže moja otázka znie, že či Charkovčania nevedia, kde majú divadlo a kde majú mestský úrad? Čiže dá sa teda proste predpokladať, že to sú ľudia, ktorí vlastne ani nie sú to miestni ľudia, lebo miestni ľudia by vedeli, kde takéto budovy v meste majú. Čiže ukrajinská strana tvrdí, že sú to provokácie organizované ruskou stranou. Vychádzajú z tých udalostí a z tých informácií, ktoré boli dostupné, si myslím, že teda je na tom veľká časť pravdy.

Ľuba ORAVOVÁ, moderátorka
--------------------
Dobre. Teda máme niekoľko dní do toho rokovania veľkej skupiny EÚ, Rusko, Spojené štáty americké, Ukrajina, vidíte reálnu túto schôdzku po týchto udalostiach?

Alexander DULEBA, analytik Spoločnosti pre zahraničnú politiku
--------------------
Jednoznačne áno, pretože jednoducho hlavný problém tej krízy, ako ho vidím ja, je vnútroukrajinský problém. To nie je problém Ruska, to nie je problém ani EÚ, iných vonkajších aktérov. A to je skutočnosť, že jednoducho nie sú schopní sa dohodnúť medzi sebou.. A teraz mám na mysli vládu v Kyjeve, ktorá je v podstate vláda jednej strany. Samozrejme, že prišla k moci po 22.februári revolučnou cestou, je to vláda Julie Tymošenkovej Baťkivština, okrem dvoch ministrov, ktorí patria vlastne strane Olega Ťahniboka Sloboda a šéfa SBÚ,ktorého navrhoval Kličko ako Udar, je to vlastne jednofarebná jednostranícka vláda. Toto nie je dobré pre politickú stabilitu Ukrajiny, pretože ta vláda nevyhrala voľby v roku 2012., ona prišla k  moci kvôli revolučnej situácii, kvôli tomu, že sa rozpadla Strana regiónov, ktorá mala pôvodne v ukrajinskom parlamente 205 členov zo 450. Teraz je ich tam zhruba asi sto. Samozrejme, že hlasovali za vznik tejto vlády v tých výnimočných situáciách, keď na výber nemali. Ale ta vláda nemá celoukrajinskou legitimitu. Nie je potvrdená voľbami. No a tu je veľký problém a veľký problém vidím v politike Julie Tymošenkovej, ktorá 20.marca odmietla návrh /nezrozumiteľé/, to je vlastne oligarcha, ktorý sa ponúkol kyjevskej vláde, že zoberie zodpovednosť za situáciu v Doneckej oblasti podobne ako Kolomojskyj v Dnepropetrovskej, alebo ta vláda nemá dosah na tieto regióny. A ponúkol vytvorenie fóra národnej jednoty. To fórum národnej jednoty malo pozostavať zo zástupcov parlamentných strán vo vterajšom parlamente a zároveň zástupcov všetkých regionálnych parlamentov a  malo mať 2 ciele. Prvé, dohoda na zásadných princípoch reformy ústavy,lebo ta ústava, ktorá teraz je, je parlamento-prezidentská a nezodpovedá politickým realitám Ukrajiny a bude problém. Ukázali nám to Tymošenková a Juščenko, keď boli na vyšších postoch ukrajinskej politiky v rokoch 2007 - 2010, kedy vlastne ta výkonná moc bola paralyzovaná. Ale zároveň ide o decentralizáciu moci vrátanie fiškálnej decentralizácie, nie o federalizáciu, ako to, povedzme, požaduje Rusko. A to, že Ukrajina potrebuje reformu, to že má zložitú geografickú štruktúru, že tie regióny sú, tie regionálne elity sú reálnymi politickými aktérmi, to je proste realita a to musí byť zohľadnené. Čiže táto vláda to nezohľadňuje. Druhá vec, požiadavka vlastne toho návrhu alebo obsah toho návrhu signatárov tu bol, že nech dôjde k rekonštrukcii vlády a nech sú tam zastúpení lídri, ktorí budú vlastne politici, ktorí budú mať výkonnú zodpovednosť, ale zároveň budú predstavovať záujmy juhovýchodnej Ukrajiny. No Tymošenková tento návrh odmietla z toho 20.marca, potom sme začiatkom apríla boli svedkami toho, že začali vlastne narastať znovu vlna protestov a vrátanie obsadzovania budov, no ale nedostali sme sa ďalej. Čiže pokiaľ by tie rokovania v Ženeve mali prispieť k tomu, že sa dosiahne vnútroukrajinská dohoda, že vznikne inkluzívna vláda, to bude prvý predpoklad, úplne najzákladnejší predpoklad toho, že tá kríza sa začne riešiť. Lebo tí východní Ukrajinci, oni chcú byť Ukrajincami. Oni nejdú do ulíc, nejdú do masových, ja neviem, 50, stotisícové demonštrácie na miliónové mestá by sa očakávalo, že pokiaľ by tam prevládli takéto názory, nie sú v uliciach, oni sú Ukrajincami, len zároveň nie sú stotožnení  s tou vládou, ktorá je v Kyjeve, a to sa týka nielen bežných ľudí, ale týka sa to aj politických lídrov, ktorí reálne tam momentálne kontrolujú situáciu. Čiže chýba vnútroukrajinská dohoda, toto je podľa mňa najväčší problém a pokiaľ tie rokovania v Ženeve pomôžu tomu, aby sa dohoda našla, pokiaľ jednoducho ten vývin v tom Slavjansku dneska alebo v tých ďalších mestách napomôže tomu, že sa to pohne k tej dohode, vzniku toho fóra národnej jednoty, v reforme ústavy, k zmene politického systému, lebo to vlastne Majdan chcel, a budú, ale sú potrebné predčasné parlamentné voľby, čo Tymošenková momentálne odmieta. Čiže nielen prezidentské voľby predčasné, ale aj predčasné parlamentné voľby. Čiže keď sa vývin pohne týmto smerom, tak budú to prvé kroky správnym smerom k riešeniu tej krízy.

Ľuba ORAVOVÁ, moderátorka
--------------------
Predsa len napadlo mi v súvislosti s tou situáciu, ktorá teda eskaluje, samozrejme uvidíme, aký to bude mať ďalší vývoj, ako to nejakým spôsobom sa dokáže eliminovať alebo naopak nedokáže eliminovať. Možno otázka, ktorá sa dotýka aj Slovenska v súvislosti so situáciou na Ukrajine. Vieme, že Severoatlantická aliancia rokovala, dokonca vrchný veliteľ Philip Breedlove silám NATO do utorka má navrhnúť kroky na uistenie členov NATO pri Ukrajine, že môžu rátať s podporou. Ako si máme tieto slová vysvetliť?

Alexander DULEBA, analytik Spoločnosti pre zahraničnú politiku
--------------------
Pozrite sa, pokiaľ Rusko sa rozhodne vojensky intervenovať vo východnej Ukrajine, čo sa môže stať, možno v najbližších hodinách, podľa toho, ako sa vyvinie situácia v tomto Slavjansku, budeme vlastne čeliť obrovskej kríze, pretože sa začne vojna. De facto to bude začiatok rusko-ukrajinskej vojny. A rozmery tej vojny, či bude malá, či bude lokálna, či Rusko pôjde ďalej, či len vlastne, ja neviem, obsadí nejaké časti ukrajinského územia, bude to po Kryme ďalšie veľké narušenie vlastne medzinárodného poriadku a mieru, vlastne územnej integrity susednej krajiny. To keď vlastne bude bežať vojna, teda bežať, proste keď bude vojna v susednej krajine, tak samozrejme že to môže mať dôsledky priamo na susedov Ukrajiny, dúfam, že nie priame, to znamená, že by tie vojenské udalosti vlastne zachvátili celú Ukrajinu a neviem, proste v Užhorode by sa strieľalo alebo bojovalo, to dúfajme, že nie. V každom prípade nám hrozí veľká migračná vlna, ak si zoberieme povedzme len taký bieloruský model, ja ho tak používam v týchto súvislostiach, lebo samozrejme z Bieloruska odchádzali ľudia aj z ekonomických dôvodov, ale vlastne za posledných 10 rokov zhruba 2 milióny Bielorusov odišlo z Bieloruska aj z politických dôvodov, boli perzekúcie a podobne. Polovica z nich sa zhruba sa usadila v susedných krajinách, Poľsku a Litve. Ak by toto malo platiť, povedzme, ten migračný potenciál z Ukrajiny v prípade takejto krízy, tak hovoríme o tom, že v podstate by mohlo odísť 6 až 7 miliónov Ukrajincov a z ktorých keby sa polovica usadila v susedných krajinách, tak mali by sme tu utečenecké tábory a nebolo by to tých pár tisíc miest, čo vlastne oznámil len náš minister vnútra, že Slovensko je pripravené zvládnuť príchod niekoľkých tisícok Ukrajincov, ale hovorili by sme o oveľa vyšších počtoch a zvládnuť logistiku, a to hovorím o tom prípade, že teda ta Ukrajina, ta vlna by nemala pokračovanie. To znamená, že by bola lokalizovaná, lokálna vojna nejaká, akože ako na Ukrajine, ale my by sme čelili, to bolo prvé, prvý taký dôsledok, ktorý by sme bezprostredne pocítili, zvládnuť logistiku utečeneckých táborov na svojom území, ktoré by mohli mať aj niekoľko sto tisíc ľudí.

Ľuba ORAVOVÁ, moderátorka
--------------------
Možno taká i takisto laická otázka, dalo by sa v takýchto prípadoch očakávať aj prípadná prítomnosť amerických vojakov na území členských štátov NATO?

Alexander DULEBA, analytik Spoločnosti pre zahraničnú politiku
--------------------
Je to všetko na základe dohody členských krajín a toho, že či tie členské krajiny, teda Slovensko, ktorých by sa to dotklo, by boli schopné to zvládať samostatne, prípadne by potrebovali nejakú pomoc v rámci Aliancie.

Ľuba ORAVOVÁ, moderátorka
--------------------
Samozrejme bude to na tých diplomatických a ďalších politických rokovaniach. Veľmi veľa si svet sľubuje od tej schôdky v Ženeve, uvidíme. Poďme vlastne k samotnej Ukrajine a toho, čo sa dotýka de facto nás, to znamená, plyn. Včera ukrajinský Naftogaz oznámil, že nebude Rusku platiť za plyn, kým sa neukončia rokovania o cene. Sme teda bližšie podľa vás na základe tohto stanoviska k plynovej kríze?

Alexander DULEBA, analytik Spoločnosti pre zahraničnú politiku
--------------------
Určite áno. Pretože na jednej strane je pochopiteľná snaha ukrajinskej strany momentálne nenapľňať zásobníky svoje v cene plynu,ktorá sa pohybuje takmer na úrovni 500 dolárov na tisíc kubíkov, pretože ukrajinská strana ráta samozrejme, že by mohla nakúpiť tento plyn z EÚ v oveľa nižších cenách. Čiže je prirodzené rozhodnutie ukrajinskej strany, podľa mňa každý z nás, kto príde do obchodu a uvidí jablko, to isté jablko za 10, za 5 korún rovnakej kvality, tak si radšej kúpi jablko za tých 5 korún ako za 10. Tu sa niet čo diviť. Čiže samozrejme má to z hľadiska technických záležitostí táto vyjednávacia pozícia ukrajinskej strany má nejaké limity časové a v podstate minimálne, myslím že v júni, v júli najneskôr by tie zásobníky mali byť naplnené minimálne teda tých 11,5 miliard kubíkov zemného plynu by malo byť v zásobníkoch, aby jednoducho bolo možné zabezpečiť technicky tranzit plynu z Ruskej federácie do Slovenskej republiky a ďalej. Čiže máme tu ešte stále nejaký priestor, na tieto rokovania a ja som optimista, hoci samozrejme, nevyľučujem, že Rusko sa rozhodne úplne prerušiť dodávky plynu cez Ukrajinu, keď sa ta situácia bude vlastne vyvíjať tak ako sa vyvíja v priebehu dnešného dňa, bude mať ďalšiu eskaláciu, čiže v podstate potom EÚ by čelila problému, že v podstate ten plyn, ktorý išiel cez územie SR, čo je úroveň asi 50 miliard kubíkov, by jednoducho nebol na trhu EÚ a samozrejme že by to vyvolávalo potrebu hlavne krajín, ktoré sú tak závislé na dodávkach plynu, ako je Slovensko, Bulharsko, pobaltské krajiny, jednoducho tento problém riešiť. My ho vieme nakúpiť, EÚ by prežila, ak si uvedomíme, že v podstate ročná spotreba EÚ je 600 miliard kubíkov, tak tých 50 miliard kubíkov by bolo citelných, ale nemyslím si, že nenahraditeľných za predpokladu, že by nedošlo k prerušeniu dodávok aj cez Nordstream. Lebo to by bolo ďalšie zhruba 50 miliard kubíkov. Tých 50 miliard kubíkov sa dá zvládnuť, sto miliard kubíkov by už bol samozrejme problém, problém nielen pre EÚ, ale samozrejme aj pre Ruskú federáciu, pretože ide vlastne o príjmy štátneho rozpočtu. Čiže situácia je dramatická, veci sa pohli a je niekoľko hráčov, ktorí majú v rukách karty. Myslím si, že v našom záujme je určite dohoda. V našom záujme je politické riešenie krízy na Ukrajine, zmena politiky terajšej vlády, musí byť inkluzívna, predčasné parlamentné voľby a veľká národná dohoda, či už vo formáte fóra národnej jednoty alebo nejakom inom formáte na rekonštrukciu vlády a na zmene vlastne princípov ústavy. Druhá dohoda medzi Ruskom a Ukrajinou v oblasti plynu. To však nezbavuje nás, aby sme Ukrajine, pokiaľ je záujem z jej strany, aby sme pomohli tým, že sprevádzkujeme reverz, aby sme nepomohli, pretože rovnako nám pomohli naši susedia v zime 2009, Česká republika, predovšetkým samozrejme a potom neskôr aj Rakúsko. Čiže to isté musíme urobiť aj my.

Ľuba ORAVOVÁ, moderátorka
--------------------
No a v tejto chvíli vítam v štúdiu pána Roberta Ondrejčáka. Dobrý deň. 

Róbert ONDREJCSÁK, riad. Centra pre Eur. a severoatlantické štúdie
--------------------
Dobrý deň prajem.

Ľuba ORAVOVÁ, moderátorka
--------------------
Venujeme sa plynovej kríze. Vieme, hovorili sme aj o najnovšej situácii na Ukrajine v súvislosti s protiteroristickou operáciou v Slovjansku. Tak možno takisto pre vás otázka, možno aj na základe tých aktuálnych informácií čo sa deje na Ukrajine aj na základe toho, že včera ukrajinský Naftogaz oznámil, že nebude platiť Rusku za plyn, kým sa neukončia rokovania o cene, ako to vidíte, sme bližšie k plynovej kríze?

Róbert ONDREJCSÁK, riad. Centra pre Eur. a severoatlantické štúdie
--------------------
Ja si stále myslím, že nie je v záujme ani jednej strany, aby táto kríza eskalovala ďalej. Na druhej strane samozrejme treba vidieť aj to, že z pohľadu Ruska je plyn a vôbec export nerastných surovín braný ako politická zbraň alebo súčasť nejakej širšej stratégie. Pre Rusko je teraz asi najdôležitejším kvázi záujmom alebo cieľom Ukrajina, aby sa destabilizovala ta prechodná vláda, ale najmä teda v dlhodobom horizonte aby sa destabilizovala Ukrajina ako celok a aby sa tam nevytvorila nejaká vláda, ktorá bude schopná naplno kontrolovať jednak celé územie Ukrajiny a natrvalo by bola schopná začať posúvať teda Ukrajinu smerom na Európsku úniu. Čiže v tomto kontexte vnímam celú aj otázku tých energetických surovín.

Ľuba ORAVOVÁ, moderátorka
--------------------
Predsa len, prečo Ukrajina teda urobila tento krok, teda oznámila, že nebude platiť Moskve za plyn, len pár dní pred rokovaniami v Ženeve? Od týchto rokovaní, kde budú Spojené štáty, EÚ, Rusko, Ukrajina, sa očakáva veľmi veľa. Prečo asi takýto krok urobil Naftogaz práve teraz?

Róbert ONDREJCSÁK, riad. Centra pre Eur. a severoatlantické štúdie
--------------------
Opäť to vnímam v takom kontexte, že rokovania o cene zemného plynu, ktorý prúdi z Ruska na Ukrajinu, už nie sú len ekonomickou otázkou, čiže už dávno sa to kvázi spolitizovalo a stalo sa to súčasťou strategickej hry, aj potom po tých politických zmenách, čo sa na Ukrajine stalo, v podstate Rusko veľmi výraznej miere zvýšilo cenu zemného plynu pre Ukrajinu a predpokladám, že to už bolo povedané, v súčasnosti to je cena toho plynu na Ukrajine, čiže pre Ukrajinu zo strany Ruska je oveľa vyššia než štandardná cena pre stredoeurópske štáty alebo napríklad v Nemecku. Čiže z tohto pohľadu aj ta ukrajinská reakcia je na jednej strane pochopiteľná a na druhej strane je to súčasť tej politickej strategickej hry.

Ľuba ORAVOVÁ, moderátorka
--------------------
Predsa len, páni, začnem u vás, pán Ondrejcsák, faktom je, že tie dlhy Ukrajiny v súvislosti s plynom narastali nie za uplynulé týždne, de facto 1,5 miliardy, to bolo, ak si dobre spomínam na základe aj listu pána prezidenta Putina už koncom minulého roka. Nie je na mieste potom reakcia, ak teda človek, alebo teda subjekt, krajina v tomto prípade Ukrajina, ktorá si neplní svoje záväzky, napriek tomu, že boli tie ceny vyrokované v roku 2009 po vzájomnej dohode, nie je potom samozrejme tá reakcia, nemala by prísť takáto reakcia, alebo akým spôsobom asi Rusko malo reagovať?

Róbert ONDREJCSÁK, riad. Centra pre Eur. a severoatlantické štúdie
--------------------
Jednak ak tie ceny boli vyrokované, že boli výsledkom nejakej bilaterálnej dohody, a ani tie rokovania neboli úplne v poriadku, ako Ukrajina sa zaviazala kúpiť oveľa väčšie množstvo než je reálna potreba, a tak ďalej, ale teda ak vychádzame z toho, že tá cena bola vyrokovaná na základe ukrajinsko-ruskej dohody, tak to zvýšenie tej ceny, ktoré teraz realizovalo Rusko, je absolútne jednostranný krok. Čiže neprebiehali, alebo nie je to výsledok nejakej obchodnej dohody, novej alebo politickej dohody, je to vyslovene jednostranný krok, na ktorý Ukrajina reaguje ako reaguje.

Ľuba ORAVOVÁ, moderátorka
--------------------
Pán Duleba, možno otázka, keďže ste spomínali, že Slovensko by malo pomôcť Ukrajine tým reverzným tokom, začala sa stavať, alebo začali technické práce práve na tej prepojke, ako povedal minister Lajčák, mali by byť ukončené zhruba v novembri tohto roku. Zaplatí to Eustream. Ak teda hovoríme o tých cenách, ktoré boli zo strany Ruska jednostranne navýšené, takmer o sto percent, kde je záruka podľa vás, že Ukrajina potom bude splácať svoje pohľadávky za plyn, ktorý jej budeme dodávať ako krajina EÚ?

Alexander DULEBA, analytik Spoločnosti pre zahraničnú politiku
--------------------
Predovšetkým, pokiaľ Ukrajine bude predávať plyn RW alebo Gaz de France, oni budú mať kontrakt, tranzitný kontrakt s Eustreamom. Ak Eustream má obavy, že ukrajinská strana nebude schopná platiť tie tranzitné poplatky, podľa mňa hlavne RWE, pretože ten bude predávať plyn, prípadne ak by teoreticky mal dosť tej situácie. Eustream ak má obavy, že ukrajinská strana nebude schopná platiť, tak potom nech zakalkuluje ako cenu tranzitu RWE. Nech zakalkuluje tu cenu tranzitu Gaz de France, čiže nevidím vôbec žiadny problém v zárukách a vôbec pre mňa je dosť divné počúvať o tom, že tu hovoríme o nejakých zárukách, pretože kontrakt je záruka svojim spôsobom a my máme kontrakt vlastne, ktorým predajcom bude európska spoločnosť. To nie je o tom, že vlastne je to ukrajinsko-slovensko-ruský kontrakt, kde by sme mohli mať akože obavy. Tuto máme európsku legislatívu, ktorá funguje na jednotnom trhu. Máme európsky súdny dvor, v prípade ak nefungujú tie vzťahy, povedzme, Eustream a RWE ako dodávateľ, Eustream ako prepravca, postavme tu dohodu týmto spôsobom, ale nerobme z toho politický problém a hlavne nerozumiem celej tej debate v podstate o tom našom reverze. Pretože už 21.novembra minulého roku sme dosiahli dohodu, trojstrannú dohodu za asistencie Európskej komisie, vtedy ešte s Janukovyčovou vládou, ktorá nie je v rozpore s našimi záväzkami vôči Gazpromu, s tým, že sa zrealizuje to infraštruktúrna ta výstavba, ta prepojka, meracie zariadenie a že v podstate môžme ako dodávať plyn aj na Ukrajinu. Čiže ta dohoda už je. Neviem, prečo sa tvárime teraz, že ideme, že prečo Eustream ide financovať vlastne, prečo sú informácie o tom, že Eustream ide financovať vlastne do tej infraštruktúrnej prepojky, keď to, čo bolo zverejnené a potvrdené komisárom Hettingerom, ešte v novembri minulého roku hovorí o tom, že EK na to vyčlenila 10 miliónov eur. Nakoľko viem, pôvodná informácia, čo sa týka tých nákladov bola, že to bude stať asi 20 miliónov euro, potom sa vyrojí informácia, že výstavba potrvá 15 mesiacov a možno aj dlhšie, neskôr sa objaví informácia, že bolo nájdené nové riešenie, ktoré bude stať zhruba polovicu, čiže zhruba 10 miliónov euro a že ta výstavba môže trvať aj pol roka, plus mínus pár mesiacov, čiže keď táto dohoda bola jednoducho je na stole, bola dohodnutá, EK na to vyčlenila 10 miliónov euro, tak nerozumiem v podstate novým informáciám a argumentom, ktoré teraz zaznievajú v súvislosti s kvázi ako keby novou dohodou, keď my už ju vlastne máme. Jediný problém, čo rozumiem, je, že nová ukrajinská vláda tlačila vlastne slovenskú stranu, aby sme ten plyn tlačili rovno na Veľké Kapušany - Užhorod, s tým, že ale v podstate ten Užhorod tu kompresorovú stanicu kontroluje Gazprom a v tej zmluve Eustream má uvedené, že vlastne Gazprom je ten, ktorý dáva prepravné kódy v tejto stanici. Čiže preto bolo potrebné to, aby sme neporušili tu zmluvu s Gazpromom, ale keď už máme tu jedno konštruktívne riešenie, finančne zabezpečené, záruky preberá akože dopravca, teda ten, kto bude predávať plyn Ukrajine, tak ja nerozumiem celej tej debate, ktorá nám tu vznikla v súvislosti s touto ako veľký problém, ktorý by mohol poškodiť záujmy SR. My podľa európskej legislatívy nemáme právo odmietnuť. Eurstream mal právo odmietnuť RWE, alebo Gaz de France, v prípade, že chcú predať plyn na Ukrajinu.

Ľuba ORAVOVÁ, moderátorka
--------------------
Pán Ondrejcsák, ako to vidíte vy? Ja by som to možno doplnila takou otázkou, že či vlastne my vieme, ak teda ta prepojka bude postavená, budeme požiadaní o ten reverzný tok, ktorý bude spustený, budeme vedieť, kto nám bude za túto prepravu platiť?

Róbert ONDREJCSÁK, riad. Centra pre Eur. a severoatlantické štúdie
--------------------
Ak hovoril pán Duleba, môže to byť súčasťou, alebo musí to byť súčasťou tých kontraktov. Ale na druhej, je to úplne prirodzené, s kým uzavrieme kontrakt, ten to bude platiť. Ale na druhej strane, čo sa týka tej debaty, mne tam naozaj chýba ten strategický rozmer. Lebo vôbec také strategické rozmýšľanie o tom. Samozrejme pre voličov alebo vôbec pre verejnosť je veľmi dôležitá cena plynu a tak ďalej, je to životne dôležité aj pre ekonomiku, ale jednoducho mne chýba definovanie a to základného strategického záujmu Slovenska a potom konanie na základe týchto záujmov. Treba povedať, že aký je náš strategický záujem teraz na Ukrajine. Náš strategický záujem je, aby Ukrajina bola stabilná, prosperujúca a nejakým spôsobom spätá s EÚ. Na základe toho by sme mali realizovať kroky, ktoré k tomu vedú. A Ukrajine teraz naozaj hrozí, že ak sa nepodarí spacifikovať tie procesy, tak vznikne takzvaný failstate, zlyhávajúci štát, možno to teraz preháňam, ale naozaj môže mať potenciál dlhodobo destabilizovať nielen samotnú Ukrajinu, ale celú strednú Európu. Čiže z tohto by sme mali vychádzať a všetky tie debaty, ktoré sa vedú okolo plynu, ceny plynu, to sú dielče, parciálne otázky a mali by sa podriadiť tomuto vyššiemu strategickému cieľu. A toto mi chýba, ten strategický pohľad, tá strategická kultúra v celej tej otázke.

Ľuba ORAVOVÁ, moderátorka
--------------------
Páni, na záver ešte jedna otázka. Predsa len nedá mi opýtať sa, ten dlh Ukrajiny je aký je, momentálne sa dokonca rokuje o prvej tranži 6 miliard dolárov, ktoré by putovali na Ukrajinu, polovička Medzinárodný menový fond a polovička Európska únia. My sme členmi EÚ. Ako sa teda pozeráte vlastne na túto pomoc, skúsme teraz na záver, pán Ondrejcsák.

Róbert ONDREJCSÁK, riad. Centra pre Eur. a severoatlantické štúdie
--------------------
Opäť si myslím, že aj otázka financovania, alebo otázka finančnej pomoci pre Ukrajinu a ukrajinského dlhu, lebo akokoľvek my to nemôžme skúmať len z toho finančného pohľadu, že koľko my z toho máme, koľko my z toho nemáme a koľko musia platiť občania, takisto ako pre západnú Európu pred 20 rokmi bola strategická otázka, že chcú strednú Európu do EÚ alebo teda chcú nechcú, ale v podstate že sme vstúpili a pre nich sa oplatilo investovať pomerne významné finančné prostriedky do toho, aby sa tento strategický cieľ dosiahol. Ten istý prístup by sme mali mať v súčasnosti.

Ľuba ORAVOVÁ, moderátorka
--------------------
Pán Duleba, na záver krátko.

Alexander DULEBA, analytik Spoločnosti pre zahraničnú politiku
--------------------
Ja neverím, že dnešná situácia v Slavjansku sa vyrieši, že ten konflikt nebude eskalovať, nebude mať pokračovanie, že jednoducho Rusko predsa len sa nerozhodne začať tu inváziu a zároveň pevne verím, že tí ukrajinskí lídri budú schopní nájsť dohodu. Ta vláda potrebuje rekonštrukciu, potrebuje nielen ten termín predčasných prezidentských volieb, ale predčasných parlamentných volieb, a jednoducho tá moc musí mať novú legitimitu.

Ľuba ORAVOVÁ, moderátorka
--------------------
Ďakujem veľmi pekne, páni, že ste prijali pozvanie do štúdia TA3. Všetko dobré. Dovidenia. 

Róbert ONDREJCSÁK, riad. Centra pre Eur. a severoatlantické štúdie
--------------------
Dovidenia. 

Alexander DULEBA, analytik Spoločnosti pre zahraničnú politiku
--------------------
Dovidenia.

Ľuba ORAVOVÁ, moderátorka
--------------------
Ukrajine plyn cez reverzný tok nepošleme zadarmo. Vláda chce mať záruky, že náš východný sused, u ktorého hrozí ďalšia plynová kríza, za pomoc aj riadne zaplatí. To však môže byť obrovský problém, keďže Ukrajina len Rusku dlhuje za plyn už viac ako 2 miliardy dolárov. Premiér Robert Fico verí, že do celého procesu vstúpi EÚ, ktorá sa za Ukrajin u zaručí.

/ Reportáž /

redaktor
--------------------
Ukrajina dlhuje Rusku za plyn miliardy eur. Aj preto naši susedia prestali plniť svoje zásobníky a spoliehajú sa na to, že plyn dostanú zo Západu. Jediná cesta, ako to dosiahnuť, je práve cez Slovensko. V tomto prípade ale hrozí, že Ukrajinci by za plyn nezaplatili ani nám.

Robert FICO, predseda vlády SR /Smer-SD/
--------------------
Dnes je zjavné, že Ukrajina nie je schopná platiť účty. A to sa ukazuje aj na dlhoch, ktoré má vo vzťahu k ruskému dodávateľovi. Preto ak by sme chceli, a my chceme pomôcť Ukrajine, tak určite chceme mať pri tom aj záruky, ubezpečenie, ale pravdepodobne to môže urobiť iba tretia strana, v tomto prípade EÚ, EK, že ak sa tak stane, a budeme chcieť Ukrajine pomôcť, tak nám potom niekto všetky náklady s tým spojené aj zaplatí.

redaktor
--------------------
Fico chce preto rokovať nielen s Ukrajinou, Európskou úniou, ale aj s Ruskom. Ďalší problém je totiž v tom, že s Gazpromom máme podpísané zmluvy a podľa nich dávať ten istý plyn, ktorý sme kúpili od Rusov Ukrajine, nie je také jednoduché.

Robert FICO, predseda vlády SR /Smer-SD/
--------------------
Technické riešenie, ktoré na tento účel hľadáme, musí byť také technické riešenie, ktoré nebude znamenať porušenie základného kontraktu s Gazpromom.

redaktor
--------------------
Plynová kríza, aká bola v roku 2009, podľa viacerých odborníkov Slovensku nehrozí v prípade, že budú mať dostatok plynu západné krajiny. Ešte väčším problémom ako je samotný plyn je ale možná vojna, ktorá je za našimi hranicami doslova na spadnutie.

Robert FICO, predseda vlády SR /Smer-SD/
--------------------
Rovnako sú informácie o úplnej politickej destabilizácii tohto štátu, čo samozrejme musíme neustále monitorovať, pretože ako som už uviedol, je to krajina, s ktorou máme takmer sto km hraníc a nejde o obyčajné hranice, ide o schengenské hranice, čiže garantujeme celému schengenskému priestoru určitú mieru bezpečnosti.

Miroslav LAJČÁK, minister zahraničných vecí SR /Smer-SD/
--------------------
Čo sa týka hraníc, sú plne zabezpečené. Samozrejme to je skôr otázka na ministra vnútra, ale aj v tomto kooperujeme, urobili sme balíček opatrení už pred mesiacom aj na vláde aj na bezpečnostnej rade.

redaktor
--------------------
Okrem nedostatku plynu a vojenského konfliktu za našimi hranicami hrozia Slovensku aj ďalšie problémy. Sú to ekonomické sankcie, ktoré uvažuje Únia zaviesť vôči Rusku. Problém je v tom, že Rusi sú našim strategickým obchodným partnerom, napríklad aj v oblasti vojenskej techniky. Pavol Kirinovič, TA3.

/ Konec reportáže /

Ľuba ORAVOVÁ, moderátorka
--------------------
No a v štúdiu už vítam predsedu vlády Roberta Fica. Dobrý deň.

Robert FICO, predseda vlády SR /Smer-SD/
--------------------
Ďakujem za pozvanie. Pekný deň.

Ľuba ORAVOVÁ, moderátorka
--------------------
Pán premiér, šéf diplomacie v Kyjeve v piatok oznámil, že už sme začali s technickými prácami na reverznom toku aj bez /nezrozumiteľné/ záruk, o ktorých ste hovorili. Prečo vlastne do toho ideme ako vlastne budú vyzerať a kedy hlavne budú tie záruky, o ktorých ste spomínali?

Robert FICO, predseda vlády SR /Smer-SD/
--------------------
Dovoľte mi na úvod krátku informáciu, pretože je dnes úplne evidentné, že došlo k geopolitickému zápasu o Ukrajinu. A Slovensko má v tomto okamihu tu smolu, že je susedom Ukrajiny, krajiny, ktorá nie je schopná platiť za plyn, krajiny, ktorá je absolútne destabilizovaná, rozbitá, kde prakticky sa otázka legitimity vlády otvára každý deň a celý svet a celá Európa od nás očakáva, že my malé Slovensko budeme teraz riešiť obrovské problémy Ukrajiny. Ukrajina potrebuje okrem svojho vlastného plynu asi 30 miliard metrov kubických plynu a buď ho teda dostane z Východu z Ruska, alebo ho dostane zo Západu. A práve o tom to celé je. Že či Slovensko je technicky pripravené zabezpečiť, že v prípade odstavenia akýchkoľvek dodávok plynu alebo nedohody Ukrajincov s Rusmi na cene plynu na Ukrajine, je možnosť tých 30 miliard metrov kubických dostať cez Slovensko na Ukrajinu. My sedíme k tomu každý boží deň, pretože je to tak veľká téma a sme úplne presvedčení, že dnes nie je kapacita 30 miliard metrov kubických plynu v zahraničí niekde na Západe, ktorá by dokázala nahradiť tento výpadok. Aj preto som na tlačovej konferencii povedal, že najoptimálnejšie riešenie je, keby do tohto procesu bola zakomponovaná aj ruská strana. Bez ruského plynu to jednoducho nevieme riešiť. Áno, môžem povedať, že je niekoľko technických variantov. Pripravuje sa dokumentácia, zatiaľ sa nerobia nejaké konkrétne práce, ale ako povedal aj pán minister Lajčák, robí sa na tom, ktoré umožňujú určité objemy plynu dostať na územie Ukrajiny. Ale väčšina týchto variantov je spojená s porušením základnej dohody, ktorú má Gazprom a SPP slovenské o dodávkach plynu, pretože ten plyn nekončí na Slovensku, potom ide ďalej do západnej Európy. Čiže musíme o tom hovoriť. My sme pripravení Ukrajine takýto priestor vytvoriť. Chceme samozrejme záruky, my nebudeme nikomu zadarmo posúvať plyn, pretože ten plyn niekto kúpi. To nebude náš plyn. My ho iba budeme presúvať cez územie SR a bavíme sa o veľmi veľkých tranzitných poplatkoch, ktoré by Slovensko z tohto mohlo dostať. Ďalej sú tam plánované určité investície, prečo by sme my do niečoho investovali, keď na druhej strane nie je partner, ktorý je pripravený platiť? Ukončím túto prvú časť veľmi jasnými posolstvami pre občanov SR. Robíme všetko pre to, aby pokračovali cez Slovensko dodávky zemného plynu z Ruskej federácie do západnej Európy, lebo sú to pre nás obrovské príjmy. Len pre informáciu verejnosti, to je 800 miliónov eur na dividendách, ktoré si s privatizovaným SPP delíme na polovičku. Po druhé nám záleží na tom, aby Slovensko malo dostatok plynu pre svoju spotrebu. Ta spotreba sa pohybuje na úrovni 4, 4,5, záleží od toho, miliard metrov kubických ročne, aby fungovali domácnosti, aby fungovali podniky, chceme rovnako vytvoriť aj technické riešenie pre Ukrajincov, aby v prípade krízy nejaký plyn zo Západu mohli dostať, ale veľmi nám záleží aj na tom, aby sme neporušili základné zmluvy, ktoré máme dnes podpísané s Gazpromom. Snažíme sa byť partnerom európskym, komunikujeme túto tému s EÚ, všetky kroky, ktoré robíme, komunikujeme s EK, stali sme sa niečím, čo je dnes tlačené dvoma obrovskými balvanmi sprava aj zľava. Musíme sa správať rozumne so sedliackym rozumom a verím, že sa nebude opakovať kríza v roku 2009, kedy nám Ukrajina vôbec nepomohla. Naopak, nechcem teraz rozprávať príbehy s pani premiérkou Tymošenkovou, čo ta mne navystrájala, ako nás oklamali, ako nám nepomohli. A zrazu teraz obrovský tlak sa na nás vytvára z celého sveta, že treba tejto krajine pomôcť. Áno, sme pripravení pomôcť. Ale za normálnych serióznych podmienok  a pri garantovaní toho, že Slovensko nebude v rámci tohto geopolitického zápasu o Ukrajinu poškodené.

Ľuba ORAVOVÁ, moderátorka
--------------------
Vieme, v utorok bude rokovanie tu v Bratislave medzi Ukrajinou a EÚ?

Robert FICO, predseda vlády SR /Smer-SD/
--------------------
Práve že nie v Bratislave. 

Ľuba ORAVOVÁ, moderátorka
--------------------
Kde bude teda?

Robert FICO, predseda vlády SR /Smer-SD/
--------------------
Vzniklo to ani nevieme ako. Zrazu prichádza do Veľkých Kapušian, Veľké Kapušany je stanica prvá za ukrajinskou hranicou, kde prichádza prakticky všetok plyn z Ruskej federácie a tam sa potom rozdeľuje do rôznych vetví. A z ničoho nič sa zrazu nejako objavilo, ale je to realita, my sa na to pripravujeme, že v utorok príde delegácia ukrajinských expertov, mal by tam byť aj minister hospodárstva, mali by tam byť aj predstavitelia samozrejme Eustreamu, teda nášho podniku, predstavitelia ministerstva hospodárstva EK, nie je celkom jasné, že čo má byť cieľom tejto návštevy, že či snáď chcú tí ukrajinskí experti nás presvedčiť o niečom, čo už dávno vieme alebo nevieme, ale je mi ľúto. Počul som, že opäť zlyhala komunikácia. Ja som očakával, že budú politické rokovania v stredu v Bratislave. Tie vraj v tomto okamihu už nie sú plánované, takže ja si počkám, ale minister hospodárstva v utorok ráno s celou delegáciou ide do Veľkých Kapušian, ukážeme všetko, čo treba ukázať z hľadiska technické riešení na reverzný tok plynu, ale znovu, ja som to povedal niekoľkokrát, už mi to dokonca aj niektorí vyčítali v západnej Európe, že by som to nemal často hovoriť. Myslím si, že Ukrajinci nie sú pripravení platiť. Ako keby hrali hru, že teraz sme tu, tak sa o nás pobite. A kto nám dá viacej, tak k tomu sa nejakým spôsobom pripojíme. Ja som rád, že podpísali asociačnú dohodu s EÚ, ale ak chcú od niekoho pomoc finančnú, tak musia takisto doma si splniť nejaké úlohy. To nie je tak, že niekto teraz za nich zaplatí 2,2 miliardy dolárov, ktoré dlhujú Gazpromu za dodaný plyn. To nie je tak, že niekto im teraz zaplatí ďalšie miliardy dolárov na reformy svojej vlastnej krajiny. Oni musia doma niečo urobiť. Čo sme sa my na Slovensku narobili, aké ťažké reformy boli predmetom každodenného života. Aj teraz sa trápime už druhý rok s konsolidáciou verejných financií, znižujeme deficit. A ak by teraz mala prísť znovu plynová kríza, len preto, že sa Ukrajina nevie dohodnúť s Ruskom na cenách plynu, tak opäť by to výrazne poškodilo slovenskú ekonomiku. Samozrejme máme zásoby plynu na niekoľko mesiacov. Všetky zásobníky sú pod kontrolou. Tu sa ukázalo, aká významná bola kúpa matky SPP, lebo my teraz kontrolujeme ten plyn, ktorý je v zásobníkoch. Ale určite prerušenie dodávok plynu je ten najhorší možný scenár, ktorý by pre Európu a pre Slovensko bol.

Ľuba ORAVOVÁ, moderátorka
--------------------
Dobre. Ak tomu teraz správne rozumiem, ta pôvodná informácia o tom, že budú teda rokovania Európska únia - Slovensko a Ukrajina?

Robert FICO, predseda vlády SR /Smer-SD/
--------------------
To platí. Na expertnej úrovni vo Veľkých Kapušanoch za prítomnosti ministra hospodárstva SR a ministra hospodárstva Ukrajiny, za optimálne by som považoval, keby súčasťou tohto rokovania bola aj ruská strana, pretože bez ruského  plynu nevieme riešiť plynovú krízu, ktoré dnes vzniká a my vôbec nechceme vstupovať do procesov a vzťahov medzi Ukrajinou a Ruskom. Jednoducho my nevieme zhodnotiť, prečo je dnes 485 dolárov cena za tisíc metrov kubických. To je ich vzťah. My máme dlhodobú zmluvu do roku 2028. Myslím si, že veľmi zaujímavú. My sme garantom bezpečnej dodávky plynu cez územie Slovenska do západnej Európy. Nemali sme zatiaľ žiadny problém s Gazpromom. Vždy to bol len problém s Ukrajinou. Napriek tomu opakujem, politicky sme pripravení Ukrajine pomôcť, robia sa prvé práce, ale bez širokej dohody zainteresovaných to ešte nejaký čas môže trvať.

Ľuba ORAVOVÁ, moderátorka
--------------------
Pred malou chvíľou ešte pred reláciou som zaregistrovala informáciu z EÚ, kde očakáva EÚ, že čo najskôr po veľkonočných sviatkoch by mala byť nejaká dohoda, alebo nejaké memorandum medzi Slovenskom a Ukrajinou. Malo by byť súčasťou tohto memoranda to, čo ste spomínali? Isté záruky? 

Robert FICO, predseda vlády SR /Smer-SD/
--------------------
Nie je možné oddeliť reverzný tok plynu od otázok, kto to všetko bude ručiť a kto to zaplatí. To nejde, pretože my sa môžme technicky pripravovať na tok plynu zo Západu na Východ, ale to je spojené s veľkými peniazmi. Čiže nestačí nám, keď nám niekto povie, že raz to niekto zaplatí. Raz to niekto zainvestuje. Musí to byť súčasťou týchto dohôd. My sme memorandum o reverznom toku už mali dávno pripravené. Dokonca bolo konkrétne technické riešenie. Ale predstavitelia Ukrajiny neprišli na podpis tohto memoranda. Opäť počúvam teraz, že už ani tak nepotrebujú memorandum. Oni by najradšej boli, keby niekto došiel s nejakým veľkým kľúčom, a niečo tam otočil v tých Veľkých Kapušanoch a všetko by fungovalo bez ohľadu na to, či to porušuje, alebo neporušuje zmluvy.  My nemôžme porušovať zmluvy, ktoré máme s inými partnermi. Čiže chcem poprosiť aj občanov Slovenska, aby sme si zachovali v tejto veci napriek tomu, že je na nás vyvíjaný obrovský tlak, normálny zdravý rozum. Jeden deň telefonuje americký viceprezident Biden, na druhý deň dostanete list od Putina, potom telefonuje premiér Jaceňuk, potom EK vytvára na nás tlak, zachovajme si zdravý rozum, pretože vieme, čo nám spôsobila kríza v roku 2009, ja chcem, aby ľudia mali teplú vodu, ja chcem, aby priemysel mal dostatok plynu a chcem byť za vládu SR spoľahlivý a dôveryhodný partner. Tak pre EÚ, určite aj pre Gazprom, ktorý dodáva na Slovensko plyn.

Ľuba ORAVOVÁ, moderátorka
--------------------
V každom prípade Poľsko a Maďarsko už podnikli nejaké kroky na pomoc Ukrajine. V akej inej situácii sú oni ako my?

Robert FICO, predseda vlády SR /Smer-SD/
--------------------
Dnes existuje možnosť reverzného toku plynu aj cez Poľsko aj cez Maďarsko. Ale tieto kapacity, prosím teraz nech ma zase nechytá nejaký demagog, či ak sa to volá, za slovo. Pamätám si, že Poľsko je možno nejaký 1,5 miliardy metrov kubických schopné reverzným tokom, Maďari, ta kapacita je väčšia, okolo 7 miliard metrov kubických. Ale nikto tam ten plyn na druhej strane nechce. Takto isto som zvedavý, pretože my ideme urobiť takzvaný openseason, to znamená, že ponúkneme plyn na druhú stranu. My sme to urobili v roku 2012 dvakrát. Dvakrát sa nikto na ukrajinskej strane neozval. Čiže niekedy to môže vyzerať aj ako nejaká hra. Že vytvorme tlak cez reverzný tok, že je to nejaká iná alternatíva, ale dnes v západnej Európe nie je voľných 30 miliard metrov kubických plynu, preto nie je možné bez ruského plynu riešiť krízovú situáciu, ktorá vznikla na Ukrajine.

Ľuba ORAVOVÁ, moderátorka
--------------------
Ako ste aj sám povedali, že Slovensko je v podstate pod tlakom Západu, Spojených štátov amerických, Ruska, a tak ďalej, možno teoretická otázka, ak bude EÚ naďalej tlačiť na to, aby sme nielen teda vybudovali tu prepojku, ale aj spustili ten reverzný tok plynu, pôjdeme do toho aj za cenu možno ohrozenia výhodnejších cien plynu?

Robert FICO, predseda vlády SR /Smer-SD/
--------------------
Aby ste ma dobre teraz rozumeli, my nerobíme naprieky. My len sa pýtame, že či je na druhej strane záujem o plyn, kto to zaplatí, ako to bude celé zorganizované a či pri reverznom toku plynu neporušíme základné dohody. Veď to sú legitímne otázky, ktoré môže postaviť ktokoľvek. My sme členský štát EÚ a našou v prvom rade povinnosťou je koordinovať postoje s EÚ. Ale koordinovanie postojov s EÚ neznamená, že pôjdeme ako barani na bitúnok. Tak myslím si, že máme aj my právo sa spýtať EÚ, budete garantovať tranzitné poplatky? Budete garantovať nejaké investície? Naozaj chcete od nás, aby sme išli do porušenia zmlúv s Gazpromom, čo môže znamenať zastavenie dodávok zemného plynu, možno úplne iné cenové pomery, ktoré dnes Slovensko vyrokovalo v pomerne náročných rokovaniach. 

Ľuba ORAVOVÁ, moderátorka
--------------------
Máte možno už nejaké odpovede na tieto otázky?

Robert FICO, predseda vlády SR /Smer-SD/
--------------------
Zatiaľ musím povedať, že jediné čo cítime je, že najradšej by naozaj niekto došiel s tým kľúčom do tých Veľkých Kapušan a to tam otočil. Ale to nie je také jednoduché. Pretože ak sú tu nejaké podmienky zmluvné, nemôžeme len tak z  ničoho nič porušiť to, čo sa podpísalo. Pakta sum cervanda. To je jedno, či sú to Rusi alebo Američania. Vždy tie zmluvy musíme dodržiavať. Ja si myslím, že riešenie sa nájde. Je tu jeden variant technický, ktorý neporušuje zmluvu medzi Gazpromom a Eustreamom a dodávkami do západnej Európy. Myslím si, že spoločne tento variant s reverzným tokom plynu na Ukrajine, v Poľsku a Maďarsku by mohol vytvoriť dostatočnú náhradu za tých chýbajúcich 30 miliard metrov kubických, hoci to dohromady nie je 30 miliard,ale my nemôžme byť nástrojom akéhosi vydierania. My nakoniec sami sebe uškodíme len preto, aby Ukrajina mohla tlačiť na Rusko, tak teraz znížte ceny plynu, lebo vidíte, že máme nejaké riešenie cez Slovensko. Musíme sa správať v tejto téme absolútne racionálne, znovu pri rešpektovaní toho, že sme členským štátom EÚ. 

Ľuba ORAVOVÁ, moderátorka
--------------------
V každom prípade vy ste to aj povedali, dostali ste list ako samotný, aj ďalší európski lídri od ruského prezidenta Vladimira Putina. Už ste naňho nejakým spôsobom odpovedali, alebo budete sa nejakým spôsobom koordinovať odpoveď vlastne na tento list?

Robert FICO, predseda vlády SR /Smer-SD/
--------------------
Tento list hovorí o energetickej bezpečnosti v rámci Ukrajiny a celej Európy a v podstate rovnaký obsah rozhovoru som mal aj s americkým viceprezidentom Bidenom. Energetická bezpečnosť v Európe. Na tento list by sa dalo veľmi ľahko odpovedať, lebo bol plný rôznych vecných konštatovaní, takže určite by sa dalo na nej reagovať, ale keďže sme členský štát EÚ, tak je dohoda, že zajtra na stretnutí ministrov zahraničných vecí sa krajiny, ktoré dostali podobný list, lebo to sú len krajiny, ktoré sú bezprostredne zainteresované na tejto situácii, pokúsia dohodnúť o spoločnej odpovedi ruskému prezidentovi. Čo je v podstate v poriadku, pretože máme koordinovať svoje postoje a predpokladám, že každý štát do toho bude vnášať svoje vlastné pohľady. 

Ľuba ORAVOVÁ, moderátorka
--------------------
Aký pohľad by malo Slovensko do toho vniesť?

Robert FICO, predseda vlády SR /Smer-SD/
--------------------
Náš pohľad je a znovu, dúfam, že to nebude ako zneužité alebo využité, predovšetkým je veľkou chybou sa domnievať, že situácia na Ukrajine, teraz je to jedno, politická, ekonomická alebo plynová kríza, sa dá vyriešiť bez Ruska. Nedá sa. A preto ja sa vrátim k tomuto malému momentu, a to je moment reverzného toku plynu, ja by som určite ponúkal, a povedal som to pred niekoľkými dňami, že optimálne by bolo pokiaľ by EK, Únia rešpektovali, že súčasťou týchto rozhodnutí a týchto rozhovorov by mala byť aj ruská strana. To je taký asi prvý moment, ktorý by som zdôraznil, druhý moment, ktorý by som zdôraznil je, že máme záujem na bezpečných dodávkach plynu na Slovensko a cez Slovensko ďalej do západnej Európy. Tretí moment, ktorý by som zdôraznil, že Slovensko je pripravené pomôcť Ukrajine, technickým riešením, ktoré však neporušuje zmluvy, na určitý objem zemného plynu, ale hlavne by tu mala byť dohoda medzi Ruskom a Ukrajinou. Tam je základ. Pretože ak si zoberieme tu štruktúru ceny, ktorá je dnes, že Ukrajinci platia 485 amerických dolárov za tisíc metrov kubických, tak je tam nejakých sto dolárov, nejaké nové clo, ktoré zrazu tam prišlo. Zrazu je tam nejakých ďalších sto, ktoré boli ešte predtým dohodnuté. Pravda je ale taká, že je to presne tá suma, ktorá bola podpísaná medzi Gazpromom a Tymošenkovou v nejakom roku 2009 - 2010, keď bola kríza a bol to ten istý minister hospodárstva, ktorý bol pri podpise tej zmluvy v roku 2009, vtedy platila zmluva, dnes samozrejme z geopolitických dôvodov táto zmluva neplatí. Je to na nich. Toto nie je náš problém, aké ceny si dohodnú Rusi s Ukrajinou, my sme si svoje ceny dohodli, sú nižšie a predovšetkým garantujeme plynulý tok zemného plynu cez Slovensko k našim partnerom v zahraničí, ale najmä garantujeme, že naše domácnosti a priemysel budú plynule zásobovaní zemným plynom. 

Ľuba ORAVOVÁ, moderátorka
--------------------
Pravda je, s tou aktuálnou situáciou, o ktorej teda hovoríme, Ukrajina, Rusko, EÚ, Slovensko, spomínali ste, že máme vyrokované slušné ceny, čo sa týka samotného plynu. Myslíte si na základe možno vašich politických skúseností, že dokážeme v tejto situácii tie ceny obhájiť?

Robert FICO, predseda vlády SR /Smer-SD/
--------------------
Áno, určite áno. Pretože tieto zmluvy sú dohodnuté alebo zmluva je do roku 2028. My sme teraz robili jednorázové finančné vyrovnanie, kde nám ruská strana musí zaplatiť pomerne veľa peňazí, bolo to predmetom veľmi ťažkých a  náročných rokovaní. Bol nastavený nový vzorec na výpočet ceny plynu, ja si myslím, že sme na tom, pokiaľ ide o cenu plynu tak, že v žiadnom prípade nie je potrebné uvažovať o akomkoľvek navyšovaní. Naopak, ja si myslím, že bude potrebné vytvárať tlak na ďalšie znižovanie cien plynu. Ale to je politika, ktorú som ja vždy považoval za správnu, v rokoch 2006 - 2010 ceny boli veľmi stabilné, teraz v rokoch 2012 doteraz sú veľmi stabilné a myslím si, že tu bude priestor aj v rámci takzvanej energetickej chudoby hľadať nástroje pre ľudí, aby ešte išla tá cena dole. 

Ľuba ORAVOVÁ, moderátorka
--------------------
Ešte poďme k tej situácii na Ukrajine, ktorá teda súvisí, všetko so všetkým súvisí, plyn súvisí so situáciou na Ukrajine, vieme, že Ukrajina je zadlžená, nielen vôči Rusku, ale je zadlžená ako tak. Rokuje sa už dokonca o prvej tranži pomoci. 6 miliard dolárov. Polovičku by ich hradil MMF, a polovičku EÚ. My sme členom EÚ. Budeme súhlasiť s takouto pomocou?

Robert FICO, predseda vlády SR /Smer-SD/
--------------------
Zažili sme si svoje už v súvislosti napríklad s Gréckom. Alebo s inými mechanizmami, kde išlo o záchranu eura. Je rozdiel sa zberať vtedy, dať dohromady prostriedky, ak si zachraňujeme svoju vlastnú menu, lebo euro je naša mena, a kroky, ktoré sa urobili, ktoré boli veľmi nepopulárne, na ktorých dokonca padla vláda Ivety Radičovej. Sa ukázali ako nevyhnutné, pretože dnes už nemáme krízu, pokiaľ ide o euro ako také. Toto je úplne iný príbeh. Toto je príbeh jednej rozbitej krajiny, príbeh krajiny, ktorá nemá stabilný politický systém, ktorá je zadlžená po uši, ak to môžem povedať úplne natvrdo, kde sa ťažko dá hovoriť o existencii funkčného štátu ako takého, a je to príbeh geopolitického súboja. Kde bude EÚ a Spojené štáty a kde bude Ruská federácia, bude Ukrajina bližšie k tomu Západu, alebo bude Ukrajina bližšie k tomu Východu? Ktorý nemusí dobre dopadnúť ešte tento súboj môže dopadnúť veľmi zle, predovšetkým pre Ukrajinu ako takú. Pokiaľ ide o peniaze, nie som presvedčený o tom, a mal by som s tým obrovské ťažkosti, keby teraz od nás chceli od členských štátov, aby sme urobili nejakú zbierku na Ukrajinu. Určite nie. EÚ má svoje vlastné fondy a k tomu má prísť pôžička MMF, nemáme s tým žiadny problém, ale podmienka musí byť veľmi jasná. Musíte si urobiť doma zásadné reformy. Počul som, že bolo urobené prvé rozhodnutie pokiaľ ide o nárast cien plynu, skoro 45 % pre domácnosti, čo automaticky bude vytvárať obrovský tlak na túto vládu, ktorá môže na základe tohto padnúť. Čiže ďalšia nestabilita príde. Ak sa pozrieme, ako sa správajú oligarchovia ukrajinskí, jeden sedí u Putina, druhý sedí v EÚ. Je tam veľký nepomer, je tam veľká nerovnováha. Ale ak to bude sprevádzané reformami, tak Slovensko nebude mať problém, pokiaľ ide o takúto pomoc. Ale že by sme sa my na Slovensku po konsolidácii, ako sme zachraňovali euro, mali ešte skladať na Ukrajinu, tak s tým by som určite nesúhlasil. 

Ľuba ORAVOVÁ, moderátorka
--------------------
V každom prípade samozrejme bude to otázka aj ďalších rokovaní. Ešte možno na záver je podľa vás v súčasnej situácii, ako vidíte, sú ďalšie nepokoje počas uplynulej noci v priebehu dnešného dňa, takisto sa očakáva na reakciu Ruska, na reakciu zo Spojených štátov amerických, na základe toho všetkého ako teda čítate, sme bližšie k tomu, že Rusko sa rozhodne zastaviť dodávky plynu?

Robert FICO, predseda vlády SR /Smer-SD/
--------------------
Dodávky plynu môžu byť zastavené. Ja cítím túto hrozbu ako veľmi reálnu, pretože to nie je fikcia. My sme to zažili raz už v roku 2009, keď dodávky plynu prerušené boli a pokiaľ nedôjde k intenzívnym rokovaniam, tak táto hrozba je mimoriadne vysoká. Rovnako je mimoriadne vysoká hrozba lokálneho ozbrojeného konfliktu, takto to vyhodnocujem, pretože spravodajské služby SR pracujú na plné obrátky a o ich služby a informácie je veľký záujem, pretože predsa len sme veľmi blízko a spravodajské služby či už je to SIS alebo vojenské spravodajstvo má čo ponúknuť našim partnerom. Čiže táto hrozba je takisto veľmi veľká, ale predovšetkým je tu obrovská hrozba úplnej destabilizácie Ukrajiny a pravdepodobne aj obrovská hrozba nového štátoprávneho usporiadania Ukrajiny. Pokiaľ sa nebude rokovať, tak táto hrozba sa bude len a len prehľbovať.

Ľuba ORAVOVÁ, moderátorka
--------------------
Myslíte si, že pomôže schôdzka,ktorá bude v Ženeve?

Robert FICO, predseda vlády SR /Smer-SD/
--------------------
Je dobre, že sa stretávajú predstavitelia, bez tohto by to nešlo. Ťažko možno odhadnúť pri tom napätí, ktoré sledujeme na Ukrajine,že by jedna schôdza niečo mohla zmeniť, ale bez rokovania za stolom sa nikdy nič nevyrieši. Ozbrojenci so zbraňami pobehujúci po Kyjeve alebo iných mestách nemôžu predsa vyriešiť tento problém, ktorý tam je, ale je to najmä Ukrajina, ktorá to má vo vlastných rukách, Ukrajina, ktorá musí mať silu urobiť si parlamentné voľby, prezidentské voľby. Nastaviť fungujúci štát, pri tomto všetkom sme pripravení pomáhať. Určite áno. Aj ako som povedal, reverzný tok plynu, aby tu nevznikal akýkoľvek dojem, my sme pripravení. Ale máme tiež svoje vlastné predstavy a najmä skúsenosti s Ukrajinou z roku 2009.

Ľuba ORAVOVÁ, moderátorka
--------------------
A samozrejme ako ste povedali, všetko má v rukách najmä Ukrajina, dúfajme, že ta situácia sa tam ukľudní ako sme povedali, v priebehu dnešnej noci tam opäť vznikli nepokoje. Ďakujem veľmi pekne. To bol predseda vlády Robert Fico.

Robert FICO, predseda vlády SR /Smer-SD/
--------------------
Ďakujem za pozvanie a peknú nedeľu všetkým.

Ľuba ORAVOVÁ, moderátorka
--------------------
No a to je záver dnešnej diskusie. Ďakujem vám za pozornosť, dovidenia.

25.5.2014
TA3
Druhý rok Ficovej vlády
25.5.2014    TA3    str. 01   11:00 V politike
            
Ľuba ORAVOVÁ, moderátorka
--------------------
Druhá Ficova vláda má za sebou dva roky. Ako sa zmenilo Slovensko? Čo sa vláde podarilo splniť a čo naopak nie? Čo môžu očakávať ľudia a firmy v ďalších dvoch rokoch? Odpovedia premiér Robert Fico, predseda Béla Bugár a analytik Vladimír Vaňo. Vitajte v relácii TA3 V politike. Vláda hodnotila svoje dvojročné pôsobenie. Premiér Robert Fico vyzdvihol jej úspechy v troch oblastiach. My sme sa pozreli na to, čo o nich hovoria štatistické číslá. 

/ Reportáž /

Andrej HORVÁTH, redaktor
--------------------
Slovenská ekonomika za dva roky vládnutia Smeru podľa štatistického úradu oslabila o 0,6 z 3 na 2,4 % HDP. Dlhová kríza sa ale podpísala pod slabý hospodársky rast v celej eurozóne, viaceré krajiny sa prepadli do recesie, Slovensko má v Únii dnes 8.najrýchlejší rast. Európska komisia a OECD našej ekonomike budúci rok prognózujú štvrtý najvyšší hospodársky rast okolo 3 %.

redaktorka
--------------------
Ďalšou prioritou vlády bolo zníženie alarmujúceho počtu nezamestnaných. Číslá ministerstva práce ukazujú, že mieru nezamestnanosti sa vláde za 2 roky podarilo znížiť o takmer 0,5 % pod 13 %. Menej priaznivé sú však číslá štatistického úradu, ktorý používa inú metodiku merania. No nemá ešte výsledky za prvý kvartál tohto roku. Aktuálne má Slovensko v Únii 6.najvyššiu mieru nezamestnanosti. Vláde sa podarilo znížiť aj počet mladých nezamestnaných ľudí do 29 rokov, a to o 10 tisíc. 

Andrej HORVÁTH, redaktor
--------------------
Rast cien tovaru a služieb sa na Slovensku zastavil. Niektoré dokonca klesali. Inflácia je na historických minimách blízku nuly, čo je síce dobrý signál pre ľudí, pretože ceny v obchodoch nerastú, no nie je príliš zdravý impulz pre rast ekonomiky. Proti nízkej inflácii plánuje zasiahnuť aj Európska centrálna banka. 

redaktorka
--------------------
Ozdravovanie verejných financií sa za posledné dva roky zlepšilo. Deficit vlani klesol zo 4,5 na 2,8 %. Vďaka tomu Slovensko vystúpi z procedúry nadmerného deficitu, na takzvanej trestnej lavici sa nachádza ešte 17 krajín, analytici však upozorňujú na to, že mnoho úspechov vlády ide na úkor zadlžovania, verejný dlh Slovenska presiahol kritickú hranicu 55 %. Andrej Horváth a redakcia, TA3.

/ Koniec reportáže /

Ľuba ORAVOVÁ, moderátorka
--------------------
No a v štúdiu už vítam môjho prvého hosťa,  je ním predseda vlády Robert Fico. Pekný deň.

Robert FICO, predseda vlády SR /Smer-SD/
--------------------
Pekný deň želám.

Ľuba ORAVOVÁ, moderátorka
--------------------
A ešte jedna informácia pre divákov televízie TA3, túto reláciu predhrávame v piatok. Pán premiér, dnes bolo rokovanie bezpečnostnej rady v súvislosti s plynom a situáciou na Ukrajine. Od 1.júna hrozí, že by Gazprom nemal dodávať plyn Ukrajine, ale by nemusel byť ohrozený tranzit pre krajiny Európskej únie. Tento zlý scenár, keby prestali vlastne dodávky pre Európsku úniu, ako vidíte reálne?

Robert FICO, predseda vlády SR /Smer-SD/
--------------------
Obdržal som podobne ako viacerí premiéri list od ruského prezidenta Putina, ktorý jasne povedal, pokiaľ po 1.júni prestane Ukrajina platiť za plyn, alebo nebude schopná zaplatiť dopredu plyn, nebude dodávať Gazprom na územie Ukrajiny plyn pre domácu ukrajinskú spotrebu. To by ale nemalo v najbližších mesiacoch ovplyvniť tranzit plynu cez Ukrajinu na Slovensko, napriek tomu som zvolal mimoriadne bezpečnostnú radu za prítomnosti expertov, predstaviteľov Eustreamu, SPP a postavili sme si všetky možné varianty, ktoré existujú. Prvý variant, plyn prestane tiecť na Ukrajinu, ale pôjde ďalej do Európy, všetko je v poriadku, nemusíme sa ničoho obávať. Druhý variant je, že po nejakých mesiacoch prestane tiecť plyn aj do Európy, podobne ako to bolo v roku 2009 v januári, keď sme zachraňovali krajinu a tu musím povedať, že máme výborne pripravené dve alternatívy, a to je alternatíva spätného toku plynu z Českej republiky  a z Rakúska. Ono je to zvláštne, je to stále ten istý ruský plyn, len príde do Európy inou trasou, pôjde cez Nordstream alebo pôjde cez Jamal. A my vieme natlačiť na územie Slovenska z Čiech a z Rakúska takmer 90 miliónov kubických metrov plynu denne, čo je niekoľkonásobne väčšia spotreba ako potrebujeme. Tretí najhorší variant, ktorý považujeme za úplne nereálny je, že by nešlo nič, ani od Západu, ani od Východu, teraz tlačíme plyn do zásobníkov a pri takejto situácii sme schopní vydržať do konca septembra, pokiaľ ide o všetky potreby, nielen domácností, ale pokiaľ ide aj o potreby slovenského priemyslu, hospodárstva, štátu ako takého. Preto som rád, že sme si všetky dnes tieto možnosti, všetky tieto varianty prešli a môžem konštatovať veľmi dobrú pripravenosť krajiny na ktorýkoľvek krízový scenár. 

Ľuba ORAVOVÁ, moderátorka
--------------------
Otázka ale znie, či bude mať samotná Ukrajina dostatok plynu vo svojich zásobníkoch, aby ho vlastne mohla posielať do Európskej únie?

Robert FICO, predseda vlády SR /Smer-SD/
--------------------
Ukrajina potrebuje, ak si dobre pamätám číslá, okolo 50 miliárd metrov kubických plynu ročne, z toho okolo 25 miliárd približne je schopná si vyťažiť sama, z vlastných zásob a približne 30 miliárd metrov kubických plynu potrebuje doviezť, či už z Ruska alebo z iných možností. A tu chcem povedať, že je leto a samotná ťažba plynu na Ukrajine by mala pokryť potreby Ukrajiny a nevznikne tu potreba, aby Ukrajina kradla ruský plyn, ako to robila vždy. Jednoducho Gazprom posiela cez Ukrajinu plyn v minulosti a Ukrajina nielen že neplatila, ale ešte tento plyn aj doslova kradla z potrubia, ktoré tam bolo. Preto neobávame sa v týchto letných mesiacoch, kedy je spotreba plynu podstatne nižšia, ako to je počas vykurovacej sezóny, že by vznikol eminentný tlak na úplné zastavenie plynu z Gazpromu smerom cez Ukrajinu na Slovensko. My sa nemusíme báť, že by sme plyn nemali, ale keby došlo k zastaveniu tranzitu, že by Gazprom prestal posielať plyn cez Slovensko k západným odberateľom, tak prichádzame o veľké peniaze, pretože len na dividendách to je 800 miliónov eur každý kto chce cez Slovensko previezť plyn, musí zaplatiť prepravné poplatky, preto každý iný variant ako ten, že tu plynule a štandardne prechádza plyn, je pre nás do určitej miery nevýhodný.

Ľuba ORAVOVÁ, moderátorka
--------------------
V každom prípade ale ovplyvní sa správanie Ukrajiny v súvislosti teda ku Gazpromu niečo na našej dohode, ktorú máme teda ohľadom reverzného toku na Ukrajinu?

Robert FICO, predseda vlády SR /Smer-SD/
--------------------
My sme urobili čo bolo treba, prijali sme rozhodnutie, ktoré zohľadnilo naše národné záujmy, pretože Ukrajina nás tlačila do otočenia hlavného tranzitu, to jednoducho nešlo. Našli sme po slovensky povedané náhradnú rúru, ktorá je schopná zabezpečiť celkom slušný objem plynu pre Ukrajinu. Teraz záleží iba od Ukrajiny, či tento plyn bude, alebo nebude chcieť. Ale opakujem, v prípade reverzného toku plynu je to taký objem, ktorý niekoľkonásobne prevyšuje potreby SR, ak ho budeme brať z ČR alebo z Rakúska, preto aj pre prípad, že by si Ukrajina chcela kúpiť, podčiarkujem päťkrát, kúpiť plyn, nie darovať, kúpiť, tak sme pripravení Ukrajine určite pomôcť. Ale dávam prednosť štandardným riešeniam, riešeniam, ktoré sú kultúrne, kde každý, kto odoberie, zaplatí, plynu je dosť, tu nie je otázka, že by bol nedostatok plynu, a preto verím, že aj rozhovory, ktoré sa budú konať v krátkom čase medzi komisárom Öttingerom, medzi príslušným ministrom z Ruskej federácie Novakom a ministrom z Ukrajiny Prodanom prinesú také výsledky, že sa všetko utíši. Ja viem, že problém je neschopnosť Ukrajiny platiť, ale Ukrajina je v totálne rozbitom stave, prakticky nefunguje štát, je tu pomerne vysoko nastavená cena pre Ukrajinu zo strany Gazpromu, preto len rokovať, rokovať a rokovať tak ako sme my rokovali o reverze zo Slovenska na Ukrajinu, až sme vyrokovali to, čo bolo pre nás zaujímavé a výhodné.

Ľuba ORAVOVÁ, moderátorka
--------------------
Nemôže nastať, tak laicky sa spýtam, situácia, že by budeme posielať na základe tejto dohody reverzný tok, reverzným tokom plyn na Ukrajinu, avšak Ukrajina nebude schopná, alebo nebude možno ochotná posielať plyn do Európskej únie?

Robert FICO, predseda vlády SR /Smer-SD/
--------------------
Predovšetkým plyn, ktorý by sme my posielali cez Slovensko na Ukrajinu, nie je slovenský plyn. My iba zabezpečujeme prechod tohto plynu. Zase je to paradox, pravdepodobne bude to ten istý ruský plyn, len zase nepôjde cez Ukrajinu, ale pôjde cez sever alebo cez Jamal a potom niektorí západní odberatelia ho predajú Ukrajine naspäť. To sú už varianty, ktoré považujem za mimoriadne krízové. Znovu, ak by niekto chcel niekomu ublížiť s plynom, tak to nebude robiť vtedy, keď je vonku 30 stupňov. Ale bude to robiť vtedy, keď je mínus 20. Ako nás veľmi zabolela kríza v roku 2009, pretože bol január 2009 a vtedy, keď krajina nedostáva dostatok plynu, kedy je najvyššia vykurovacia sezóna, sú najvyššie potreby, tak vtedy to krajina pocíti. Čiže skôr to teraz vnímam ako priestor na rozhovory, na hľadania riešenia, ale keď už niekto bude chcieť použiť plyn ako zbraň, politickú zbraň ako nástroj na určitý nátlak, tak to urobí v zimných mesiacoch a nie teraz. 

Ľuba ORAVOVÁ, moderátorka
--------------------
Dobre. Pán premiér, poďme teda na aktuálnu domácu scénu, najmä ekonomickú, keďže má vaša vláda za sebou dva roky. Vláda si stanovila 3 ciele, ozdraviť verejné financie, podporiť hospodársky rast a znižovať nezamestnanosť. Vy ste to zhodnotili pozitívne, konsolidujeme, deficit je pod 3 %, takisto hospodársky rast je rastie a bude rásť, nezamestnanosť mierne klesá. Moja otázka, keď sa zastavíme pred tou nezamestnanosťou, lebo to je asi také to najhmatateľnejšie pre ľudí, kedy možno reálne očakávať, že tieto ekonomické číslá, deficit nízky, vyšší rast sa skutočne prejavia na tvorbe pracovných miest?

Robert FICO, predseda vlády SR /Smer-SD/
--------------------
Rád by som počas tejto relácie odložil dojmy. Rád by som používal konkrétne fakty, ktoré nemôže nikto spochybniť, pretože politike rozumiem, robím ju veľmi dlho a akonáhle sa objaví nejaký dobrý výsledok, tak je tendencia hovoriť, že to nie je výsledkom práce vlády a že to došlo odniekadiaľ vis major. Na druhej strane, keď sa nedarí krajine ekonomicky, tak vtedy je vždy zodpovedná vláda a vtedy vonkajšie faktory nezohrávajú žiadnu úlohu. Preto fakty, ktoré sú, jednoznačne hovoria, že sme na trajektorii rastu. Jednoducho Slovensko, ak sa nestane niečo mimo nás, ja sa dotknem najmä ekonomických sankcií voči Ruskej federácii, má obrovskú šancu mať v roku 2015 jeden z najvyšších hospodárskych rastov a tento má predstavovať až 3,1 %. Toto nie je údaj, ktorý si vymyslela vláda, je to údaj, ktorý komunikuje Európska komisia ako aj OECD. Prečo o tomto čísle hovorím? O tomto čísle hovorím preto, lebo ekonómovia potvrdzujú, že pri raste nad 3 % sa prirodzene začínajú vytvárať pracovné miesta. My teraz bojujeme s nezamestnanosťou pri nižšom hospodárskom raste, predpokladáme rast v roku 2014 na úrovni okolo 2,2 %, čo je tiež veľmi dobrý výsledok, ale musíme neustále ponúkať impulzy. Preto takýmto impulzom bolo, že sme minuli 75 miliónov eur z európskych zdrojov na podporu zamestnávania mladých ľudí. Ďalej urobili sa rôzne stimuly investičné pre zamestnávateľov. Štát ako keby dotoval zamestnanosť, ale v ťažkých dobách to štát musí robiť. A prišiel výsledok. Miera evidovanej nezamestnanosti dosiahla v apríli 12,96 %, čo je najnižšie číslo od roku 2011. Dnes je nezamestnanosť za mojej vlády nižšia, ako bola za vlády širokej koalície pani Radičovej v rokoch 2010 - 2012. Ak sa k tomuto pridajú ešte peniaze z Európskej únie, to je tých už opakovane spomínaných 200 miliónov eur, ktoré chceme použiť na zamestnávanie mladých ľudí a k tomu sa pridá hospodársky rast nad 3 %, tak cieľ, ktorý sme si postavili, dosiahnuť nezamestnanosť na Slovensku na úrovni priemeru eurozóny je veľmi reálne už budúci rok. My sme si ho dali do roku 2016. Ale už budúci rok. Dnes sa pohybuje priemer eurozóny, dúfam, že demagóg ma teraz zase nezokryjem ten údaj, okolo 12,5 % plus mínus. My máme 12,96 a je tu tendencia poklesu. Veľa podľa mňa urobí aj zákon, kedy sme začali viazať vyplácanie dávky v hmotnej núdzi na odpracovanie 8 hodín verejnoprospešných prác v prospech napríklad obce alebo mesta, lebo dosť vyčistí evidenciu. Ľudia, ktorí robia na čierno a robia niekde v Rakúsku, on nemôže prísť domov a odpracovať 8 hodín, on si popri tom berie dávky v hmotnej núdzi. Aj to je cesta, ako zobjektívniť, že koľko naozaj na Slovensku nezamestnaných ľudí máme. Ja si nedávam žiadne ružové okuliare, pretože toto je jeden z najväčších problémov, máme vysokú mieru najmä pokiaľ ide o mladých ľudí, patríme medzi krajiny, kde mladí ľudia pokiaľ ide o prácu, to nemajú jednoduché a aj preto patríme medzi štáty, ktoré budú oprávnené čerpať zdroje z iniciatívy, ktorá sa nazýva Use iniciaty, ktorá je to iniciatíva na podporu mladých ľudí a je to iniciatíva, ktorá je neobvyklá, pretože na základe tejto iniciatívy garantujeme mladému človeku vo veku do 25, respektíve 29 rokov, že do 4 mesiacov odvtedy, ako skončí školu alebo ako stratí zamestnanie, že opäť sa mu nájde nejaké zamestnanie, alebo pôjde do rekvalifikácie, alebo absolvuje absolventskú prax, alebo bude pokračovať v ďalšom vzdelávaní, ako nesmieme toho mladého človeka nechať, aby stratil pracovné návyky a nejaké ilúzie.

Ľuba ORAVOVÁ, moderátorka
--------------------
To ma tak zaujalo, sa mu nájde práca. Ako to teda bude vyzerať, na základe aj tých projektov, o ktorých hovoríte?

Robert FICO, predseda vlády SR /Smer-SD/
--------------------
Napríklad pôjdeme cestou, ako sme už použili 75 miliónov eur a bol o to obrovský záujem. Zamestnávateľovi ponúkneme, že mu rok zaplatíme minimálnu mzdu plus mu zaplatíme odvody, a on sa zaviaže, po roku takýchto výhod zo strany štátu, že nejaké ďalšie obdobie, 6 mesiacov alebo rok toto pracovné miesto udrží. Čiže už hovoríme o dvoch rokoch zamestnania, čo je niekedy pre mladého človeka životne dôležitá prax. Často príde mladý človek a povedia mu, ukážte nejakú prax. On odpovie, nemám. Čiže musíme dať priestor mladým, aby takúto prax mohli absolvovať s tým, že ak ten zamestnanec bude dobrý mladý človek, už po dvoch rokoch sa ukáže, či je schopný alebo nie je schopný, tak je vysoká pravdepodobnosť, že by si ho potom zamestnávateľ aj nechal. 

Ľuba ORAVOVÁ, moderátorka
--------------------
Je podľa vás, pán premiér, dostatočná doba dva roky, nebudú to vlastne len také jednorázové opatrenia na dva roky a potom ten mladý človek?

Robert FICO, predseda vlády SR /Smer-SD/
--------------------
My sme o tom veľa diskutovali, v Európskej únii a mnohí hovoria, že sú to ako keby že  minuté peniaze. Ale pokiaľ nefunguje ekonomika a ešte stále pracujeme v podmienkach dopadu veľkej hospodárskej krízy, musíme vymýšľať rôzne stimuly, rôzne nápady a 200 miliónov eur o ktorých teraz hovorím, to nie sú priamo zdroje zo štátneho rozpočtu. Celá EÚ vyčlenila 6 miliárd eur a z týchto 6 miliárd eur 200 miliónov bolo pričlenené Slovenskej republike. A keďže sa na tom dohodla EÚ, je to filozofia EÚ, nemáme dôvod túto filozofiu opúšťať a môžme ísť touto cestou. Ale nebránime sa tomu, že ak niekto príde a povie, hľadajme nejaké iné možnosti, povedzme, ešte viac ísť do odvodov, napríklad, že nehovoríme len o minimálnej mzde, ktorú zaplatíme zamestnávateľovi a zamestnávateľ doplatí zamestnancovi potom už to čo považuje za správne, možno viacej pracujme s odvodmi. A celkovo keď sa bavíme o ďalšom vývoji, dva roky neboli ľahké. Veď ja viem, že bolo treba prijať ťažké rozhodnutia aj sme urobili chyby, nikto nie je neomylný, nikdy som moju vládu nestaval do polohy vlády,  ktorá je neomylná, ale mám pocit, a sa k tým ekonomickým sankciám ešte dostaneme voči Ruskej federácie, že je čas, aby z konsolidácie mali už nejaký prospech aj ľudia. My teraz, a nechcel som to ešte predstaviť na hodnotení prvých dvoch rokov, ekonomicky prerátavame, čo si môžme dovoliť v roku dve tisíc, povedzme, 14, 15. Určite chceme ísť do razantného zvýšenia minimálnej mzdy. Ale chceme to urobiť tak, aby súčasne minimálne mzda nespôsobovala veľkú ťarchu zamestnávateľom, pretože často to je spôsobené s odvodmi, a preto chceme ponúknuť na jednej strane razantnejší nástup minimálnej mzdy, aby bola podstatne vyššia ako je životné minimum, aby sa oplatilo pracovať, a súčasne zamestnávateľom chceme ponúknuť úľavy na odvodoch, aby nepovedali, že zvýšením minimálnej mzdy sme spôsobili nejaké ťažkosti. Ďalej veľmi intenzívne pracujeme na rôznych programoch, ktoré sa týkajú podpory cestovania. Chceme, myslím na Slovensku aby si človek mohol ľahšie nájsť prácu. Robíme opäť na programoch pre mladých ľudí, ktorí by mohli vycestovať, ako to bolo počas našej prvej vlády, do zahraničia učiť sa cudzí jazyk. My sme poslali niekoľko sto študentov zo stredných škôl a sa vrátili s výbornou znalosťou jazyka. Hovoríme o vianočných príspevkov pre dôchodcov a celkovo uvažujeme, že ako teraz povzbudiť ešte viac verejnosť tým, že dva roky sme vydržali, dosiahli sme naozaj dobré výsledky, a prosím, neberte to teraz ako nejakú samochválu, ale Slovensko má veľmi dobré meno a celkovo ak aj idem niekam do zahraničia a tie hodnotenia sú mimoriadne pozitívne. Ja rešpektujem ľudí na Slovensku, že subjektívne to vidia inak, pretože každý chce mať viac. Každý. Ale my sme napríklad povedali, že budeme garantovať hospodársky rast. Máme hospodársky rast a že budeme súčasne garantovať stabilitu cien. Na Slovensku dnes aj vďaka vonkajším faktorom, ale určite aj vďaka iným faktorom, najmä regulačnému rámcu v oblasti energií hovoríme, že máme defláciu 0,2 % je pokles cien. Pochopiteľne každý povie, čo to je za nezmysel. Idem do obchodu, a stále mám pocit, že ceny sú vyššie a vyššie. Subjektívny pocit neviete prekonať. Ale zdá sa, že je tu cenová stabilita, ja sa teším na to, keď prevezmeme definitívne matku SPP, lebo získame definitívne kontrolu nad cenami plynu, že budeme môcť hovoriť s manažmentom SPP o tom, aké opatrenia ponúknuť, my tomu hovoríme, že energetická chudoba. Nemám rád tento výraz, ale sú ľudia, ktorí potrebujú ešte väčšiu pomoc pri cenách energií a nastavujeme určitý rámec, ktorý ponúkneme verejnosti. Ale chceme to mať presne zrátané, aby sme nepovedali  niečo do vetra a potom to nebudeme vedieť zrealizovať. Preto v najbližších dňoch, týždňoch prídeme s balíkom, povieme, toto už nie je konsolidačný balík, ale toto je balík opačným smerom, teda smerom k zvyšovaniu životnej úrovne pre ľudí.

Ľuba ORAVOVÁ, moderátorka
--------------------
Ak sme teda hovorili o tej nezamestnanosti a ambícii stlačiť tu nezamestnanosť do konca volebného obdobia okolo tých 12 %, spomenuli ste vlastne aj jeden z tých nástrojov, hmotná núdza, to znamená, odpracovať si dávku v hmotnej núdzi. Zaregistrovala som však, že niektorí starostovia majú s tým problém. Majú problém s tým, že sú to pre nich navyše náklady, jednak čo do vybavenia toho konkrétneho človeka, ktorý pracuje, náradia, ochrany práce, bezpečnosť práce a tak ďalej. A niektorí vlastne hovoria o tom, že nepôjdu touto cestou.

Robert FICO, predseda vlády SR /Smer-SD/
--------------------
Každý projekt je veľmi náročný a tento je osobitne náročný, pretože chceme ponúknuť možnosť sa takto zaradiť prakticky každému, ktorý je nezamestnaný. A ten počet je veľmi veľký. Ďalej sú obce, ktoré sú špecifické, kde je veľký počet nezamestnaných a sú obce, kde je malý počet nezamestnaných. Aj preto sme vyčlenili 800 štátnych zamestnancov, ktorí majú pomáhať samospráve. My sme teraz v štádiu akéhosi projektu. Úplne by to malo nabehnúť prvého júla tohto roku. Veľká časť obcí má o to záujem, ja sa teraz teším, pretože ideme na snem ZMOS-u a očakávam od primátorov a starostov, že prídu nejaké reakcie, možno aj nejaké ponuky, že poďme tento projekt zlepšiť takto alebo takto. Len ak by sme do každého projektu išli s presvedčením, že nevyjde, alebo že budú s ním spojené ťažkosti, nemali by sme odvahu sa do niečoho púšťať. Ja veľmi podporujem tento projekt, vždy sme o ňom hovorili, v minulosti sa hovorilo, že prečo by tí, čo dostávajú sociálne dávky, hmotnú núdzu, nemali niečo urobiť a udržiava sa nejaká disciplína, pracovné návyky a potom aj tí, čo pracujú a z ich daní sa často hradia mnohé veci si povedia, áno, tak ten človek je objektívne nezamestnaný, nevie si nájsť prácu, ale aspoň za tých pár eur, čo dostáva od štátu, vracia to v podobe verejnoprospešnej práce a tej roboty je obrovské množstvo. Teraz na vláde sme preberali, že či nevieme využiť nezamestnaných ľudí pri odstraňovaní následkov kalamity. Opäť nám padlo toľko dreva, čo predstavuje možno polovičku z obrovskej kalamity, ktorá bola vo Vysokých Tatrách. Ideme do toho, nezamestnanosť, stabilita cien, hospodársky rast, ale pochopiteľne aj držať naďalej pod kontrolou verejné financie, teda deficit pod 3 %, držať dlh verejných financií pod 60 % a ďalšie ukazovatele, ktoré k tomu patria. Ja napríklad musím konštatovať, že tieto výsledky, ktoré sme dosiahli, nám mimoriadne zľahčujú život na finančných trhoch. My sme opäť historicky umiestnili teraz štátne dlhopisy, predali sme štátne dlhopisy s tým, že sú to štvorročné papiere, ako hovorí taká hantýrka nejaká ekonomická, teda na 4 roky štátne dlhopisy a ten úrok je tam 0,8 %. Čiže výnos tohto štátneho dlhopisu pre toho, kto ho kúpi, je 0,8 %, čo je historicky, to je rekord, takto sme dobre nikdy neumiestňovali dlhopisy na finančných trhoch. Všetko to čo máme teraz nastavené, môžme to opakovať od rána do večera, že sme na trajektorii rastu, teda ukazuje sa, že už by to mohlo byť lepšie ako to bolo počas krízy. Však môže doslova zlikvidovať nerozumný prístup k ekonomickým sankciám voči Ruskej federácii. Toto je téma, ktorá ma trochu mrazí. V utorok je neformálny summit Európskej únie večer a napriek tomu, že by mala byť najmä o výsledkoch volieb do Európskeho parlamentu si myslím, že budeme hovoriť o tom, ako prebehli voľby na Ukrajine, pokiaľ ide o prezidentské voľby 25., a budeme hovoriť o tom, či bola porušená nejaká ďalšia červena čiara, či niekde bolo použité násilie, sila vojenská a bude tu snaha koordinovať určité postoje. Len ja sám vyzývam a budem vyzývať aj mojich kolegov v Európskej únii, majme zdravý rozum, pretože jeden údaj za všetky, aby ľudia na Slovensku pochopili, o čom hovorím. Všetci hovoríme, hurá, na budúci rok perfektný hospodársky rast, 3,1 %. Môže to vytvárať nové pracovné miesta. Ale ak by sme súhlasili s najprísnejšími ekonomickými sankciami, ktoré niektorí takzvaní jastrabi voči Ruskej federácii navrhujú, tak náš hospodársky rast nebude predstavovať 3,1 %, ale iba 1 %. Prídeme o obrovské peniaze. Tu vyrábame milión áut plus mínus zase na Slovensku, z toho štvrtina sa vyváža do Ruskej federácie. Toto všetko by išlo dole vodou. Preto ja skôr dávam priestor opäť dialógu, hľadaniu politických riešení, môžme sa baviť možno o symbolických veciach, možno politických sankciách typu, že sa rozširuje nejaký zoznam osôb, ktoré nemôžu cestovať, zmrazia sa účty, ale ekonomické sankcie nás neuveriteľne poškodia. Preto idem na summit ako predseda vlády, ktorý nie je naklonený ekonomickým sankciám, považujem ich za nerozumné, pretože žiadne ekonomické celoplošné sankcie nič nerieši. Pozrite sa, koľko sankcií ja neviem voči Kube bolo alebo voči iným krajinám a nikdy to nedokázalo zvrátiť ten režim v tej krajine, ktorý je nastolený.

Ľuba ORAVOVÁ, moderátorka
--------------------
Vrátime sa však, pán premiér, ešte na Slovensko, dotkneme sa konsolidácie, tu sa podarilo splniť ten cieľ stlačiť deficit pod 3 %.

Robert FICO, predseda vlády SR /Smer-SD/
--------------------
Áno, 2,77 % je aktuálny deficit za rok 2013, čo pre nás  znamená, že budeme vyradení z procedúry nadmerného deficitu. 

Ľuba ORAVOVÁ, moderátorka
--------------------
Bude tento deficit dodržaný, alebo ešte viac než vlani, aj v budúcom roku?

Robert FICO, predseda vlády SR /Smer-SD/
--------------------
Musí byť, pretože ak máme záujem zostať medzi krajinami, ktoré sú pozitívne hodnotené a keď nie ste v procedúre nadmerného deficitu, teda keď nepatríte medzi krajiny, ktoré majú vyšší deficit ako 3 %, tak idete preč z trestnej lavice EÚ. A opäť obrovská výhoda pokiaľ ide o získavanie zdrojov na zahraničných trhoch, kredibilita SR, ako taká, čo je v našom životnom záujme. Nesmie byť z toho posvätná krava. Ako nemôžme urobiť politiku len preto, aby bol deficit pod 3 %. Deficit nie je samoúčelný. Je to poriadok vo verejných financiách, ktorá nám prináša iné benefity a tieto benefity potom môžme použiť v práci s ľuďmi a ja naznačujem, že prichádza obdobie, kedy bude potrebné pripraviť aj pozitívny balík, nie stále iba konsolidačné balíky. 

Ľuba ORAVOVÁ, moderátorka
--------------------
V každom prípade ale zákon, čo sa týka DPH, ktoré je nadviazané vlastne na práve tento deficit hovorí o tom, že ak bude pod 3 %, vtedy DPH sa vráti na 19 %. Bude to reálne už od budúceho roka?

Robert FICO, predseda vlády SR /Smer-SD/
--------------------
Platí zákon, my sme tento zákon nezmenili, je tu však opäť taká formálna vec, ktorá sa ťažko vysvetľuje, povedali nám, že deficit za rok 2013 bol 2,77 % a že budeme vyradení z procedúry nadmerného deficitu. Na druhej strane hovoria, že na jeseň má prísť nová metodika, nový výpočet čísiel, a na základe tejto metodiky sa môže stať, že to nebude 2,77, ale to bude 3,001, 002, nikto nevie, ako. Takže my čakáme na jeseň a jeseň bude rozhodujúca v našich úvahách, ako sa postaviť k tomuto zákonu, ktorý neprijala moja vláda. Tento zákon prijala predchádzajúca vláda, veľmi utilitárne a alibisticky, ale v politike sa musíte niekedy vysporiadať aj s utilitárnymi alibistickými riešeniami. Tak možno tak na vykreslenie situácie. Ak sa zníži DPH z 20 na 19 %, štát prichádza na príjmoch približne o 220 miliónov eur, v korunách prichádza asi o 6,6 miliardy korún. Ale sa to nikde neprejaví. Pretože ak znížite DPH z 20 na 19 %, tak to nevidíte v obchode. Nikde to nevidíte. Ale ak zvýšite z 19 na 20 % DPH, tak to pocíti hneď každý, pretože ten nárast býva niekedy podstatne prudší. Čiže my veľmi objektívne a podľa mňa aj veľmi správne diskutujeme na tému, ako naložiť s tými 220 miliónmi eur, ktoré stratíme, ak znížime daň z pridanej hodnoty z 20 na 19 %. Príznačné pre moju vládu je to, že my sme nikdy DPH nezvyšovali, to je princíp aj už počas prvého obdobia naopak sme znížili DPH z 19 % na 10 % na lieky, zdravotnícke pomôcky, učebnice, vtedy sme ešte zaviedli aj predaj z poľnohospodárskeho dvora, bolo 6% sadzba. Teraz prišla pravicová vláda, zdvihla DPH z 19 na 20 % a prijala rozhodnutie, že keď klesne deficit pod 3 %. Lenže my sme znížili deficit pod 3 % a musíme sa vysporiadať s týmto problémom. Čakáme na jeseň a tam uvidíme definitívne, ako sa k tomuto problému postavíme.

Ľuba ORAVOVÁ, moderátorka
--------------------
Dobre. Skúsme ešte možno kratúčko dane. Budú sa meniť, alebo teda ako ste povedali, že chcete teraz konsolidovať v prospech, dajme tomu, v neprospech ľudí.

Robert FICO, predseda vlády SR /Smer-SD/
--------------------
My sme nemenili dane v prospech ľudí, pretože pri príjmoch a pri dani z príjmu fyzických osôb zostala 19% sadzba dane, pokiaľ ide o osoby, ktoré zarábajú viac ako 3 tisíc eur mesačne, tie majú daňovú sadzbu 25 %. Ale takýchto ľudí je na Slovensku ako šafranu. Je to menej ako 1 %. Celkovo vieme, že nad 1100 eur na Slovensku zarába nejakých 11 alebo 12 % ľudí, a taký ten najbežnejší plat na Slovensku je medzi 500 a povedzme 680, 690 eur. Toto je plat, ktorý sa najčastejšie na Slovensku vyskytuje. Máme predstavu o tom, z akých peňazí ľudia na Slovensku žijú, pokiaľ hovoríme o platoch. Preto žiadne vôbec nemáme žiadny záujem na hraní sa s daňami z príjmu fyzických osôb. To zostáva v tejto polohe. Naopak pri tých nízkopríjmových dlhodobo nezamestnaných, skôr uvažujeme, ako ponúknuť zamestnávateľom nejakú novú odvodovú politiku, ale to stojí nejaké peniaze a to teraz práve rátame, že čo môžeme čo nemôžeme. Pokiaľ ide o daň z príjmu právnických osôb, my sme ju zvýšili z 19 na 23 %, ale už sme ju zase znížili, už sme ju znížili z 23 na 22 %. Ak by ekonomika dobre išla, ja môžem len citovať podpredsedu vlády a ministra financií Petra Kažimíra, ktorý naznačuje, že pokiaľ by nám to ekonomické a finančné výsledky umožnili, tak pravdepodobne je tu priestor v nejakom období na ďalší percentuálny pokles. A niekde skončíme medzi tou 19 a 23 v nejakom priestore, ktorý bude prijateľný a hlavne opakujem, máme záujem sa pozrieť na odvodovú politiku štátu.

Ľuba ORAVOVÁ, moderátorka
--------------------
Ešte posledná otázka, teda na nasledujúce dva roky, ktoré už sú tak povediac v politickom žargóne už tak trošku predvolebné, nepríde vládny Smer alebo vláda strany Smer s nejakými novými daňami?

Robert FICO, predseda vlády SR /Smer-SD/
--------------------
Niet na to dôvod, pretože každý politik sa musí správať aj racionálne, najmä ak sa blížia parlamentné voľby, nemôžme sa správať sebavražedne a robiť opatrenia, ktoré by vládu poškodzovali. Hoci niekedy musíte prijať rozhodnutia, ktoré nie sú práve najľúbivejšie, ale musíte ich urobiť kvôli stabilite v krajine. Preto ja si myslím, že skôr pôjdeme opačnou cestou, pokúsime sa ale pri veľmi opatrnom nakladaní s verejnými financiami, pretože konsolidácia ako taká musí  ďalej pokračovať, my musíme udržať poriadok vo verejných financiách. Chceme v roku 2016 v marci sú voľby, uteká to veľmi rýchlo, chcem aby ktokoľvek došiel po nás, aby nenašiel rozbité verejné financie, rozbitý daňový systém, ako sme to našli my v roku 2012, keď sme nastúpili do vlády a tu chcem mimoriadne vyzdvihnúť poriadok, ktorý robí ministerstvo financií a finančná správa pri výbere daní a vlastne na tomto bola postavená aj konsolidácia, predovšetkým na lepšom výbere daní, na lepšom boji proti daňovým únikom a daňovým podvodom, tu máme konkrétne výsledky a dokonca si myslím, že aj lepšie hospodárime ako pravicová vláda, prudko stúpli štátne aktíva, sú tuším sedemkrát vyššie ako to bolo za pravicovej vlády a rovnako si myslím, že tu konsolidáciu sme robili sociálne šetrnejšie, ako to robila pravicová vláda.

Ľuba ORAVOVÁ, moderátorka
--------------------
A vy ste teda povedali, že vlastne tie nasledujúce dva roky sú pre každú vládu pred voľbami výzvou v podstate, aby nedošlo k nejakým sebavražedným praktikám, citujem teda vaše slová trošku. Je tu rozhodnutie arbitrážneho súdu v súvislosti so zdravotnou poisťovňou, spor s Achmeou sme takpovediac vyhrali, máme teda povedané laicky, dovolené vyvlastniť súkromné zdravotné poisťovne, všetko stojí na peniazoch. Vy ste to vlastne už aj niekoľkokrát povedali, aj dnes, čaká sa vlastne na predaj Telekomu, na nejaké ďalšie financie, ktoré by mohli de facto sprejazdniť, zrealizovať vôbec toto vyvlastnenie. Viete možno už teraz povedať, že či stihnete do konca volebného obdobia nájsť tu sumu na to, aby Slovensko malo po voľbách 2016 napríklad jednu zdravotnú poisťovňu?

Robert FICO, predseda vlády SR /Smer-SD/
--------------------
Najskôr sa posťažujem trochu pri vás, ak môžem, pretože keď sa stane niečo zlé, tak sú tí hlúpi na prvých stranách. Toto je veľké víťazstvo, pretože je medzinárodnou arbitrážou potvrdené, že Slovensko má suverénne, legitímne právo si usporiadať zdravotné poistenie podľa vlastných predstáv a neexistuje na to žiadny recept, ktorý musíme na Slovensko priniesť z iných krajín. My dlhodobo kritizujeme existenciu súkromných zdravotných poisťovní, pretože nesúhlasíme s tým, aby ľudia na základe zákona museli posielať peniaze do zdravotných poisťovní ako zdravotné odvody a tieto súkromné zdravotné poisťovne nevracajú všetky tieto peniaze naspäť do zdravotníctva, ale časť si nechávajú ako súkromný zisk na svoje súkromné potreby. Považujeme to za neetické a nemorálne, myslíme si, že takéto firmy by mali mať len správny fond, ktorý im umožní pokryť si náklady, ale nemôžu z verejných peňazí z vašich, z mojich, z ďalších si vytvárať vlastný zisk. Tento projekt preto ďalej žije, ale nemáme naň peniaze priamo v štátnom rozpočte. A došlo k takej úmere a povedali sme si, hľadajme štátne aktíva, z ktorých nič nemáme a nevieme ich kontrolovať. Takýmto štátnym aktívom napríklad je podiel v Telekome, pretože náš nemecký partner nám neumožňuje brať dividendy, má pod kontrolou celú firmu, zadržiava pomerne veľké peniaze v hotovosti a možno by stálo za to sa pohrať s týmito štátnymi aktívami a ponúknuť ich nie cez priamo privatizáciu, ako sa to robilo niekedy v minulosti, ale ponúknuť ich finančným trhom cez burzu. Bolo by to transparentné a čisté. Z tohto keby bol nejaký výnos, tak tento výnos chceme použiť presne na buď vykúpenie súkromných zdravotných poisťovní, alebo ich chceme použiť na vyvlastnenie, pokiaľ nebudú s tým súhlasiť. Ale pokiaľ nemáme v ruke toho vrabca a stále nám nejaký holub lieta po streche, nemôžme robiť ďalšie rozhodnutia, pokiaľ ide o vytvorenie jednej zdravotnej poisťovne ako takej. A ešte dodám jeden údaj, aby bolo zrejmé, o čom hovorím. Vytvorenie jednej zdravotnej poisťovne, ak dáte všetkých peňazí do zdravotnej poisťovne, návrat týchto peňazí do zdravotníctva znamená, že to je mimoriadne výhodné. Lebo keď si zoberieme celkový objem peňazí, ktoré zdravotné poisťovne už zobrali z tých verejných peňazí ako súkromné zisky, tak návratnosť tohto nášho projektu je 4 - 5 rokov, čo je úžasné. Preto nerobíme teraz len politické rozhodnutie nejaké hodnotové, že my s tým nesúhlasíme hodnotovo ako sociálni demokrati, ale robíme biznisovo orientované, veľmi efektívne rozhodnutie, ktoré by slovenskému zdravotníctvu mohlo len pomôcť. 

Ľuba ORAVOVÁ, moderátorka
--------------------
Máte teda ambíciu, aby sa tak stalo, teda jedna zdravotná poisťovňa a dá sa to vlastne finančne urobiť do konca volebného obdobia? Dva roky.

Robert FICO, predseda vlády SR /Smer-SD/
--------------------
Máme menej ako dva roky, pretože treba si uvedomiť dva mesiace letné prázdniny, kedy viacmenej procesy stoja, nielen na Slovensku, ale stoja procesy politického charakteru aj v iných krajinách, politický proces bude stáť dva mesiace aj budúci rok, takže 4 mesiace. Jeden december, druhý december je 6 mesiacov. Takže hovorme dnes o reálnych 14, 15 mesiacoch, ktoré máme k dispozícii. Ministerka zdravotníctva má jasný mandát, aby držala tempo a súčasne sledovala vývoj, pokiaľ ide o trh s akciami, do akej miery sme schopní pracovať s týmito akciami, či sme schopní ich speňažiť, ako to teraz hovoríme. Ja by som bol veľmi rád, keby sa nám podarilo cez trh s akciami tieto akcie posunúť ďalej a tieto zdroje použiť predovšetkým na zníženie dlhu štátu a na takéto projekty, ako je jedna zdravotná poisťovňa. Budem v tomto ministerku zdravotníctva podporovať, tak ako ju podporujem a som veľmi rád, že sa na tom pracuje veľmi intenzívne vo výstavbe supermodernej nemocnice tu v Bratislave, ktorá bude spojená s kampusom, bude spojená so vzdelávaním mladých ľudí, to bude obrovský projekt a bude to znamenať pre celé Slovensko napriek tomu, že to je v Bratislave, ale bude takáto nemocnica schopná sťahovať takých najvážnejších pacientov z celého Slovenska.

Ľuba ORAVOVÁ, moderátorka
--------------------
Takže časovo sa to vlastne nedá odhadnúť. 

Robert FICO, predseda vlády SR /Smer-SD/
--------------------
Nechcem to odhadnúť, pretože opakujem, my neorganizujeme privatizáciu takú tu na priamo, ako sa privatizovalo SPP alebo Slovenské elektrárne. Tento proces je náročný v tom, že musíme tie akcie umiestniť na trhu medzinárodnom trhu s akciami a čakať na dobrú možnosť, kedy by tieto akcie získal niekto iný. 

Ľuba ORAVOVÁ, moderátorka
--------------------
Pán premiér, rekonštrukcia vlády, na to ste vlastne už niekoľkokrát odpovedali, ale definitívne ste teda povedali, že vaši ministri majú vašu dôveru. Pritom po voľbách aj samotný pán Marek Maďarič nevylúčil prípadné zmeny. Vy ste dokonca požiadali, ak sa nemýlim, ministrov, aby sa sami zhodnotili. Skutočne teda ste ani raz nezauvažovali vnútorne, že niektorý minister by teda mohol byť vymenený?

Robert FICO, predseda vlády SR /Smer-SD/
--------------------
Tu sa stretli dva časové okamihy, a to bol okamih prezidentských volieb a dvoch rokov vládnutia. A požiadal som ministrov o zhodnotenie plnenia programového vyhlásenia nie kvôli prezidentským voľbám, ale kvôli tomu, že dva roky sme boli vo vláde a v každom prípade som chcel urobiť vyhodnotenie po dvoch rokoch vládnutia. Nevidím v tomto momente žiadny dôvod na rekonštrukciu vlády. Rekonštrukcia vlády znamená v praxi výmenu viacerých ministrov, ale ja na to nevidím žiadny dôvod. Ak by som v budúcnosti bol buď nespokojný alebo by minister zlyhal, eticky alebo profesionálne, budem konať individuálne a nie rekonštruovať vládu ako celok. Veď som v rokoch 2006 až 10 vymenil 11 ministrov, túto skúsenosť mám, nie je to príjemné, zavolať si človeka a povedať mu, pán minister, je mi to veľmi ľúto, ale musíš, alebo musíte odísť z vlády, ale mám  s týmto skúsenosti, viem, ako sa v takýchto prípadoch postupuje, preto vylúčiť to nemôžem, individuálne zlyhanie konkrétneho ministra, ale dnes stojím s plnou váhou za mojimi ministrami, mojou vládou. Moja vláda je stabilná, toto tejto vláde nemôže nikto zobrať. Neotravujeme verejnosť s ničím, vláda si robí svoju prácu, v parlamente máme 80 poslancov, ktorým takisto treba poďakovať, lebo držia stabilitu vlády ako takej. A ja dúfam, že v takomto stave a v takejto kvalite to potiahneme až do marca v roku 2016, kedy budú parlamentné voľby. A opäť ešte jedna prosba, často sme vystavovaní a požaduje sa od nás reakcia na výmysly. A to nie je výčitka samozrejme smerom k vám, ale najmä to používajú printové médiá. Povedia, z dobre informovaného zdroju, ktorý nechce byť menovaný, sme sa dozvedeli, že. Ale keď použijem takúto vetu na úvod, dobre informovaného zdroja, ktorý nechce byť menovaný, no tak môže povedať čokoľvek na svete. Často sa objavujú všelijaké fámy, všelijaké nezmysly, len aby sa trošku rozčerili vody. Ja nechcem čeriť vody fámami, ak niečo vážne je, tak to poviem sám na tlačovej konferencii vystúpim a zaujmem k tomu postoj. Vláda je absolútne v kondícii, pri ktorej nevidím žiadny dôvod na výmenu ministrov. 

Ľuba ORAVOVÁ, moderátorka
--------------------
Poďme teda ešte k vašej osobe. Orientujete teda v podstate teraz tie následujúce dva roky práve k parlamentným voľbám, ste premiérom, predsedom strany Smer-SD, bude, a chce Robert Fico byť premiérom o dva roky po voľbách?

Robert FICO, predseda vlády SR /Smer-SD/
--------------------
Všetko bude jasné, keď sa bude zostavovať kandidátka strany Smer-SD v roku 2016. Ona sa bude zostavovať už na budúci rok. Niekedy na jeseň. A ten človek, ktorý sa postaví na čelo kandidátky, je na 99 % človek, ktorý má ambíciu vyhrať voľby alebo uspieť vo voľbách a potom z tohto výsledku dosiahnuť aj pozíciu, ktorá zodpovedá jeho postaveniu na kandidátke. Čiže rozhodujúce bude, ako sa ja postavím k môjmu ďalšiemu životu v roku 2016. 

Ľuba ORAVOVÁ, moderátorka
--------------------
Ako sa postavíte? 

Robert FICO, predseda vlády SR /Smer-SD/
--------------------
Teraz je zrejmé, že mandát, ktorý sme získali v roku 2012, bol neuveriteľne silný, 44 % aj čosi, neumožňuje lídrovi strany, aby to položil na zem a odišiel od toho preč. Aj preto teraz hoci sa stále trápim s tými mojimi chorobami všelijakými pohybovými, tak sa snažím dávať do toho plnú energiu, chcem ukázať, že sme tu, máme záujem a ja teda, keď sme hodnotili prvé dva roky aj chyby boli, samozrejme, veď nikto nie je neomylný, ale môžem povedať, že sa urobil obrovský kus roboty. Ideme do toho s plnou vervou, chceme rok 2015 rovnako efektívne využiť a najmä teda priniesť ešte lepšie číslá ako možno oznamujeme teraz. Chceme ešte väčšiu spokojnosť tej krajine, hoci cítime to, že ta Európa je taká rozkývaná. Je. Tak sú to rôzne názory, prichádzajú do politiky všelijakí ľudia, prinášajú všelijaké názory, ale ak pôjdeme takto ďalej, tak v roku 2015 - 2016 budem minimálne pri zostavovaní kandidátky ako rozhodujúci činiteľ a tam poviem, že čo ďalej. Len každý má dobu expirácie. Každý politik. My sme ako nejaké potraviny na pulte. Máte tam napísané, spotrebujte dovtedy a dovtedy a politik niekedy urobí chybu, keď si myslí, že dva roky po tom, čo mu uplynula doba na zjedenie, ešte je stále použiteľný. A sú to politici, ktorí stále si myslia, že ešte môžu, ešte môžu, ešte môžu. Rozhodujúca je podpora verejnosti. Buď máte nejakú významnú časť verejnosti, ktorá vás podporuje a dáva vám energiu, aby ste robili ďalej, a vtedy môžte uvažovať pozitívne. Ale ak zistíte, že už vás verejnosť nechce, že ste okukaný, opotrebovaný, alebo ja neviem aký, tak v tom prípade musí prísť a ten človek a povedať, dobre, dávam niekomu inému šancu ísť dopredu. U nás v strane, a to je veľká výhoda, nedošlo nikdy k žiadnym vnútrostraníckym preťahovačkám, patrím medzi jedného z mála predsedov strán na Slovensku a pravdepodobne aj v Európe, ktorý sa nemusí báť, že by ho niekto spod predsedov pichol hrdzavý nôž do ľadviny odzadu. Komunikujeme, mám výborný spôsob manažovania strany a preto s takýmto tímom je pre mňa radosť pracovať a v roku 2016 sa rozhodne.

Ľuba ORAVOVÁ, moderátorka
--------------------
Ešte predsa len mi napadla jedna otázka, svojho času ste uvažovali o oddelení funkcie premiéra a predsedu vlády, sám hovoríte, že máte toho veľa nielen pracovne, ale do istej miery vlastne aj zdravotne. Je to ešte aktuálne z vašej strany? Či už v tomto volebnom období alebo do budúcna?

Robert FICO, predseda vlády SR /Smer-SD/
--------------------
Ako sa tu na Slovensku hovorí, že mrcha zelina nevyhynie, myslím si, že pokiaľ ide o fungovanie predsedu vlády, ja som mal takú predstavu, že by mohla byť oddelená od predsedu strany, ale takáto predstava bola vyslovovaná na začiatku môjho prvého mandátu. A človek sa jednoducho učí a naozaj nemám toľko času na stranu ako by som chcel mať, pretože viac by som chcel chodiť medzi ľudí, hoci chodím pomerne veľa, ale ešte možno viac sa venovať aj voličom, členom a sympatizantom strany, ale to nejde. Na druhej strane sa zdá, že v týchto pomeroch, ako sú slovenské, je užitočnejšie aj za tu cenu, že sa nevenujete tej strane, tak ako by ste sa chceli venovať, keď tieto pozície zostávajú dohromady, dáva to človeku aj silnú pozíciu potom pri rozhodovaní a my sme o tom veľa diskutovali a sme sa zhodli na tom v strane, že do budúcnosti, keď aj dôjde objektívne k nejakým výmenám, tak vždy treba spájať pozíciu predsedu strany s najvýznamnejšími exekutívnymi alebo parlamentnými funkciami.

Ľuba ORAVOVÁ, moderátorka
--------------------
Ako dovolíte, na záver jedna otázka, včera sa novozvolený prezident Andrej Kiska stretol so súčasným prezidentom Ivanom Gašparovičom. Vy ste možno o nejaké stretnutie s novozvoleným prezidentom nepožiadali, alebo on vás nepožiadal?

Robert FICO, predseda vlády SR /Smer-SD/
--------------------
Ja nevylučujem, že ešte do inaugurácie do 15,júna k takémuto stretnutiu dôjde, len naša agenda je trošku odlišná. V prípade pána prezidenta Gašparoviča a novozvoleného prezidenta pána Kisku si majú možno čo povedať. Ja som nebol pri ich rozhovore, ale určite sú tu niektoré veci, jeden odchádza, druhý prichádza, a majú nepochybne záujem na kontinuite v mnohých otázkach, najmä v zahraničnej politike, kde musíme pokračovať ďalej. Ale agenda predsedu vlády je diametrálne odlišná od agendy prezidenta. Ale vôbec nevylučujem takéto stretnutie, pretože ja som to povedal veľmi jasne, rešpektoval som výsledok v prezidentských voľbách, zablahoželal som pánovi Kiskovi k zvoleniu za prezidenta, symbolicky som natiahol ruku a ja verím, že spolupráca troch najvyšších ústavných činiteľov bude v poriadku, že sa tu nevytvára nejaký priestor na zbytočné konflikty, pretože Slovensko dnes nepotrebuje konflikty. Slovensko začína prinášať nejaké výsledky, znovu hovorím to so všetkou skromnosťou, nehovorím to teraz pretože tu sedím ako predseda vlády, ale akékoľvek smiešne umelé konflikty, ktoré by mal niekto záujem vyvolávať, túto krajinu len poškodia. Čiže ja som pripravený na vecnú a konštruktívnu spoluprácu s novozvoleným pánom prezidentom.  

Ľuba ORAVOVÁ, moderátorka
--------------------
No a to bol súčasný predseda vlády Robert Fico. Ďakujem pekne za váš rozhovor.

Robert FICO, predseda vlády SR /Smer-SD/
--------------------
Ďakujem za pozvanie.

29.6.2014
TA3
Po pracovnom sneme Smeru
29.6.2014    TA3    str. 01   11:00 V politike
            
Norbert DOLINSKÝ, moderátor
--------------------
Dámy a páni, želám vám pekné predpoludnie. V týchto dňoch máme nielen horúce počasie, ale poriadne horúco je aj na našej politickej scéne. Smer sa po dvoch rokoch vládnutia rozhodol pustiť do straníckych personálnych výmen a okrem toho predstavil balíček rastu životnej úrovne do roku 2016. Navyše Radoslav Procházka tesne po založení strany Sieť hovoril o inej politickej kultúre, ktorú chce zaviesť na našej politickej scéne. Darí sa mu to napĺňať? Aj o týchto témach sa budem zhovárať s mojimi dnešným hosťami. Dámy a páni, vitajte V politike. Mojim prvým hosťom relácie V politike je predseda vlády a tak isto predseda strany Smer pán Robert Fico. Vitajte, želám vám pekné predpoludnie.

Robert FICO, predseda vlády SR /Smer-SD/
--------------------
Ďakujem za pozvanie, pekný deň.

Norbert DOLINSKÝ, moderátor
--------------------
V prvom rade mi dovoľte aby som vám poďakoval, že ste prišli ako do prvej televízie TA3, kde budete vlastne informovať možno o výsledkoch pracovného snemu Smer, ktorý ste mali včera. Vy ste tam v rámci svojho úvodného príhovoru spomenuli aj niektoré pozitíva, ktoré sa podarili vašej vláde, ako napríklad, ja som si tu urobil nejaké poznámočky. Ucelená hospodárska politika, rast reálnych miezd, prípadne čo je reálne teraz zníženie nezamestnanosti. O tom sa dosť veľa rozpráva. Chcem sa však predsa len opýtať, sú to makroekonomické ukazovatele, ktoré ľudia asi až tak nevnímajú vo svojich domovoch priamo. Tak sa vás chcem opýtať, či teda myslíte si, že reálne ľudia mohli pocítiť, že je vyššia životná úroveň od nástupu vašej vlády?

Robert FICO, predseda vlády SR /Smer-SD/
--------------------
Presne o tom som včera hovoril, že jedna vec je dosiahnuť ukazovatele, ktoré sú dôležité štatisticky. Naozaj sme krajina, ktorá bude mať jeden z najvyšších hospodárskych rastov budúci rok. Mali sme nezamestnanosť 14,4 a už je teraz 12,8 percenta. Dostali sme a to je veľký úspech Slovenska, financie pod kontrolu, pretože máme deficit nižší, ako tri percentá a boli sme vyradení z trestnej lavice Európskej únie, z takzvanej procedúry nadmerného deficitu. Áno, ale potom k tomu treba postaviť subjektívne pocity ľudí. Napriek tomu, že ceny reálne už niekoľko mesiacov nestúpajú, pretože máme do určitej miery defláciu technickú, človek príde do obchodu a povie, všetko je drahšie. Alebo niekto sa pozrie na výplatnú pásku a bude stále hovoriť, že má menej a menej. To sú subjektívne pocity, ktoré my musíme rešpektovať politici a kto ich nerešpektuje, veľmi rýchlo zlyhá. Preto sme povedali. Vytvorili sme nejaký základ. Ten základ by som pomenoval dvoma slovami - trajektória rastu. Krajina je jednoducho na trajektórii rastu a teraz je čas, pretože moja vláda je sociálno-demokratická, dať ľuďom aj skutočný pocit, že sa niečo udialo a že dnes má táto krajina zdroje po konsolidácii a potom, ako úspešne vyberáme dane, ako úspešne bojujeme s daňovými únikmi, že máme na to, aby sme verejnosti ponúkli aj opatrenia veľmi konkrétneho charakteru, ktoré im ako tak v rámci možností zlepšia život a ja len musím oceniť, že včerajší snem bol naozaj veľmi zaujímavý pracovný a to čo sme schválili, aby neboli žiadne pochybnosti, je pre nás politicky záväzné. Teda všetkých tých 15 opatrení, okrem toho sme ešte o ďalších veciach rozhodli, bude okamžite zrealizovaných cez návrhy zákonov, potom to pôjde do parlamentu, prípadne vláda môže sama niečo urobiť bez toho, aby sa prijímali zákony v parlamente.

Norbert DOLINSKÝ, moderátor
--------------------
My sa samozrejme o tých 15-tich opatreniach, aj keď neviem či stihneme, budeme rozprávať, ktoré by ako ste včera vraveli na sneme, mali zvýšiť životnú úroveň obyvateľstva. Ale ja by som sa predsa len možno ešte vrátil k tým dvom rokom vašej vlády. Ako hodnotíte možno neúspechy Smeru, lebo predpokladám, že sa rozprávalo aj o tom na sneme. Vy ste to nakoniec aj spomínali, že treba vyvodiť možno aj osobnú zodpovednosť. Napríklad prezidentské voľby, asi neúspech Smeru, z vašich úst zaznelo, že je to referendum o Smere ako takom, prípadne voľby do vyšších územných celkov v Banskej Bystrici, kde teda pán Maňka neuspel.

Robert FICO, predseda vlády SR /Smer-SD/
--------------------
My sme sa predovšetkým zaoberali dvoma rokmi vládnutia z pohľadu vlády, ktorá musí riešiť veci stále v čase nejakej doznievajúcej hospodárskej krízy a možno si pamätáte v roku 2012, keď sme nastupovali, tak každý hovoril, že Slovensko pôjde gréckou cestou, že sociálna demokracia nikdy nemôže zvládnuť poriadok vo verejných financiách, že budeme míňať. No klasická opozičné rétorika. Dnes si všimnite, ani jeden jediný opozičný politik sa nepostaví pred kameru a nedovolí si spochybňovať to, čo som povedal, že ide nám hospodársky rast, klesá nám nezamestnanosť, inflácie je také, aká je a ani ďalšie ukazovatele nemôžu spochybniť, pretože my sme dnes veľmi dobre hodnotení aj medzinárodne. Dnes je Slovensko vnímané ako krajina úspešná najmä v Českej republike. My sme významne Českú republiku dobehli. V tomto všetkom prebiehali rôzne aj politické procesy. Áno, ja som včera na sneme povedal, že je chyba, že sme nedokázali zmobilizovať našich voličov počas druhého kola volieb vo VÚC v Banskej Bystrici, druhé kolo prezidentských volieb a že sme nedokázali zmobilizovať voličov pre rekordne nízkej účasti pri voľbách do európskeho parlamentu, kde nám chýbalo nejakých 2-tisíc hlasov, aby sme získali piaty mandát.

Norbert DOLINSKÝ, moderátor
--------------------
Ako si to vysvetľujete?

Robert FICO, predseda vlády SR /Smer-SD/
--------------------
No keď máte 15-ročnú stranu, z našej strany nikdy neodišiel žiadny poslanec. Smer sa nikdy nerozpadol. Sme jediný príklad na slovenskej politickej scéne, kedy sa strana nedelila. My sme dokonca urobili opak, sme dokázali z integrovať 6 politických subjektov a vytvorili sme veľmi silný stredoľavý subjekt, ktorý tu dnes pôsobí, ešte bude dlhé roky určite pôsobiť. Čiže po 15-tich rokoch si musíte urobiť inventúru. Je normálne, že po 15-tich rokoch máte v strane aj ľudí, ktorí nerobia tak, ako by ste očakávali. Máte ľudí, ktorí ako som povedal včera, spánšteli. Máme ľudí, ktorí možno niekedy nám kazia dobré meno tým, že možno nekomunikujú s verejnosťou, že sú nejaké prejavy arogancie. O tom bol včerajší snem, že dať verejnosti dobré správy, pokiaľ ide o pozitívny ekonomický, finančný a sociálny balík a na druhej strane bez akéhokoľvek zaváhania v prítomnosti médií. Celý snem bol včera otvorený povedať áno, sme strana, ktorá je tu 15 rokov a po 15-tich rokoch už každý dostáva nejaké choroby. Včera sme ich začali riešiť, pretože boli prijaté personálne rozhodnutia na úrovni vedenia strany. Môžem potvrdiť tu u vás v televízii, že prijmem tento týždeň personálne rozhodnutia vo vzťahu k vláde, k štátnym tajomníkom. Urobíme teraz audit všetkých nominantov Smeru vo verejnej správe, v štátnych podnikoch, v podnikoch s účasťou štátu a potom sa pozrieme aj na okresné a krajské štruktúry. Chceme si poupratovať a chceme byť v plnej kondícii pripravení na voľby komunálne, ktoré budú na konci tohto roku a potom samozrejme ísť s plnou verbou v roku 2015 do prípravy na voľby parlamentné, ktoré budú v roku 2016. Čiže čas uteká veľmi rýchlo a myslím si, že Smer znovu ukázal včera, že to je absolútne stabilný pilier slovenskej politiky. Je to strana, od ktorej sa odvíja riadny chod ústavných orgánov. Sme sami vo vláde. Ja som ponúkal opozíciu v roku 2012 možnosť vstúpiť do koalície, opozícia to odmietla a preto včera sme dali najavo slovenskej verejnosti, že Smer nemôže byť spájaný len s tvárami. Smer musí byť spájaný s konkrétnym obsahom politiky a ten sme pretavili najmä do spomínaného balíka.

Norbert DOLINSKÝ, moderátor
--------------------
Tak buďme konkrétni. Spomenuli ste pán premiér personálne zmeny. Pán Vladimír Maňka teda neuspel v druhom kole volieb VÚC v Banskej Bystrici. Prišiel preto o svoj podpredsednícky post?

Robert FICO, predseda vlády SR /Smer-SD/
--------------------
Nie. My hovoríme o tom, že ak chceme robiť určité zmeny na úrovni napríklad vlády alebo na úrovni okresných a krajských predsedov, tak je dôležité ísť najskôr od hora. Ukázať, že aj hore sa musia urobiť nejaké zmeny. Tu došlo k zmenám preto, lebo Vladimír Maňka bol opäť zvolený za poslanca európskeho parlamentu a predsa len poslanci európskeho parlamentu majú inú agendu. Sú vzdialení od domáceho prostredia a nám veľmi vyhovovalo, že sme včera mohli zvoliť za podpredsedu strany mladého štátneho tajomníka z ministerstva financií, ktorý sa ukázal ako veľmi schopný Petra Pellegríniho a je to veľké oživenie, pretože napríklad Peter Pellegrini je takzvaný digitálny líder na Slovensku. Zaoberá sa startupmi. To znamená podporou podnikania pre mladých ľudí, ktorí majú síce dobré nápady, ale nemajú zdroje, aby tieto nápady zrealizovali. Čiže prinášame ďalšie tváre do vedenia. Ja by som to vôbec nespájal s tým, čo sa udialo v Banskej Bystrici, pretože to bol problém mobilizácie voličov. To nebol problém Vladimíra Maňku, ktorý v prvom kole dosiahol 49,5 percenta hlasov. Jemu chýbalo pár hlasov.

Norbert DOLINSKÝ, moderátor
--------------------
Ale zaujímavo teda vyznelo aj znovuzvolenie Mareka Maďariča do podpredsedníckej funkcie. V podstate on sa 10-11 dní predtým tej funkcie vzdal a ešte pred snemom sa hovorilo, dokonca z jeho ústa padli tie informácie, že už nebude kandidovať. Napriek tomu opäť je podpredsedom strany.

Robert FICO, predseda vlády SR /Smer-SD/
--------------------
Marek Maďarič urobil veľmi silné politické gesto, keď mal na starosti prezidentskú kampaň. Rozhodol sa, že odíde z pozície podpredsedu strany a tento svoj postoj dôsledne držal až do včerajšieho rána. Včera ráno ja som bol úplne presvedčený, že Marek Maďarič, pokiaľ by sme ho neoslovili, tak dá zadosť svojmu slovu. Ale je dôležité povedať, že s pánom podpredsedom Maďaričom som hovoril. Povedal som, že je súčasťou tímu, že je veľmi dôležitý, že si veľmi vážim gesto, ktoré urobil politické, ale že by som si rovnako veľmi vážil, keby sa vrátil na palubu.

Norbert DOLINSKÝ, moderátor
--------------------
Čiže bolo to z vašej iniciatívy:

Robert FICO, predseda vlády SR /Smer-SD/
--------------------
Tak to asi má fungovať, pretože ak predseda strany prejavuje záujem o svojich spolupracovníkov, tak musí tento záujem prejaviť v nejakej forme a v nejakej podobe. Opakujem len to, Marek Maďarič je významný hráč tímu a ja si myslím, že je dobré, že došlo k takejto vzájomnej dohode.

Norbert DOLINSKÝ, moderátor
--------------------
Na ministrov sa nemám pýtať? Lebo už ste čosi povedali v tejto relácii pred chvíľou, že nechcete to...

Robert FICO, predseda vlády SR /Smer-SD/
--------------------
Povedal som to aj včera na sneme, že mám záujem urobiť zmeny aj vo vláde, ale budú to individuálne zmeny, nejde o žiadnu rekonštrukciu vlády. Ale skôr sa chcem sústrediť aj na štátnych tajomníkov, kde väčší počet štátnych tajomníkov bude vymenených a už teraz si ja nastavujem v hlave nejaký časový harmonogram, ako to celé zrealizujem.

Norbert DOLINSKÝ, moderátor
--------------------
Dobre. Ja ešte teraz budem možno trošku osobnejší, pretože som včera pozorne sledoval tlačovú konferenciu, ktorú ste mali po pracovnom sneme a vy ste spomínali tak ľudsky, že po čase prichádza únava materiálu aj u politikov. Že už ste v politike od roku 1992. Zvažujete odchod z politiky? Pripravujete sa na to?

Robert FICO, predseda vlády SR /Smer-SD/
--------------------
Na Slovensku je často politická strana spájaná s konkrétnymi ľuďmi. Poznáme výrok známeho politika, že túto stranu som si založil a s touto stranou aj odídem. Toto by som ja nikdy jednoducho nechcel zažiť na vlastnej koži a preto sme včera na sneme jasne formulovali základnú tézu. Smer musí byť pre verejnosť zaujímavý alebo pre nejakú časť verejnosti zaujímavý nie tvárami ľudí, ale tým, že ak sa povie Smer-sociálna demokracia, tak hneď si každý musí povedať, aha táto strana nebude nikdy napríklad zdražovať plyn alebo elektrinu, čo je pravda. Alebo sa povie Smer-sociálna demokracia. Každý povie aha to sú tí, čo stále hovoria o minimálnej mzde, že ju treba zvyšovať. Alebo Zákonník práce vy viete, že my sme mali vždy iný názor na Zákonník práce, ako pravicové strany. Čiže chceme, použijem taký marketingový výraz, predávať verejnosti Smer nie cez to, že stále je to tá istá tvár, ale cez to, že ľudia si nás budú spájať s určitým obsahom a mýli sa ten politik, ktorý si myslí, že tu je na večné veky.

Norbert DOLINSKÝ, moderátor
--------------------
Takže Smer nie je o vás hlavne teda? Viete si predstaviť niekoho iného možno....

Robert FICO, predseda vlády SR /Smer-SD/
--------------------
Bol som pri založení Smeru v roku 1999 a asi je prirodzené, že ľudia spájajú politickú stranu Smer predovšetkým s mojou osobou, pretože už som 15 rokov predsedom tejto strany. Vyhrali sme v podstate voľby v roku 2006, 2010, 2012. Vyhrali sme v minulosti komunálne voľby, všetko možné a v politike je to tak, že raz prichádza doba, kedy sa musíte poobzerať a musíte povedať, toto je nová generácia, ktorá nastupuje a nie náhodou nastúpil napríklad Peter Pellegrini za štátneho tajomníka. Toto je typ ľudí, ktorí priamo vyrastali pri nás. Peter Pellegrini vošiel do Smeru v roku 1999 a išiel úplne od začiatku. Najprv bol asistent poslanca, potom sa stal členom okresnej rady, potom bol predsedom okresnej rady. Odtiaľ išiel na podpredsedu krajskej rady. Dnes už je štátny tajomník na ministerstve financií. Zrazu je podpredseda strany. Toto je naša generácia, ktorá je vychovávaná v Smere. Povedal som o ňom už niekoľko slov, že digitálny líder, mladý moderný človek. Toto je to, čo podľa mňa Smer v týchto mesiacoch a rokoch potrebuje a čo bude s nami so starou gardou? Musím tak už nazvať generáciu politikov, ktorí zakladali Smer, o tom rozhodnú voľby v roku 2016.

Norbert DOLINSKÝ, moderátor
--------------------
Keď už ste spomenuli Petra Pellegriniho, dokonca tá jeho kariéra zrejme ešte porastie. Hovorí sa o tom, že by mal byť novým ministrom školstva.

Robert FICO, predseda vlády SR /Smer-SD/
--------------------
Neviem, či by to bolo príliš pekné, keby som najskôr oznámil personálne rozhodnutia cez televíznu obrazovku niekomu. Skôr si myslím, že to musí byť ja tomu hovorím štábna kultúra. Budem si musieť konkrétnych ľudí zavolať, budem s nimi hovoriť...

Norbert DOLINSKÝ, moderátor
--------------------
Ale vevyľučujete to teraz.

Robert FICO, predseda vlády SR /Smer-SD/
--------------------
Až potom sa budeme baviť o mediálnych výstupoch. Nechcem naozaj komentovať žiadne personálne výmeny. Ale že k ním dôjde, môžem potvrdiť.

Norbert DOLINSKÝ, moderátor
--------------------
Dobre. Pán premiér, posuňme sa trošku ďalej. Vy ste včera na sneme Smeru predstavili aj balíček rastu životnej úrovne, keď to tak môžem nazvať.

Robert FICO, predseda vlády SR /Smer-SD/
--------------------
Nazvali sme to opatrenia na zlepšenie životnej úrovne ľudí.

Norbert DOLINSKÝ, moderátor
--------------------
Koho sa to najviac dotkne?

Robert FICO, predseda vlády SR /Smer-SD/
--------------------
Budem veľmi telegrafický, pretože ten priestor na to určite teraz nie je, aby sme išli do detailov. Ale akýmsi pilierom tohto balíčka je rozhodnutie ísť výrazne do zníženia odvodov. To sa dotkne 800-tisíc ľudí na Slovensku a rovnako s tým chceme ísť aj do veľmi razantného zvýšenia minimálnej mzdy. Keď to spojíme zvýšenie minimálnej mzdy a zníženie odvodov, tak na jednej strane nebudú mať zamestnávatelia vyššie náklady, pokiaľ ide o cenu práce. Na druhej strane je dôležité povedať, že človek bude mať v rukách viac hotových peňazí. Ak to prerátame na tie nízke mzdy okolo tých 400 eur, zvýšenie bude znamenať pri tom zvýšení minimálnej mzdy, že prakticky ten človek dostane ako keby 13. plat ešte v tom danom roku. Ďalšie rozhodnutia veľmi významné, ak sa niekto zamestná, tak chceme zabezpečiť ešte súbeh mzdy spolu s dávkou v hmotnej núdzi. Nejaký čas, aby ten človek bol motivovaný pracovať. Za veľmi podstatné považujeme rozhodnutie, lebo sme dostali pod kontrolu SPP matku, že nebudú podávané žiadne návrhy na zvyšovanie cien plynu pre domácnosti, ale naopak. Súhrne za roky 2015 a 2016 by sme chceli znížiť cenu plynu pre domácnosti o dvojciferné číslo. Je na to priestor, máme to prerátané a myslím si, že sa nám to aj podarí. Ďalšie významné opatrenie sme urobili na podporu študentov, kde sme povedali, že študenti stredných škôl, vysokých škôl a žiaci základných škôl, ako aj dôchodcovia, budú  mať úplne zadarmo dopravu vlakom. Pretože železničná doprava je pod kontrolou štátu, SAD-ky sú bohužiaľ už sprivatizované. Tam sa nám veľmi ťažko vstupuje. Ale platí, že študenti všetkých druhov škôl, ako aj žiaci základných škôl a dôchodcovia doprava vlakom zadarmo.

Norbert DOLINSKÝ, moderátor
--------------------
Z akých zdrojov to možno chcete, keď ste pri tých vlakoch financovať, pretože železničná spoločnosť je dlhodobo v strate okolo 10 miliónov eur.

Robert FICO, predseda vlády SR /Smer-SD/
--------------------
Pán redaktor vôbec ak sa pozrieme na štruktúru železnice osobnej, tak musíme si povedať, že celkové tržby osobnej železnice sú na úrovni okolo 100 miliónov eur a štát už dnes dopláca osobnej železnici 200 miliónov eur, to sú takzvané výkony vo verejnom záujem. Čiže my jednoducho budeme teraz komunikovať so železnicou. Železnica sama tvrdí, že zníženie cien alebo odpustenie cien môže mať aj pozitívny efekt, pretože sa môže zvýšiť obsadenosť vlakov a ďalšie pozitívne efekty s tým spojené. Chceme rovnako znížiť cestovné pre ľudí, ktorí chodia do roboty. Dnes ak mám správnu informáciu dúfam, že zase demagóg ma nebude rozoberať, tá zľava je niekde na úrovni 35 percent. My chceme tú zľavu zvýšiť až na 50 percent. Ďalšie opatrenie veľmi významné, chceme rozšíriť kapacity predškolských zariadení, pretože na Slovensku je problém. Chceme, aby matka mohla dieťa dať do predškolského zariadenia. Vytvárame špeciálny fond. Z tohto fondu bude môcť priamo mesto alebo obec čerpať finančné prostriedky a to jednoducho bude viesť k tomu, že sa vytvorí väčší priestor na to, aby si matky mohli odkladať svoje deti do týchto zariadení.

Norbert DOLINSKÝ, moderátor
--------------------
Ja by som sa pri tom ak dovolíte pristavil, pretože v podstate možno nie je ani problém zriadiť tú škôlku, prípadne jasle, ale je problém s priestormi, pretože voľakedy nebolo toľko detí, respektíve bol taký útlm v pôrodnosti. To znamená, že samosprávy, ktoré sú zriaďovatelia takýchto škôlok, prípadne jaslí, tie budovy odpredali a teraz v podstate nemajú tie priestory na zriadení tých škôlok. Vy ste včera povedali, že teda chcete, aby 95 percent, ak sa nemýlim detí mohlo navštevovať. To je váš cieľ.

Robert FICO, predseda vlády SR /Smer-SD/
--------------------
Pokiaľ ide od štyroch rokov vyššie.

Norbert DOLINSKÝ, moderátor
--------------------
Ale reálne keď tie priestory samosprávy nemajú, ako chcete zabezpečiť možno takéto...

Robert FICO, predseda vlády SR /Smer-SD/
--------------------
Chceme predovšetkým povedať, že sa vytvorí fond v určitom objeme. My hovoríme ročne 20 až 30 miliónov eur, čo je naozaj dosť peňazí a chceme ponúknuť v spolupráci s mestami a obcami projekty napríklad rekonštrukcie existujúcich budov alebo rozširovanie kapacít už zariadení, ktoré dnes existujú. Tie modely sú rôzne. Teraz som bol na Európskej rade a som o tomto hovoril s niektorými premiérmi, pretože každý z nás vníma dianie v iných krajinách a ich to zaujímalo. Tak napríklad sú modely, o ktorých tiež môžme na Slovensku uvažovať, že pokiaľ sa zamestnajú obidvaja rodičia, tak štát im prepláca náklady škôlky alebo jaslí. To ich jednoducho motivuje ísť do práce. Ale my skôr pôjdeme rozširovaním kapacít, pretože tieto kapacity nám teraz chýbajú. Dokončím ešte pár opatrení, ktoré chceme urobiť. Budeme daňovo zvýhodňovať firmy, ktoré budú investovať do vedy, výskumu a inovácií. Tie zvýhodnenia budú pomerne zaujímavé. Rovnako začíname podporovať už spomínané startupy pre mladých podnikateľov, ktorí majú nápady, ale nemajú peniaze bude vytvorený špeciálny fond, z ktorého budú môcť čerpať. A sú tu opatrenia, ktoré sa týkajú napríklad dôchodcov. Chceme, pretože je veľmi nízka inflácia, dokonca by som povedal, že je deflácia, čiže momentálne nie je naštartovaný takzvaný valorizačný mechanizmus, ktorý sa práve viaže na rast cien. Nechceme však dovoliť, aby dôchodcovia nedostali to, čo každý rok dostávali navyše. Preto sme sa rozhodli vyčleniť 10 alebo 11 miliónov eur, ktoré na konci roka vyplatíme v podobe zvýšeného vianočného príspevku, aby sme aspoň čiastočne nahradili to, že nedochádza k zvyšovaniu dôchodkov, lebo nie je naštartovaný kvôli inflácii valorizačný mechanizmus. To sú veci, ktoré sú pre nás podľa môjho názoru veľmi dôležité, pretože títo ľudia nemajú možnosť iných príjmov, iných zdrojov a vždy len na ten štát pozerajú, že či je štát pripravený alebo nie je pripravený vyjsť ešte viac v ústrety. Dodám ešte aj to, že ideme prijať rozhodnutie, ktoré je podľa mňa dôležité aj z hľadiska verejnej mienky. Ak dnes má verejný funkcionár niekoľko funkcií, uvediem príklad. Je starostom, súčasne je poslancom vyššieho územného celku a ešte aj poslancom Národnej rady, prijmeme pravidlo, že bude môcť mať iba jeden plat. Vyberie si ten plat, ktorý z tých troch funkcií je preňho najvyšší a musíme vyriešiť ústavne, ako sa postavíme k výkonu iných funkcií, pretože pravdepodobne to budeme kryť minimálnou mzdou. Tento režim už na Slovensku bol. Ja som ho zažil. Bol som poslancom Národnej rady a som súčasne zastupoval Slovensko na Európskom súde pre ľudské práva. Bral som len plat poslanca Národnej rady a za prácu naozaj profesionálnu prácu na ministerstve spravodlivosti som dostával iba minimálnu mzdu. Možnože týmto režimom pôjdeme, ale nie je možné, aby sa kumulovalo 5-6 platov. To jednoducho verejnosť nechce akceptovať. Potom niečo zo športu. Viete do akej miery boli úspešné projekty multifunkčných ihrísk v rokoch 2006-2010, keď sme otvorili asi 630-640 takýchto ihrísk. Chceme vytvoriť zdroje pre ešte asi 100 takýchto multifunkčných ihrísk pre mestá a obce, ktoré o to prejavuje záujem. Čiže je to kombinácia opatrení pre mladých ľudí, pre pracujúcich ľudí. Kombinácia najmä pre ľudí, ktorí majú nízke príjmy, pretože my síce štatisticky hovoríme, že je niekde mzda okolo 800 eur priemerná, ale dobre vieme, že ľudia zarábajú na Slovensku najčastejší plat okolo 500-550 eur. To sú také najčastejšie platy, ktoré sa tu vyskytujú.

Norbert DOLINSKÝ, moderátor
--------------------
Tak sa pristavme možno pri niektorých opatreniach, ktoré ste spomenuli pán premiér. Špeciálne ma zaujíma možno aj mnohých bude zaujímať, vy ste vraveli o výraznom zvýšení minimálnej mzdy. Už teraz sa výrazne zvýšila z toho európskeho hľadiska. To znamená, ak sa nemýlim, je to momentálne 352 eur. Tento rok to poskočilo o 14 eur, čo je teda sme jedna z krajín, kde je to asi najviac v rámci Európskej únie. Koľko je výrazné zvýšenie? Na koľko? Lebo odborári hovoria o sume 400 eur, že toľko by chceli.

Robert FICO, predseda vlády SR /Smer-SD/
--------------------
Som rád, že to potvrdzujete. Pochopiteľne Slovensko sa nemôže porovnávať pri minimálnej mzde s bohatým Nemeckom alebo s krajinami, ktoré mali to šťastie, že bola kontinuita a že nemenili ekonomický systém. My sme už minulý rok percentuálne zvýšili najviac minimálnu mzdu v Európskej únii. Percentuálne, ak hovoríme o nejakom skoku a sme dnes na úrovni 352 eur. Sú tu modely, ktoré potvrdzujú jeden alebo druhý, že to bude historicky najväčší skok z hľadiska minimálnej mzdy a ak odborári hovoria o 400 eurách, tak môžem im teraz povedať, že pravdepodobne sa budeme mať o čom baviť spoločne, pozitívne teraz myslím. Že bavíme sa niekde o sume, ktorá sa približuje k tejto hranici. Nemusí to byť 400, môže to byť menej, ale bude to skok z 352 na určitú hranicu. A ešte raz. Zamestnávateľom treba oznámiť, že nebudú mať zvýšené náklady na pokiaľ ide cenu práce, lebo pôjdeme dole s odvodmi. Naopak niekde to bude ešte lacnejšie.

Norbert DOLINSKÝ, moderátor
--------------------
Rozhodne tieto všetky zmeny alebo tie návrhy, s ktorými ste prišli včera na vašom pracovnom sneme, budú niečo stáť. Budú stáť okolo 250 miliónov eur, čo je teda dosť veľký balík peňazí. Ako chcete tieto peniaze získať?

Robert FICO, predseda vlády SR /Smer-SD/
--------------------
Slovensko je medzinárodne zaviazané naďalej pokračovať v robení poriadku vo verejných financiách a preto potom, čo sme boli vyradení z procedúry nadmerného deficitu, čo je pre nás obrovská známka kvality pre našu krajinu, to sa napríklad prejavilo aj v tom, že Slovensko vyrokovalo podstatne viac peňazí z európskych fondov, ako to bolo v predchádzajúcich rokoch. O 13 percent máme väčší nárast týchto zdrojov. Dostaneme 15,3 miliardy eur, pokiaľ ide o fondy. Po tomto všetkom musíme pokračovať v znižovaní deficitu. Po roku 2016 začne na Slovensku klesať aj verejný dlh, ale rovnako bude rásť hospodárstvo. Rovnako bude klesať miera nezamestnanosti. To sú údaje, ktoré nehovorím len ja, ako predseda vlády. To sú údaje, ktoré potvrdzujú aj medzinárodné inštitúcie. Popri tomto máme však veľmi dobrý výber daní. To čo urobil Peter Kažimír a jeho tím na Finančnej správe je ja hovorím doslova zázrak, pretože my sme začali bojovať s daňovými únikmi. Sme sa pozreli špeciálne na DPH-čku. Robíme veľmi veľa pokiaľ ide o systém výberu daní, ako takých a došlo k výraznému nárastu príjmov do štátneho rozpočtu. Plus máme veľké úspory, pretože sme začali šetriť na verejnej správe. Reforma, ktorú robí Robert Kaliňák takzvané ESO, kde zlučujeme špecializované orgány miestnej štátnej správy do jedného útvaru, toto prináša peniaze. Čiže máme na to zdroje bez toho, aby sme zadlžovali krajinu. Bez toho, aby sa zvyšoval deficit máme zdroje na to, aby sme tieto opatrenie v priebehu rokov 2014-2015-2016 zrealizovali. Nedovolili by sme takéto niečo schváliť na sneme, pokiaľ by mi to nepodpísal minister financií. Obrazne povedané, minister financií bol pri tvorbe každého tohto jedného ustanovenia tohto opatrenia a sme sa nakoniec zhodli na tom, že toto je vec, ktorú dnes musíme pre ľudí urobiť, aby po tých veľkých číslach, ktoré nikto nepociťuje priamo, prišli aj dobré subjektívne pocity. Veď áno, veď idem vlakom a neplatím nič napríklad. Alebo áno, došla mi faktúra, ktorá potvrdzuje, že došlo k zníženiu ceny plynu pre domácnosti. Alebo áno, pozriem sa na tú výplatnú pásku, tak tam mám nejaký nárast 20-30 eur, lebo aj také prípady budú na základe zvýšenia minimálnej mzdy alebo teda iné opatrenia, ktoré som v tejto súvislosti spomínal.

Norbert DOLINSKÝ, moderátor
--------------------
Ten balíček sa dotýka, aby som to zhrnul, študentov, dôchodcov, prípadne sociálne slabých skupín.

Robert FICO, predseda vlády SR /Smer-SD/
--------------------
Mladé rodiny, pretože hovoríme o škôlkach, hovoríme o jasliach. Týka sa zamestnávateľov, pretože hovoríme o podpore vedy a výskumu - daňové úľavy. Týka sa mladých podnikateľov - startupy. Snažili sme sa pokryť všetky kategórie ľudí, aby to nebolo jednostranne orientované. Ale opatrenia, ktoré som teraz pomenoval, sú do určitej miery aj reformné. Napríklad v prípade minimálnej mzdy a zníženia odvodov pre 800-tisíc ľudí, to je štrukturálna reforma. Až tak vážna, že sme začali teraz komunikovať s Európskou komisiou, že či by náklady na tento typ reformy, to bude asi 180 miliónov eur, by sme si nemohli odpočítavať od deficitu, čo by bolo pre Slovensko výborné. Ale ak to nebude umožnené, tak či tak to zvládame. Deficit už je pod troma percentami a bude pod troma percentami.

Norbert DOLINSKÝ, moderátor
--------------------
Rozhodne však balíček sa nedotýka malých a stredných podnikateľov, živnostníkov. Nebude to znamenať, pretože tie peniaze potrebujete získať nejakým spôsobom na zafinancovanie všetkých tých opatrení, nebude to možno znamenať zvýšenie odvodového zaťaženia práve pre túto vrstvu?

Robert FICO, predseda vlády SR /Smer-SD/
--------------------
Nesúhlasím s vami. Týka sa to malých a stredných podnikateľov, pretože hovoríme o znižovaní odvodov. O odvodoch, ktoré sa budú dotýkať aj zamestnávateľov a najmä pri malých a stredných firmách práve to je oblasť, kde inovácie, aplikácia výskumu a vedy do konkrétnej praxe, to je niečo, čo tieto firmy môžu teraz zúžitkovať, keď budeme hovoriť o daňových úľavách. Ja som nespomenul ešte jedno opatrenie. My budeme napríklad daňovo zvýhodňovať aj firmy, ktoré budú zavádzať takzvané praktické vzdelávania. Hovorí sa tomu odborne duálne vzdelávanie. Čiže ak sa niekto rozhodne vychovávať si ľudí pre svoj odbor, lebo naše školy dnes chrlia rôzne typy odborov a študentov, ale nie je to dobre napojené na prax a keď si to firma sama začne organizovať, mala by byť zvýhodnená. Vôbec si nemyslím, že by sme týmto balíčkom sa dotýkali niekoho negatívne a rovnako môžem áno povedať, budeme ešte robiť poriadok v daniach. Ale ak sme napríklad zvýšili daň z príjmu právnických osôb z 19 na 23 percent, tak sme ju znovu už znížili. Už sme išli na 22 percent. Minister financií oznamuje, že keď bude dobrá ekonomická situácia, pôjdeme na 21 percent. Nemáme záujem poškodzovať, pretože nechceme ísť proti hospodárskemu rastu. Krajina prežije vtedy, ak má hospodársky rast. Ja sa veľmi teším, že Slovensku sa predpovedá na budúci rok jeden z najvyšších hospodárskych rastov v celej Európskej únii. Lebo ak je rast nad tri percentá, to vám už začína vytvárať aj konkrétne pracovné miesta, že nemusíte len umelo dotovať vytváranie pracovných miest, vymýšľať rôzne projekty. Už samotná ekonomika hospodárstvo začína vytvárať pracovné miesta.

Norbert DOLINSKÝ, moderátor
--------------------
To znamená s odvodmi nebudete hýbať smerom hore pre živnostníkov?

Robert FICO, predseda vlády SR /Smer-SD/
--------------------
Na to nie je žiadny dôvod. Absolútne žiadny dôvod. Ja som dnes zachytil zaujímavú informáciu, že my sme o tom hovorili na vláde, ale už je ďalej ministerstvo spravodlivosti chce umožňovať zakladanie takzvaných lacných eseročiek a je tu trend, že živnostníci buď odchádzajú do trvalého pracovného pomeru alebo sa snažia zakladať si takéto obchodné spoločnosti tohto typu, ktoré budú veľmi jednoduché. Naopak my musíme vo vzťahu k podnikateľskému sektoru sa správať veľmi korektne, pretože podnikatelia vytvárajú pracovné miesta. Za to si ich treba vážiť. Ja nie som tu na to, aby som robil podnikateľom zle. Na druhej strane ale sú tu jednotlivci, sú tu firmy, ktoré sa vyhýbajú plateniu daní, ktoré robia podvody na DPH-čkach. Tak týchto chváliť nebudeme, po týchto pôjdeme.

Norbert DOLINSKÝ, moderátor
--------------------
Dobre. Pán premiér ja by som sa ešte posunul, pretože máme už veľmi málo minúť na náš rozhovor, k rokovaniu Európskej rady, kde ste sa zúčastnili v Bruseli vo štvrtok a v piatok a pomerne významný krok sa podaril dosiahnuť a to je podpis asociačných dohôd s Moldavskom, Gruzínskom, ale najmä s Ukrajinou, ktorá vlastne ten veľmi dlhý proces a veľmi nepríjemný sa týmto zavŕšil v rámci podpisu tejto dohody. Chcem sa opýtať Moskva v súvislosti s tým už pohrozila nejakými aktivitami, pretože podľa Moskvy je to opäť odklon Ukrajiny z východu skôr na západ. Môže to mať nejaké následky pre Slovensko?

Robert FICO, predseda vlády SR /Smer-SD/
--------------------
Najmä by som chcel zdôrazniť, že každá krajina má suverénne právo sa rozhodnúť, akú bude mať orientáciu a ak sa Ukrajina, Gruzínsko a Moldavsko rozhodli ísť cestou vstupu do Európskej únie, je to ich suverénne právo, ktoré treba rešpektovať a ja som napríklad veľmi rád, že už pred niekoľkými týždňami Ukrajina podpísala politickú časť asociačnej dohody a v piatok sa podpisovala druhá časť takzvaná obchodná časť tejto dohody. Zhodou okolností to bolo myslím minulý týždeň, v sobotu som bol na neformálnom summite v Rumunsku, kde bol moldavský prezident a gruzínsky premiér. A pretože čakali na podpis tejto asociačnej dohody, veľmi jasne sa nás pýtali, bol tam rumunský premiér, bol tam český premiér, že je naozaj dobré stúpiť do Európskej únie? Naše odporúčania boli jednoznačné. To, čo Slovensko dokázalo v rámci Európskej únie, ako sme využili ten európsky priestor, je pre Slovensko vynikajúca vec. Doteraz to bol úspešný príbeh a keďže sme opäť vyrokovali veľký balík peňazí na kohéznu politiku, bude to pokračovanie úspešného príbehu. Odporúčam teda každému, kto sa chce európsky integrovať, že je to vždy úspešný príbeh a nikdy by som týmto krajinám nebránil. Čiže ja sa teším z toho, že tieto krajiny podpísali. Jasné, že vždy je z toho nejaká nervozita. Keď sa podarí raz Ruskej federácii získať niekoho pod svoj vplyv, tak sú nervózne Spojené štáty americké. Ak sa zase naopak podarí niečo v Európskej únii, tak je zase nervózna Ruská federácia. To sú tie obrovské geopolitické súboje, do ktorých ja nechcem vstupovať. Ale aj tu poviem vetu, ktorú som povedal včera na sneme a už som ju povedal predtým aj na medzinárodnej konferencii. Ja som zažil časť života do roku 1989. Do roku 1989, som mal vtedy 25 rokov, nás učili nenávidieť západ. Teraz zrazu sa nás snaží niekto učiť nenávidieť východ. Ja to odmietam. Myslím si, že Slovensko je krajina, ktorá si musí zachovať zdravý rozum. V otázkach zahraničnej politiky musíme bojovať za svoje vlastné národné štátne záujmy, ale už nebuďme predmetom učenia takého zlého, že teraz nenávidím tohto a teraz nenávidím tamtoho. Správajme sa racionálne. Majme dobré vzťahy so všetkými, ktorí chcú mať dobré vzťahy s nami. Ale ja ako predseda vlády nemienim svet vidieť čierno-bielo

Norbert DOLINSKÝ, moderátor
--------------------
Tak buďme možno konkrétni touto otázkou, otázkou dodávky plynu. Keďže naozaj odoberáme plyn, ruský plyn, ktorý tranzituje cez ukrajinské územie. Nemôže dôjsť možno k nejakému obmedzeniu týchto dodávok? Sme ohrození alebo nie?

Robert FICO, predseda vlády SR /Smer-SD/
--------------------
Momentálne je pravda, že Ruská federácia nedodáva plyn pre domácu spotrebu na Ukrajine, ale pokračuje tranzit cez Ukrajinu, Slovensko do západnej Európy. Takáto odstávka už bola v januári 2009 a nám spôsobila ťažkosti. My sme však dnes podstatne lepšie na to pripravení, pretože máme dva body na západných hraniciach, takzvaný reverzný tok plynu. To nám umožňuje, aby sme dostali plyn na územie Slovenska. Jednak je to zaujímavé, to je ten istý plyn ruský, len nepríde cez Ukrajinu, ale ide severom cez Nord Stream, niekam do Nemecka a z Nemecka niekam do Čiech, do Rakúska, potom sa vracia naspäť na územie Slovenska. Ale pri takomto reverznom toku prichádzame o veľké peniaze, pretože my tým, že tranzitujeme plyn cez Slovensko, dostávame veľké tranzitné poplatky a je to veľký zdroj pre štátny rozpočet. Ale áno, toto riziko tuje. My s ním rátame, ale sme na toto riziko do určitej miery pripravení.

Norbert DOLINSKÝ, moderátor
--------------------
Povedal Robert Fico, predseda vlády Slovenskej republiky. Ďakujem, že ste prišli.

Robert FICO, predseda vlády SR /Smer-SD/
--------------------
Ďakujem za pozvanie a keďže je to chvalabohu posledná politická relácia, ďakujem za spoluprácu a všetkým želám pekné leto.

Norbert DOLINSKÝ, moderátor
--------------------
Ďakujem pekne. My samozrejme pokračujeme ďalej. Už o pár sekúnd privítam v štúdiu ďalšieho hosťa.

7.9.2014
TA3
Sankcie EÚ proti Rusku
7.9.2014    TA3    str. 01   11:00 V politike
            
Norbert DOLINSKÝ, moderátor
--------------------
Dámy a páni, želám vám pekné predpoludnie. Napriek niekoľko hodinovému prímeriu na východe Ukrajiny je v hre stále tretí balíček sankcií Európskej únie voči Rusku. Podľa slov premiéra Roberta Fica by tieto sankcie už vážne mohli poškodiť ekonomiku Slovenska. Aká je aktuálna situácia? Podarilo sa Slovensku vyrokovať ústupky, ktoré by mohli zabrániť týmto škodám? A aké sú aktuálne výsledky posledného summitu NATO? Opýtam sa môjho dnešného hosťa. Dámy a páni vitajte V politike. Mojim hosťom dnes v relácii V politike v prvej po prázdninách je predseda vlády Slovenskej republiky pán Robert Fico. Vitajte, pekné predpoludnie.

Robert FICO, predseda vlády SR /Smer-SD/
--------------------
Ďakujem za pozvanie a pekný deň.

Norbert DOLINSKÝ, moderátor
--------------------
Som veľmi rád, že ste prišli pán Fico, pretože budeme hovoriť dnes o sankciách, čo je téma mimoriadne diskutovaná naozaj v týchto dňoch. Vy ste mali niekoľko brífingov dokonca, kde ste hovorili o tom aktuálnom stave a o tom vývoji toho stavu. Skôr, ako sa budeme rozprávať asi o tom kameni úrazu, čo je tretí balíček sankcií Európskej únii voči Rusku, ja by som sa možno vrátil úplne na začiatok, pretože jednak boli letné prázdniny, teda dva mesiace diskusné relácie neboli a je to dobré možno aj pre divákov, aby sme zopakovali od začiatku ten vývoj a čo spôsobili sankcie, ktoré už Európska únia uvalila na Rusko. Ten prvý balíček, možno pre diváka pre pripomenutie bol ešte vo februári. Ďalší prišiel v lete. Medzitým boli tak isto nejaké ďalšie opatrenia, či už zmrazovanie účtov alebo zákaz vycestovať niektorých osôb, či už z Ukrajiny alebo z Ruska. Keď sa vás opýtam tak priamo úplne možno, čo spôsobili prvé balíčky pre slovenskú ekonomiku, ktoré boli uvalené?

Robert FICO, predseda vlády SR /Smer-SD/
--------------------
Najmä chcem zdôrazniť, že ja osobne, ale aj moja vláda, mala vždy taký pesimistický pohľad na sankcie a doteraz sme presvedčení, že nie sú alternatívou, nie sú riešením. Sankcie môžu byť nejakým prostriedkom, ale nemôžu byť obsahom politiku vo vzťahu k Ruskej federácii alebo vo vzťahu k Ukrajine. Spustila sa nezmyselná sankčná vojna. Najskôr Európska únia voči Ruskej federácii. Ruská federácia nám to vrátila. Potom sa do toho pridala Ukrajina, ktorá prijala zákon o sankciách, ktorý dokonca umožňuje až prerušenie dodávok plynu a ropy cez územie Ukrajiny. Upozorňovali sme na to, že bumerangový efekt týchto sankcií bude podstatne horší pre Európsku úniu a dnes už počúvame informácie z Nemecka, počúvame informácie od mnohých výrobcov na Slovensku, čo to pre nás znamená. Uviedol som niekoľko príkladov, môžem ich zopakovať. Sú to napríklad výrobcovia ovocia a zeleniny na Slovensku, ktorí sa mimoriadne sťažujú, pretože ak je dnes zakázaný dovoz zeleniny a ovocie na územie Ruskej federácie, vytvára sa v Európskej únii veľký pretlak z hľadiska týchto produktov. Prudko idú dole ceny, čo do slova a do písmena môže mať likvidačný dôsledok pre našich farmárov, ktorí produkujú ovocie a zeleninu. Hovorili sme o niektorých potravinárskych a mliekarenských spoločnostiach, ktorým boli vrátené produkty z rusko-ukrajinskej hranice. Hovorili sme o firmách, kde hrozilo prepustenie stoviek zamestnancov kvôli tomu, že z Ukrajiny sa dnes valia na Slovensko produkty do oceliarskeho priemyslu o 30-40 percent lacnejšie, pretože tam je úplne iná ochrana životného prostredia. Tam sú úplne iné ceny energií a my musíme dnes dokonca hľadať riešenia, ako kompenzovať a sanovať takéto firmy. A ešte uvediem jeden príklad zo zbrojárskeho priemyslu. Na zoznam firiem, s ktorými sa nedá dnes spolupracovať, sa dostala aj jedna spoločnosť, ktorá dodáva náhradné diely do našich radarov a do protivzdušnej obrany. Ono to pre niekoho môže vyzerať, ako žart, ale fakt je ten, že ak toto embargo bude pokračovať ďalej a my rok nebudeme dostávať náhradné diely, tak naše radary môžme hodiť do koša. Rovnako môžme odstaviť veľmi vážne systémy protivzdušnej ochrany, ktoré máme napríklad na ochranu Jaslovských Bohuníc, vodného diela Gabčíkovo a len v prípade radarov by sme museli kupovať nové radary a stáli by 80 miliónov eur. Aké by tie radary boli? Odkiaľ by boli? Tak určite by už neboli z Ruskej federácie, ale potešil by sa nejaký iný výrobca tentokrát na západe, pretože by nás všetci tlačili, kupujte zo západných firiem takéto produkty. Čiže sankcie nevyriešili nič. My sme od samého začiatku veľmi jasne komunikovali, že sú tam ustanovenia, ktoré nás výrazne poškodzujú. Napríklad v súvislosti s bankou Sberbank, ktorá má dcéru na území Slovenska. Je tam 100-tisíc klientov a keby táto banka padla na kolená, tak potom by štát musel sanovať týmto 100-tisíc ľuďom ich vklady, ale malo by to aj negatívny vplyv na celkový finančný sektor. Sankcie teda nič neriešia a preto sme aj spoločne s pánom premiérom Sobotkom pri treťom kole sankcií povedali, že náš názor poznáte. My sankcie neberieme. Ale ak väčšina krajín Európskej únie trvá na týchto sankciách, my si vyhradzujeme právo povedať, že s niektorými sankciami alebo ich časťami, ktoré poškodzujú Slovenskú republiku, nemôžeme súhlasiť a tak sme sa aj pri treťom kole správali.

Norbert DOLINSKÝ, moderátor
--------------------
Ako vravíte teda, ako ste už niekoľkokrát povedali, ten tretí balíček nič nerieši. Ja by som sa možno k nemu potom neskôr aj dostal k jednotlivým tým opatreniam, ktoré by mohli veľmi poškodiť ekonomiku Slovenska. Ale predsa len sankcie z hľadiska toho historického, to nie je samozrejme nový efekt, ktorý využila Európska únia voči Rusku. Naozaj si myslíte, že teda existovalo možno nejaké iné riešenie v súvislosti s ukrajinským konfliktom, ktoré sa dalo v tomto prípade vyriešiť a sankcie neboli riešením?

Robert FICO, predseda vlády SR /Smer-SD/
--------------------
Keď sa pozrieme spätne, tak je množstvo medzinárodných prípadov, kedy sankcie boli použité a nezmenili nič na podstate veci. Koľko sankcií boli uvalených na Kubu, napríklad zo strany Spojených štátov amerických. Zoberme si koľko sankcií bolo uvalených vo vzťahu ešte v minulosti k Líbyi. Toto však nikdy nemalo žiadny vplyv na podstatu spravovania daného štátu. Áno, zhorší to predovšetkým situáciu ľudí. Zhorší to situáciu v podnikaní, ale často ako som uviedol, ako bumerang sa to vracia aj vo vzťahu k tým, ktorí takéto sankcie zavedú. Preto jediné riešenie, ktoré dnes je možné v rámci Ukrajiny je riešenie politické a diplomatické. Veď hovorím o tom dosť často a som za to aj kritizovaný, ale zopakujem vetu, ktorú som povedal aj včera v Slovenskom rozhlase, ja tu nie som na to, aby som šíril propagandu, ktorá sa valí z ruskej strany, z americkej strany, zo strany Európskej únie, zo strany ukrajinských médií a už vôbec nie propagandu, ktorú šíria niektoré slovenské médiá. Vidíme spor na Ukrajine veľmi jednoducho. Ide o vplyv na Ukrajine. Či zostane Ukrajina pod vplyvom východným, teda či to bude Ruská federácia, ktorá bude mať dominantné ekonomické politické vzťahy s Ukrajinou alebo to na druhej strane bude západ, do ktorého sa dnes vmiešala Európska únia, ktorý bude diktovať tempo na Ukrajine. Považoval by som za veľkú chybu, keby výsledkom riešenia politického aj diplomatického na Ukrajine bolo, že by napríklad Ukrajina vstúpila do NATO. Toto by spôsobilo obrovskú nestabilitu v tomto regióne. Preto všimnite si je tu záujem komunikovať, rokovať, ale ak niekto komunikuje a rokuje a do toho mu hádžete sankcie, tak potom to rokovanie je výrazným spôsobom poškodzované. Veľmi som privítal a stále vítam prímerie, ktoré je síce krehké, ale je medzi ruskou stranou a ukrajinskou stranou. Lepšie povedané medzi separatistami ruskými, ktorí žijú na území Ukrajiny a ukrajinskou armádou a ak toto prímerie vydrží, tak ho treba povzbudzovať to prímerie. Treba ho podporovať.

Norbert DOLINSKÝ, moderátor
--------------------
Bude to stačiť tie tri dni, pretože v pondelok sa má rozhodovať o treťom balíčku.

Robert FICO, predseda vlády SR /Smer-SD/
--------------------
V pondelok bude takzvaná písomná procedúra, kde budú reagovať konkrétne vlády ešte formálne na tretí balíček a budem patriť medzi tých premiérov, ktorí určite budú komunikovať aj s predsedom Európskej rady a s ďalšími. Podporme prímerie tým, že odložíme tieto nezmyselné sankcie, pretože keď sa o nich budeme baviť opäť zistíme, že nemajú šancu čokoľvek zmeniť na území Ukrajiny v tomto okamihu. Čiže len politické riešenie, diplomatické. Tohto riešenia sa musia zúčastniť tí hráči, ktorí dnes o Ukrajinu hrajú, lebo tu niekto o tú Ukrajinu reálne hrá. Našou povinnosťou je situáciu sledovať, pretože viete iné je, keď sa pozerajú na konflikt na Ukrajine Španieli alebo Portugalci alebo Briti. Je to veľmi ďaleko od nich. Tak ako my dnes možno pozeráme na konflikt v Afganistane alebo na konflikt v Izraeli. Ale my to máme za humnom a ak by sa situácia naďalej vyvíjala nepriaznivo, eskalovala by, tak sa nám môže stať, že máme za humnom krajinu, kde je reálna vojna. Krajinu, z ktorej môžu odchádzať tisícky utečencov možno práve cez naše územie, čo by mohlo spôsobiť obrovské humanitárne problémy. Ďalej je to krajina, ktorá je pre nás životne dôležitá z pohľadu tranzitu plynu a ropy. Dnes, keď sme navštívili Transpetrol nám bolo povedané veľmi jasne. Ak sa zastavia dodávky ropy cez Ukrajinu, ruskej ropy, lebo my berieme prakticky všetku ropu z Ruskej federácie, máme síce alternatívu brať ropu z juhu, ale bude nás to stáť o 100 miliónov eur viac. To by sa okamžite prejavilo na cenách ropných výrobkov. Plyn to isté. Je pravda, že ak by sa zastavil tok plynu z východu na západ, lebo všetok plyn ide cez Slovensko, čo my odoberáme, aj ktorý posielame do západnej Európy, máme síce nejaké reverzné body, že by nám tlačili plyn zo západu z Rakúska a z Českej republiky, máme zásobníky, už ale by nastala nestabilita. Už by bola nervozita v podnikateľskom prostredí. Naviac ako je všeobecne známe, my sme krajina, ktorá Ukrajine reálne pomohla a ukončím týmto aj tento môj pohľad na sankcie. Myslím si, že treba podporovať kľud a prímerie, ale konkrétnymi a racionálnymi krokmi. Žiadna krajina neurobila to, čo sme urobili my. My sme pod veľkým tlakom Európskej komisie, ale na základe dohody aj s ruskou stranou, aj ukrajinskou stranou našli riešenie, ako dodávať na Ukrajinu plyn zo západu.

Norbert DOLINSKÝ, moderátor
--------------------
A my sa k tomu ešte dostaneme samozrejme v rámci našej diskusie. Ja by som sa predsa len vrátil k tomu, čo ste načrtli to prímerie, ktoré momentálne platí. Na východe Ukrajiny ale silnejú hlasy, či už zo strany aj proruských separatistov, tak isto ľudí, vidíme ich v rôznych spravodajských blokoch, že to prímerie je naozaj na preskupenie nejakých tých vojenských síl. To si myslia obyvatelia tej oblasti a neveria veľmi tomu prímeriu. Čiže ja nechcem  nejako špekulovať, ale hypoteticky do pondelka bude to prímerie na Ukrajine. To znamená, že nebude prijatý ten tretí balík sankčný, ale čo sa stane tie ďalšie dni v prípade, že by boje opäť nastali.

Robert FICO, predseda vlády SR /Smer-SD/
--------------------
Teraz možno trošku sa posuniem do takej polohy imaginárnej, ale nedá mi to. Viete veriť médiám, to je naozaj veľmi riskantné v tomto období, pretože toto je vojna propagandistická. Každá strana hovorí niečo iné. Mne napríklad trochu chýbalo, že keď sa neustále v Európskej únii objavoval iba ukrajinský hlas, stále iba ukrajinskí predstavitelia hovorili, čo sa deje, ale nikto už nemal záujem počuť hlas druhej strany. Najčistejšie riešenie by bolo, keby medzinárodná verejnosť alebo vôbec ľudia v Európe a vo svete boli informovaní priamo pozorovateľmi neutrálnymi, ktorí na mieste sú, ale všimnite si, všetko sú to len klasické propagandistické informácie. Takto to je, takto to je a nie je to nijako inak. Ja by som dal do pozornosti trošku teraz to odľahčím ak dovolíte, jeden úžasný film, ktorý sa volá Vrtieť psom, kde bola vymyslená vojna v jednej krajine len preto, aby sa zakryl škandál jedného významného politika a keď sa tá krajina sťažovala, že predsa u nás nie je žiadna vojna, tak dostali odpoveď. Je v televízii, že je u vás vojna? Ak je v televízii, že je u vás vojna, tak je tam naozaj vojna. Preto ja nedávam na mediálne informácie. Som v stálom kontakte s našimi ľuďmi na Ukrajine. Môžem napríklad povedať, že komunikujem intenzívne s našim veľvyslancom, ktorý napríklad mi potvrdil včera, vo včerajších hodinách večerných, že malo dôjsť k ďalšiemu telefonickému rozhovoru medzi prezidentom Porošenkom a prezidentom Putinom. Napriek tomu, že už mala začať výmena zajatcov, tak sa to pravdepodobne posúva o jeden o dva dni, ale je vraj tú dobrá alternatíva výmeny zajatcov, ktorí sú na jednej aj na druhej strane. A rovnako je potvrdené, že napriek pokusom trochu zasahovať, to prímerie trvá. Preto o to viac poďme a urobme konkrétne kroky. Ako sme my urobili s plynom, mala by teraz Európska únia svetu ukázať, že áno máme záujem na mieri alebo o čo nám teda ide? Máme záujem na bezpečnej, stabilnej Ukrajine, kde ľudia budú normálne žiť alebo máme záujem na tom, čo sa tam teraz deje? Ak máme záujem na  mieri, na kľude, tak to podporme. Ak pôjdeme do sankcií znovu, tak čakajme odvetné opatrenia. Snáď si nemyslíme, že druhá strana sa bude na nás pozerať, keď im budeme posielať sankcie.

Norbert DOLINSKÝ, moderátor
--------------------
Pán premiér vy ste to odľahčili, tak odľahčím to aj ja. Vrtieť psom je známy americký film. U nás to tak nefunguje na Slovensku?

Robert FICO, predseda vlády SR /Smer-SD/
--------------------
Z hľadiska médií?

Norbert DOLINSKÝ, moderátor
--------------------
Z hľadiska médií.

Robert FICO, predseda vlády SR /Smer-SD/
--------------------
Sila médií na Slovensku určite nie je taká až, ako ju možno vidíme v iných krajinách. Ale toto je naozaj svetová propagandistická vojna. Mňa napríklad a teraz to poviem, je to mimoriadne citlivá otázka zaujíma a bude ma to zaujímať do samého konca. Je mi veľmi ľúto, čo sa stalo s cestujúcimi v lietadle malajzijskej spoločnosti, ktoré bolo zostrelené nad územím Ukrajiny. Všimnite si pán redaktor, ako v jednom okamihu skončila diskusia o tomto lietadle? O tom zrazu nikto nič nehovorí.

Norbert DOLINSKÝ, moderátor
--------------------
No pokiaľ viem, my sme priniesli aj včera informácie o tom, že v utorok príde správa.

Robert FICO, predseda vlády SR /Smer-SD/
--------------------
Áno, ale medzi tým to už nebolo predmetom diskusií, predmetom sporov. Preto bude veľmi zaujímavé sledovať objektívne informácie vyšetrovateľov, čo sa naozaj stalo, pretože okrem iného aj táto obrovská tragédia bola politicky zneužitá v jednom okamihu. Čiže ak sa bavíme o médiách, médiá sú súčasťou obrovských politických  medzinárodných hier a toto je propagandistická vojna a preto skôr dávam na informácie, ktoré dostávame od našich ľudí, ktorí sú na Ukrajine. Radím sa s expertmi, ktorí pôsobili tam, teraz sú na území Slovenska. Tu sa pýtame ľudí, ktorí prichádzajú z Ukrajiny. Samozrejme, že spolupracujem s našimi službami, ktoré tu na Slovensku monitorujú situáciu. Toto sú pre mňa relevantné informácie. Ale z médií alebo spoliehať sa vyslovene na médiá v tomto okamihu by bolo pre politika, ktorý chce prijať rozumné rozhodnutie, mimoriadne nebezpečné.

Norbert DOLINSKÝ, moderátor
--------------------
Ja by som k tomu možno rád dopovedal, keďže moderujem diskusné relácie v televízii TA3, že v súvislosti s ukrajinským konfliktom som tu mal v podstate obdeň som tu mal aj človeka z ukrajinskej ambasády a tak isto aj z ruskej. Čiže my sme priniesli obe strany tohto konfliktu, aby to bolo objektívne.

Robert FICO, predseda vlády SR /Smer-SD/
--------------------
To sa dá len oceniť.

Norbert DOLINSKÝ, moderátor
--------------------
Ale ja by som sa predsa len vrátil k samotným sankciám. Vy vravíte teda, už ste to povedali aj dnes niekoľkokrát, že poškodili aj krajiny Európskej únie, tak isto aj Slovensko, slovenskú ekonomiku. Napriek tomu rozhodovalo sa o tom na summite Európskej únie, kde sú naozaj lídri všetkých týchto krajín. To znamená, pri tom rozhodovaní a my sme tak isto krajina EÚ sa musí vedieť, že teda sa ide aj proti sebe. Napriek tomu tie sankcie prichádzajú v takej podobe, ako prichádzajú. Prečo?

Robert FICO, predseda vlády SR /Smer-SD/
--------------------
Nechcel by som teraz ísť do detailov a nechcem byť nejaká klebetná baba, ktorá hovorí o priebehu rokovania európskych rád. Ale v tomto prípade som bol svedkom toho, ako dominovali politické argumenty nad racionálnymi argumentmi. Stalo sa, my sme hneď na úvod a to som už spomínal, predovšetkým bojovali za banku, ktorá má 100-tisíc klientov na Slovensku, o ktorej som už hovoril a veľmi jasne aj vo vystúpeniach som hovoril, že toto nevedie k ničomu a stačil jeden odvetný krok Ruskej federácie pokiaľ ide o zeleninu a ovocie, ktorú si Ruská federácia okamžite vedela získať z iných zdrojov Čína a ďalšie krajiny a už my máme v Európskej únii problém. Čo je ešte zaujímavejšie, že nikto nechce zobrať racionálne argumenty. Na stretnutí, ktoré sme mali v Paríži pred summitom ráno, rumunský premiér informoval o tom, že koľko tovaru momentálne prechádza cez Turecko, Bielorusko a ďalšie krajiny, ktoré nie sú zapojené do tejto politickej propagandistickej vojny a zdá sa, že embargo, ktoré bolo zavedené na niektoré výrobky, sa veľmi ľahko obchádza, pretože krajiny neposielajú tieto tovary priamo do Ruskej federácie. Jednoducho to reexportujú. Pošlú to do Bieloruska, pošlú to do Turecka napriek tomu, že Turecko je členský štát NATO, takéto veci sa tam dejú. Tak isto v Turecku, ako aj v Bielorusku. O to viac tieto sankcie nemajú nejakú logiku. Čiže prevládli politické argumenty, prevládli výsostne politické argumenty nad argumentmi racionálnymi.

Norbert DOLINSKÝ, moderátor
--------------------
No to vieme naozaj, že cez Bielorusko, prípadne cez Turecko, teraz je to momentálne veľké prekladisko kamiónov s tovarom a práve možno to by bolo zaujímavé, keď to vieme my, tak vedia to aj ostatní lídri v rámci krajín Európskej únie, či by možno nebolo rozumnejšie namiesto zavádzania ďalších a ďalších sankcií, práve skôr sprísniť tie pravidlá v prípade aj sankcií, ktoré už boli uvalené.

Robert FICO, predseda vlády SR /Smer-SD/
--------------------
Sankcie k ničomu ale nevedú. Oni nezmenia správanie sa v tomto prípade ruských separatistov. Tak isto ako nezmenia postoj ruského prezidenta. Veď to vidíme, že to nemení. Vždy tie sankcie skôr viedli k odvete a k nejakému zhoršeniu bezpečnostnej situácie. Ja som veľmi rád, že konečne, lebo tam sa intenzívne v Minsku rokuje ohľadne ako ukončiť tento spor, lebo to je malá vojna. Tam naozaj zomierajú ľudia. Možno hovoriť o tisícoch ľudí a nám na tom záleží, aby Ukrajina bola v poriadku. Ja si myslím, že my sme Ukrajine ponúkli veľkú vec a to je asociačná dohoda, ktorá umožňuje Ukrajine, aby začala rokovanie s Európskou úniou o vstupe do únie, hoci to bude trvať roky, roky, roky. Ukrajina je krajina v dezolátnom stave. V podstate nefungujú elementárne štruktúry. Ekonomicky, sociálne budú musieť prejsť takými rozhodnutiami, takými zmenami, ktoré budú mimoriadne verejnú mienku bolieť a som zvedavý na to, že ktorí politici sa odhodlajú ísť do takých obrovských rozhodnutí a krokov, ktoré by viedli až k spojeniu Európskej únie s Ukrajinou. Naviac je zaujímavé, že pokiaľ nebol tento konflikt, tak o Ukrajine sme nevedeli. Ukrajina si žila svoj život, mala veľmi blízke ekonomické a politické vzťahy s Ruskou federáciou, s okolím. Popri tom sa komunikovalo, ale nikto neriešil ani problém plynu, ani problém ropy na Ukrajine, ani problém politického systému, ani problém predčasných volieb. Zrazu je krajina mimoriadne destabilizovaná a nám musí záležať a ja verím, že to čo sme s plynom urobili, je dôkazom toho, že nám na tom záleží, aby sa Ukrajina normálne postavila na nohy a bola našim stabilným susedom, nie rozkývaným.

Norbert DOLINSKÝ, moderátor
--------------------
My sa napokon k tomu plynu ešte aj dostaneme, pretože to bude veľmi zaujímavé, že čo to možno pre Slovensko pre Európsku úniu znamená, že sme spustili reverzný tok vo Vojanoch, respektíve v okolí až do teda Užhorodu. Ale ja by som skôr ako prejdeme k tomu samotnému tretiemu balíčku a jednotlivým veciam, ktoré môžu byť problematické pre slovenskú ekonomiku, tak ja by som sa ešte predsa len opýtal, pretože tu nemáme zástupcu opozície, vy ste teda pred týždňom boli na summite, kde ste si vyhradili právo povedať nejaké teda výhrady voči tretiemu balíčku sankcií a niektorí opoziční poslanci vás za to trošku kritizovali, že ste neboli o tom vopred informovať v parlamente, že máte takýto úmysel.

Robert FICO, predseda vlády SR /Smer-SD/
--------------------
Z hľadiska prijímania takýchto opatrení sme vždy pod obrovským časovým tlakom. Ja by som popísal, ako napríklad prebieha diskusia o treťom balíku. Dostali sme prvý materiál vo večerných hodinách myslím si v stredu, prvý materiál v stredu večer, kde už boli konkrétnejšie kontúry toho, že čo má na mysli Európska únia, keď hovorí o treťom balíku ekonomických sankcií. Do rána sme to museli dať preložiť. Ráno sme to doručili sociálnym partnerom v rámci tripartity a už o 11-tej ráno bolo rokovanie, kde sme definovali náš postoj k sankciám k tretiemu balíku. S potešením som prijal, že postoj vlády bol plne akceptovaný sociálnymi partnermi. Zamestnávatelia, odbory, ZMOS všetci povedali, toto čo hovorí vláda, je v súlade s našimi záujmami. A už sme museli posielať inštrukciu v tomto duchu nášmu veľvyslancovi, ktorý viedol rokovanie v Bruseli. Predstavte si, že v tomto časovom úseku, medzi ôsmou hodinou večer v stredu a jedenástou hodinou, keď sme mali tripartitu ráno, to znamená, že uplynulo nejakých 15 hodín, by sme ešte zvolali schôdzu Národnej rady. Ešte do dnes by sa diskutovalo v Národnej rade.

Norbert DOLINSKÝ, moderátor
--------------------
Čiže ide len o časové hľadisko.

Robert FICO, predseda vlády SR /Smer-SD/
--------------------
Išlo o časové hľadisko, plus vychádzali sme z toho, že opozícia má k dispozícii dostatočné možnosti komunikovať svoje postoje, veď aj komunikovala. Majú iný názor na to. Viete to je jednoducho opozícia, ktorá má iný pohľad na svet, ako máme my. Nuž keby som ja bol vo vláde počas preletov stíhačiek a bombardérov NATO, tak nedáme súhlas na prelety a na zabíjanie civilistov v bývalej Juhoslávii. Ale pravicová vláda Mikuláša Dzurindu dala súhlas na prelet bombardérov stíhačiek a museli vedieť, že tam nenesú kvetiny do bývalej Juhoslávie, že tam naozaj došlo k zabíjaniu obrovského množstva civilistov. Moja vláda by nesúhlasila s vyslaním vojakov do Iraku. Ale ako náhle sme do vlády vstúpili, no tak sme vojakov z Iraku stiahli. Mali sme na to iný pohľad, lebo podľa nás na tomto vojenskom dobrodružstve slovenskí vojaci nemali čo robiť. Tam vôbec nešlo o nič iné. Tam išlo predovšetkým o kontrolu nad ropou, ale s týmto Slovensko nechcelo nič mať. Čiže je to legitímne. Opozícia má svoj pohľad na vývoj vo svete. My máme svoj pohľad a zväčša to platí tak, že ten kto má  momentálne väčšinu, kto kontroluje vládnu moc na základe demokratických parlamentných volieb, má aj zodpovednosť prijímať rozhodnutia. Ak sa rozhodla vláda Mikuláša Dzurindu poslať bombardovacie lietadlá cez naše územie, ak sa rozhodli poslať vojakov do Iraku bolo preto, lebo mali vládnu moc a mali zodpovednosť. My zase sme stiahli vojakov z Iraku a rovnako mám ja takú istú mieru zodpovednosti, ale aj  možnosti povedať, že ak so sankciami nesúhlasíme, lebo sú nezmyselné, ak pomáhame Ukrajine, my reálne pomáhame s plynom, tak máme právo aj povedať morálne právo, že ak niektorá sankcia, s ktorou vo všeobecnosti nesúhlasime, by poškodzovala národné záujmy Slovenskej republiky, vyhradzujeme si právo voči tejto sankcii vystúpiť a aj ju vetovať. Rovnaký postoj by som povedal do slova a do písmena rovnaký zaujal aj český premiér pán Sobotka.

Norbert DOLINSKÝ, moderátor
--------------------
Napriek tomu, že teda už ste dvakrát povedali, že by ste nepovolili prelet stíhačiek NATO, teraz po summite NATO je viac menej odobrené, že bude u nás...

Robert FICO, predseda vlády SR /Smer-SD/
--------------------
Uvedomte si jednu vec, že hovorím o situácii, kedy Slovensko nebolo členským štátom NATO. To znamená, že hovoríme o prelete bombardovacích lietadiel a stíhačiek cez naše územie, kedy Slovensko bolo neutrálne. Nebolo súčasťou žiadnej vojenskej organizácie, ani vojenského zoskupenia. To je ten podstatný rozdiel, ktorý teraz chcem pripomenúť.

Norbert DOLINSKÝ, moderátor
--------------------
Dobre, my sa k tým výsledkom samozrejme NATO ešte dostaneme, pretože sú zaujímavé z istého druhu pohľadu. Ale vy ste to aj spomenuli, že vo štvrtok o jedenástej ste mali rokovanie tripartity, kde ste teda vyjadrili svoje pochybnosti nad niektorými bodmi tretieho balíčka sankcií. Zatiaľ sme to nespomenuli. Tak s čím je najväčší problém alebo s čím by mohli mať Slováci najväčší problém, čo pocítia v peňaženkách.

Robert FICO, predseda vlády SR /Smer-SD/
--------------------
Oficiálne rokovanie na úrovni veľvyslancov skončilo v piatok vo večerných hodinách. Teraz sa pripravuje takzvaná písomná procedúra, na základe ktorej buď sa sankcie spustia alebo sa nespustia. Znovu zopakujem a využívam túto príležitosť, budem vyzývať, aby sme sankcie odložili, ak prímerie na Ukrajine bude pokračovať. Pokiaľ ide o samotný obsah. Náš veľvyslanec dostal konkrétne inštrukcie. Tieto inštrukcie boli dohodnuté na tripartite spolu so sociálnymi partnermi a najmä sem sa sústredili na nasledujúce oblasti. Po prvé. Hoci sme pri prvom a druhom kole dokázali do určitej miery chrániť dcéru matky Sberbank na Slovensku, lebo sankcie išli len voči matke a išli voči dcéram, ktoré nie sú na území Európskej únie, tak opätovne sa teraz objavili v sankciách ustanovenia, ktoré by mohli nepriamo ohroziť banku na Slovensku Sberbank, čo by opäť bol útok na finančnú stabilitu celého bankového sektoru. Išlo najmä o problematiku likvidity, problematiku možností sanovať určité krízové stavy, ktoré by mohli nastať zo strany matky vo vzťahu k dcére. Bol prijatý text, ktorý sme navrhli cez ministerstvo financií a dnes môžeme konštatovať, že bude môcť intervenovať matka vo vzťahu k dcére, ak to bude potrebné v prípade nejakej krízovej situácie, ktorá by vznikla, čo je pre stabilitu finančného sektoru mimoriadne dôležité. Druhá vec, ktorú sme namietali, boli niektoré konkrétne výrobky, lebo pôvodne bol zoznam výrobkov, ktoré sa nemali vyvážať do Ruskej federácie. Takzvané výrobky dvojakého použitia, že sú použiteľné aj vo vojenskej oblasti, aj v civilnej oblasti a boli tam napríklad obrábacie stroje, boli tam nakladače. Podobne aj Česká republika mala veľký problém s obrábacími strojmi a mala rovnako problém s technológiou na krakovanie, ide o chemický priemysel. Toto u nás tento problém sme nemali, preto dostal inštrukciu náš veľvyslanec, ako má vystupovať v tejto téme. Podarilo sa nám nakoniec zabezpečiť spoločne s Európskou úniou, čo teda vítam, že nie je zoznam konkrétnych výrobkov, ale je zoznam firiem. Ale s týmito firmami Slovenská republika vôbec nekomunikuje, preto dnes nemáme problém, či už ide o obrábacie stroje, nakladače, ktoré chceme vyvážať do Ruskej federácie. Tretia téma veľmi vážna je systém kompenzácií pre krajiny, ktoré sú poškodené sankciami. Táto téma bola otvorená, neboli prijaté závery, ale minimálne je to téma, o ktorej dnes hovorí nielen Slovensko, ale hovoria aj ďalšie krajiny v tomto priestore. Žiaľ budeme musieť ešte niečo urobiť vo vzťahu k spoločnosti, o ktorej som už na úvod našej relácie hovoril, ktorá dodáva náhradné diely do našich radarov a do systému protivzdušnej obrany, pretože neviem si celkom predstaviť, že by sme teraz odložili nabok to, čo je nakúpené a kúpili za 80 miliónov eur niečo zo západu. Ako toto je tá typická politická hra...

Norbert DOLINSKÝ, moderátor
--------------------
A neexistuje iné riešenie v súvislosti s radarmi?

Robert FICO, predseda vlády SR /Smer-SD/
--------------------
Riešenie je iba také, že sa rýchlo skončia sankcie a že opätovne budeme môcť brať náhradné diely z tej firmy, ktorá tie náhradné diely tam dodávala aj doteraz.

Norbert DOLINSKÝ, moderátor
--------------------
Predpokladám, že sme ale neboli jediná krajina, ktorá vzniesla takéto námietky voči sankciám tretieho balíčku. Vy ste dokonca, aj ste o tom niekoľkokrát hovorili, že máte spoločný postoj v niektorých otázkach napríklad s Českou republikou s premiérom Bohuslavom Sobotkom.

Robert FICO, predseda vlády SR /Smer-SD/
--------------------
To čo urobil premiér Sobotka a čo som urobil ja, bolo prakticky ako cez kopirák, ak to môžem použiť takýto výraz. Obidvaja sme použili rovnakú formuláciu. Všade tam, kde to bude poškodzovať naše národné záujmy, lebo máme výhrady k systému a k myšlienke aj k idei sankcii ako takej, tak tam si vyhradzujeme právo vzniesť námietku, veto, blokovať konkrétnu sankciu alebo konkrétnu časť sankcií. Sú aj iné krajiny, ktoré mali výhrady na rokovaní Európskej rady. Neviem, ako sa správali na samotnom rokovaní veľvyslancov, ale podľa toho, ako sa menil ten text, tak ten text sa postupne zmäkčoval. Čiže bolo evidentné, že nie každý bol spokojný s tým, že poďme za každú cenu do nejakej ďalšej vlny, ktorá spôsobí len to, že príde bumerang v podobe nejakých iných sankcií. Ja si myslím, že na toto príde odpoveď zo strany Ruskej federácie, ak to prijmeme. Preto je šanca pre všetkých teraz, je prímerie, odložme to.

Norbert DOLINSKÝ, moderátor
--------------------
Predsa, ja sa teraz možno budem venovať tým sankciám v súvislosti vo vzťahu s Európskou úniou a s Ruskom. V prípade možno aby sme aj divákom povedali, v prípade, že by tie sankcie, je to hypotetické samozrejme, ale je to možné, že budú schválené. Rusko dostane zoznam sankcií od jednotlivých krajín, akú sú tam tie ústupky. Mohlo by nám to v súvislosti s Ruskom pomôcť napríklad v rámci obchodu?

Robert FICO, predseda vlády SR /Smer-SD/
--------------------
Nie je vôbec napísané v sankciách, že toto je ústupok kvôli tej alebo onej krajine. Fakt je a musím ho rešpektovať, že väčšina krajín Európskej únie si želá sankcie a tie krajiny, ktoré nechcú sankcie, sú v menšine. Náš postoj si ale udržíme a budeme ho opakovať. Ale to, čo sa udialo pokiaľ ide o zmeny v texte, nebude zvýraznené tým, že tam bude poznámka, toto sa stalo na základe tlaku českej a slovenskej vlády. Jednoducho text bude generálny, len my sme si obhájili svoje vlastné národné záujmy, lebo máme na to opakujem právo. Ak s niečím nesúhlasím, tak predsa nebudem za každú cenu akceptovať niečo, s čím úplne nesúhlasím a čo my ešte prináša nejaké obrovské škody. Áno, ak by došlo k písomnej procedúre, ktorá by dotiahla do konca tento tretí balík, tak začnú sa tieto sankcie od nejakého okamihu aplikovať, od nejakého dňa. Ale môj názor je všeobecne známy. Bude to viesť k zhoršeniu situácie a bude to viesť k prísnym odvetným reakciám zo strany Ruskej federácie. Ja neviem, že použijem až taký výraz, že ako keby to niekoho bavilo nás oslabovať. My sa fakt oslabujeme.

Norbert DOLINSKÝ, moderátor
--------------------
Ale predpokladám, že si to uvedomujú aj lídri Európskej únie a preto ako sú to všetko skúsení politici, inteligentní ľudia, tak sa čudujem.

Robert FICO, predseda vlády SR /Smer-SD/
--------------------
Pán redaktor, keby som veril a teraz som úplný cynik, keby som veril, že na vrchole tohto všetkého sa bavíme o nejakých hodnotách v morálke, keby som bol o tom úplne presvedčený, tak vtedy aj ja som pripravený v mene vlády Slovenskej republiky prijímať rozhodnutia, ktoré nás môžu poškodzovať a ktoré niečo stoja. O tomto to vždy je. Ale ja neverím v medzinárodnej politike a vôbec vo svete, že existuje nejaká morálka, že existuje nejaká hodnota, pokiaľ ide o ochranu. Dovoľte mi jeden príklad, lebo viete, že som dlhé roky pracoval v oblasti ľudských práv. Jedna krajina v Afrike, ktorá sa volá Rwanda. Pred niekoľkými rokmi sa tam pobili dva kmene. Jeden kmeň sa volal Tuci a druhý sa volal Hutu a jeden kmeň dokázal vyvraždiť za mimoriadne krátke obdobie 800-tisíc členov druhého kmeňa. Bolo to systematické vyvražďovanie, ktoré nemalo obdobu. Celý svet sa na to pozeral a nikoho to nezaujímalo, pretože okrem malárie a komárov v Rwande nič iné nie je. Ale ako náhle sa stane niečo v nejakej krajine, kde ide o zásoby uránu, kde ide o zásoby ropy, kde ide o zásoby niečoho obrovského nerastného, vtedy zrazu vyletí na povrch otázka morálky a hodnôt a použijú sa zbrane, použije sa všetko, len aby jednoducho boli veci pod kontrolou. Preto ja neverím momentálne, že pokiaľ ide o tento spor, ktorého sme dnes svedkami, že by išlo o toto. Je to štandardný geopolitický súboj medzi Spojenými štátmi, západom, Ruskou federáciou a vplyv nad Ukrajinou a v tomto prípade ja nevidím dôvod, prečo by Slovensko malo byť poškodzované v takomto geopolitickom súboji tým, že naši ľudia budú trpieť kvôli tomu, že veľkí majú dnes rozdielny názor na to, že kde Ukrajina bude patriť. Možno to je príliš priamočiare, čo teraz hovorím. Možno za toto schytám nejakú kritiku, ale už som príliš dlho v politike na to, aby som dnes konštatoval, že toto je teraz o ľudských právach, toto je o morálke a toto je o hodnote. Toto je štandardný geopolitický súboj.

Norbert DOLINSKÝ, moderátor
--------------------
Otvorili ste teda geopolitiku. Jednu otázku by som veľmi rád položil v súvislosti s tým, ako vravíte naozaj veľmi priamo pomenovávate problém, že ide o boj západu v podstate s východom. Prečo práve Ukrajina? Prečo je tak strategicky dôležitá, pretože je to krajina...

Robert FICO, predseda vlády SR /Smer-SD/
--------------------
Je to nárazníková zóna medzi západom a východom. Ukrajina je krajina, ktorá má obrovský potenciál a je zaujímavé, že my sme napriek tomu, že sú naši susedia, nedokázali s Ukrajinou napriek úsiliu, ktoré sme vyvíjali, nadviazať také nadštandardnejšie vzťahy, ako to dnes vidíme s Poľskom, s Českou republikou, ale aj s Maďarskom. Veď to dnes vidno, že sme vynaložili s premiérom Orbanom v poslednom období obrovské úsilie, aby sme utíšili také napätie, ktoré medzi Slovenskom a Maďarskom v minulosti bolo a sa nám to darí. S Ukrajinou sa nám to nikdy nedarilo. My sme boli veľmi sklamaní v roku 2009, keď bola plynová kríza a keď došlo k zastaveniu toku plynov cez Ukrajinu na Slovensko. Vtedy som navštívil Ukrajinu. Bol som s vtedajšou premiérkou pani Tymošenkovou a žiadal som o podporu. Vtedy nás Ukrajina úplne obišla, hoci nám mohla pomôcť, nám odmietla pomôcť a riešila si len svoje vlastné suverénne veci a do slova a do písmena nám nechceli pomôcť. Vtedy sme museli nájsť riešenie cez západný reverz spolupráca Rusko, Nemecko, Česká republika, Európska únia, Európska komisia zabezpečili, že Slovensko začalo dostávať plyn. Čiže máme aj negatívne skúsenosti, ale najmä sa nám nepodarilo nikdy mať vzťahy. Ja predpokladám, že také najživšie vzťahy s predstaviteľmi Ukrajiny mal ešte pán prezident Schuster s vtedajším prezidentom Ukrajiny. Ale od vtedy tá dynamika politických vzťahov ani zďaleka nebola taká, aká je teraz a je to škoda. Možno sa teraz musíme ponaučiť z toho, že čo budeme ďalej robiť vo vzťahu k Ukrajine. Ale táto krajina musí byť predmetom podstatne väčšieho záujmu Slovenskej republiky, ako bola doteraz.

Norbert DOLINSKÝ, moderátor
--------------------
Napriek tomu, že vravíte naozaj, že v roku 2009, keď bola plynová kríza, nám Ukrajina nepomohla, tak teraz je tá situácia presne opačná. My sa dostaneme aj k samotnému tomu plynovodu. Ale predsa len ešte by som sa vrátil aj k tým sankciám možno poslednýkrát niekoľkými otázkami a síce vo vzťahu k Európskej únii. My sme teda, vy ste to aj teraz niekoľkokrát povedali, vy ste si vyhradili právo, aj ste určité výhrady v podstate zakomponovali už do toho možno výsledného dokumentu, ktorý bude. Nemôže nám to poškodiť v súvislosti s Európskou úniou, že ideme trošku proti tým veľmociam?

Robert FICO, predseda vlády SR /Smer-SD/
--------------------
Nemôžeme politiku robiť na princípe, že čo od nás chcú, tak to automaticky pre nich urobíme. Mňa tak trochu aj mrzí pohľad domácej politickej scény na niektoré rozhodnutia a kroky, ktoré urobíme. Ak napríklad pomôžeme s niečím Spojeným štátom a pomohli sme im v niektorých veciach, ja to tu môžem teraz pripomenúť. My sme napríklad vždy veľmi podporovali zrušenie toho kempu alebo tábora v Guantanáme na Kube, teda amerického zajateckého tábora a pomohli sme vo vzťahu k Spojeným štátom napríklad s realokáciou niektorých väzňov. Okamžite, keď sme to urobili, tak hneď niektoré médiá na Slovensku Fico a jeho vláda sa pchá Spojeným štátom nechcem povedať kam. Na druhej strane, ak urobíme nejaké rozhodnutie opačného charakteru, tak Fico a jeho vláda sa zase pchá niekomu inde. Myslím si, že je dôležité, aby si Slovensko uvedomilo, že je v Európskej únii a v NATO. To sú naše dve základné organizácie, kde sme súčasťou. Vstúpili sme tam do týchto organizácií a chceme si riadne plniť svoje záväzky a svoje povinnosti, ktoré nám z tohto členstva vyplývajú. Ak si ich nechceme plniť, tak potom sa musíme rozhodnúť, že čo urobíme. Ale my si ich chceme plniť. Po ďalšie chcem, aby Slovensko malo suverénny a vyvážený pohľad na svet. My nemáme dnes žiadne armády. My nemáme tisíce tankov alebo lietadiel alebo lietadlové lode, ktorými by sme vedeli nátlakovo riešiť konkrétny krízové situácie, ktoré vznikajú. Preto nám zostáva v rukách taký nástroj, ako je otvorené pomenovávanie vecí, otvorené pomenovávanie vlastných záujmov, na ktorých nám záleží, ale pri rešpektovaní záujmov aj iných tam, kde pochopiteľne je to v súlade s našimi záujmami. Slovensko je vnímané v Európskej únii ako dôveryhodný hráč. Toto nie je prvýkrát, čo som ja pomenoval veci svojim vlastným slovníkom a každý to rešpektuje, veď predsa nebudeme chodiť na Európsku radu sedieť tam a počúvať to, čo hovoria dvaja alebo traja veľkí hráči a potom to realizovať v konkrétnej praxi. Ale najmä sa cítim úplne slobodný z toho dôvodu, že každý si v Európskej únii uvedomuje, aké to bolo komplikované zabezpečiť spätný tok plynu zo západu na východ. Toto je prvý plynovod vôbec, kedy plyn netečie z východu na západ, ale zo západu na východ. Prvýkrát sa nám to podarilo a podarilo sa nám to tak, že sme neohrozili základnú zmluvu, ktorú sme mali s Gazpromom, ktorá hovorí o tom, že cez územie Slovenska preteká štyrmi obrovskými rúrami plyn nielen na Slovensko, ale potom aj ďalej na západ. Uvedomme si, že plynovod, ktorý cez Slovensko ide, má kapacitu takmer 100 miliárd metrov kubických. My ho dnes využívame v kapacite okolo 60-65 miliárd metrov kubických, čo prináša pre Slovensko obrovské peniaze, no tak dnes najmä sprivatizovanej spoločnosti, ale my sme ju neprivatizovali, ale štát tam má stále polovičku. My sme odmietli tvrdenia alebo argumenty, že tieto hlavné rúry alebo tú hlavnú rúru treba otočiť a ten plyn, ktorý prichádza z Ruska, rovno vracať naspäť na Ukrajinu. Považovali sme to za porušenie základných zmlúv medzi Gazpromom a našimi spoločnosťami, ktoré zabezpečujú toky plynu. Našli sme alternatívne riešenie. Je to nechcem povedať, že stará, ale je to rúra, ktorá nebola používaná medzi Vojanmi a Užhorodom s kapacitou 10 až 11 miliárd metrov kubických. Urobili sme modernizáciu spoločne so spoločnosťou Eustream sme zainvestovali a chcem poďakovať spoločnosti Eustream. To je spoločnosť, v ktorej má štát polovičku a v druhá polovička je v rukách českej spoločnosti. Zainvestovali, zmodernizovali a mohli sme za prítomnosti premiéra Ukrajiny pristúpiť k otvoreniu kohútika, čo dnes Ukrajine reálne pomáha, pretože ak je napätá cenová vojna medzi Ukrajinou a Ruskom kvôli cene plynu a stále neprichádzajú dodávky plynu pre domácu spotrebu na Ukrajinu, tak Ukrajina potrebuje nejaký plyn. My to vieme zvládnuť spolu s Maďarskom a s Poľskom im vieme dodať toľko plynu, koľko dnes potrebujú, čo musí pre nich znamenať obrovskú úľavu najmä v tom cenovom súboji s Ruskou federáciou. Iné je, keď nemáte nič a pustíte ten plynový sporák a nič nejde. Tak vtedy inak rokujete, lebo ste pod obrovským tlakom. Ale keď ten sporák zapnete a ten plyn je, tak sa vám ľahšie rokuje s tou druhou stranou o cene a verím, že dôjde aj k cenovej dohode medzi Ruskou federáciou, medzi Gazpromom a ukrajinskou spoločnosťou alebo ak nie, tak musíme očakávať v januári výpadok plynu, ale na tento výpadok sme na niekoľko mesiacov perfektne pripravení.

Norbert DOLINSKÝ, moderátor
--------------------
Vy ste mi opäť utiekli k plynovodu. Ja som sa ešte predsa len chcel venovať Európskej únii. Bolo logické, čo ste vraveli, že sme naozaj plnohodnotný člen v Európskej únii, teda  máme nejaké právomoci a rozhodovacie práva a môžeme povedať svoj názor. Napriek tomu ja nehovorím možno o nejakých by som povedal sankciách zo strany Európskej únie voči nám, našej krajine v súvislosti s tým, že máme určité výhrady, ale možno nejaké tiché trecie plochy v úvodzovkách ak to tak môžem povedať, pri nejakom inom rozhodovaní, nemôže sa to stať, že nám to ľudovo povedané Európska únia potom neskôr spočíta?

Robert FICO, predseda vlády SR /Smer-SD/
--------------------
Toto nie je problém Európskej únie alebo že by štát mal iný názor na vnútorné fungovanie Európskej únie. Áno boli prípady v minulosti, kedy sme sa bavili o lepšom fungovaní Európskej únie. Prijímali sa mimoriadne vážne opatrenia, ako bola napríklad banková únia alebo európsky bankový dohľad. Bojovali sme o záchranu eura a tam keď niekto špekuloval a špekuloval vyslovene tak, že poškodzoval Európsku úniu dovnútra, mohlo sa stať do budúcnosti, že v niektorých situáciách veľký hráč dal pocítiť tomu menšiemu, že no tak počkaj, ale tu bola vážna vec, pokiaľ išlo o vnútorné fungovanie Európskej únie, tak sa na to pozeráme inak. Ale toto je vec vonkajších vzťahov. Toto nie je vec vnútorného fungovania Európskej únie, naviac samotné Nemecko a ďalšie krajiny si uvedomujú, že prichádzajú o časť hospodárskeho rastu a potom prichádza veľmi logická otázka, potom na čo sme to všetko robili, na čo sme robili tie konsolidačné opatrenia, na čo sme robili poriadok vo verejných financiách, vo všetkom. Aby teraz kvôli nejakej geopolitickej vojne sme všetko zvrátili a vrátili sa do roku 2009-2010 a znovu verejnosti hovorili, podnikateľom, je nám ľúto ešte raz. Pretože kvôli niečomu musíme zopakovať všetky opatrenia na nápravu verejného stavu.

Norbert DOLINSKÝ, moderátor
--------------------
Ja teda budem úplne konkrétny, momentálne prebieha rokovanie alebo prebiehajú rokovania medzi predsedom Európskej komisie Jeanom Claudem Junckerom, aj teda s našim kandidátom na eurokomisára Marošom Šefčovičom a hovorí sa teda, že nedostaneme silový rezort, či nemôže byť možno jeden z následkov práve aj táto situácia, tieto naše výhrady.

Robert FICO, predseda vlády SR /Smer-SD/
--------------------
Pán redaktor uvedomme si, že komisár nezastupuje, hoci je zo Slovenska, nezastupuje Slovenskú republiku. To je trošku taká predstava, ktorá sa šíri, možno nie iba na Slovensku alebo aj v iných štátoch, že komisár, ktorý sedí v komisii, jeho úlohou je zastupovať záujmy krajiny, z ktorej prichádza. Nie. Komisár zastupuje záujmy celej Európskej únie v konkrétnom rezorte, za ktorý zodpovedá. Maroš Šefčovič bol v pozícii podpredsedu komisie pre administratívu, teraz prebieha ešte diskusia na tému, že čo bude zastupovať, aké záujmy Európskej komisie, ale pokiaľ ja poznám pána predsedu Európskej komisie, pána Junckera, plne si uvedomuje kvality Maroša Šefčoviča, opakujem slovenského predstaviteľa, ale ktorý bude reprezentovať Európsku úniu a myslím si, že mu ponúkne takú pozíciu, ktorá bude zodpovedať kvalitám Maroša Šefčoviča.

Norbert DOLINSKÝ, moderátor
--------------------
A tá informácia, že bude mať nižšiu teda pozíciu ako v minulom období sa...

Robert FICO, predseda vlády SR /Smer-SD/
--------------------
Ešte jedna vec je, že dnes je štruktúra Európskej komisie úplne iná ako bola za pána Barrosa. Pán Juncker má právo si zmeniť štruktúru a podpredsedovia Európskej komisie napríklad nebudú mať konkrétne portfóliá, budú sa skôr venovať koordinačným aktivitám, ale to teraz nie je dôležité, nechcem tým zaťažovať, myslím si, že skúsenosti Maroša Šefčoviča budú naplno využité.

Norbert DOLINSKÝ, moderátor
--------------------
Čiže nesúvisí to s tým absolútne, tieto rokovania s tým, aký je momentálne postoj Slovenska.

Robert FICO, predseda vlády SR /Smer-SD/
--------------------
Vo veciach nevidím žiadny súvis, pri zostavovaní Európska komisia, natoľko poznám pána Junckera, nehovoriac o tom, že pán Juncker nie je z veľkej krajiny. Pán Juncker je z Luxemburgu. Tak o to viac bude mať pochopenie pre malé štáty.

Norbert DOLINSKÝ, moderátor
--------------------
Dobre, tak poďme predseda len k plynovodu Vojany. Užhorod, čo ste už niekoľkokrát načrtli, aj to, že teda nie je to nová rúra, keď to tak môžem povedať z 90 rokov, bola tam potrebná určitá investícia, ale dočítal som sa niekde na internete asi z dvoch zdrojov, že predsa len to pokryje približne 20% potrieb Kyjeva, že ten plynovod nedokáže pokryť, možno máte iné číslo, prípadne mi ho poviete. Ale chcem sa opýtať, možno taká základná otázka, lebo objavujú sa informácie, ako je to s platením za tento plyn, ktorý my posielame Ukrajine.

Robert FICO, predseda vlády SR /Smer-SD/
--------------------
To je normálna komerčná prevádzka tzn. že niekto ten plyn si objedná, doručí ho na Ukrajinu, toto ide mimo nás. My sme v tomto prípade len štát a firma, ktorá zabezpečuje, že ten plyn sa tlačí na územie Ukrajiny. Konkrétne čísla, ja som si ich prešiel spoločne s premiérom Jaceňukom v pondelok vo Veľkých Kapušanoch, kde sme otvárali spätný chod. Celkovo potrebuje Ukrajina, keďže dnes sú zastavené dodávky zemného plynu pre domácu spotrebu na Ukrajine, lebo nedošlo k dohode medzi Ruskom a Ukrajinou. Ale plyn cez Ukrajinu ide, pokiaľ ide o tranzit, čiže on prechádza cez celé územie Ukrajiny, ale Ukrajinci z neho neodoberajú, lebo nemajú urobenú dohodu s Gazpromom. Ukrajina má svoje vlastné zdroje plynu a Ukrajina má nejaké vlastné zásoby a podľa slov premiéra Jaceňuka Ukrajina potrebuje ročne okolo 25 miliárd metrov kubických plynu z iných zdrojov, aby bola zabezpečená energetická bezpečnosť Ukrajiny. Sú tri reverzné body, sú teda tri body, kde sa dá dodávať plyn opačne. Dá sa dodávať opačne na území Maďarska, na území Poľska a na území Slovenska. V našom prípade to je prvý fyzický tok plynu, teda rúra konkrétna, ktorá tečie opačným smerom. A dohromady už dnes vieme dodať 18 až 19 miliárd metrov kubických a po určitých technických úpravách v krátkodobom horizonte sme schopní dostať na územie Ukrajiny 25 miliárd metrov kubických, čo umožňuje potom inú formu rokovania medzi Ukrajinou a Ruskou federáciou. Toto je konkrétna pomoc krajine a ja nakoniec som aj rád, že premiér Jaceňuk si to uvedomil a došiel na otvorenie kohútika do Kapušian, pretože je to pre Ukrajinu mimoriadne dôležité z hľadiska energetickej bezpečnosti.

Norbert DOLINSKÝ, moderátor
--------------------
To znamená tie informácie, ktoré sa objavili, že teda v podstate ten plyn tečie zadarmo na Ukrajinu resp. nie je za neho zaplatené, tak nie sú pravdivé.

Robert FICO, predseda vlády SR /Smer-SD/
--------------------
Toto je vyslovene na komerčnej báze, je tu konkrétna zmluva, tu pripomínam nakupujú nákupcovia v západnej Európe, my len zabezpečujeme technickú stránku veci.

Norbert DOLINSKÝ, moderátor
--------------------
Dobre, poďme k situácii s plynom všeobecne, aby možno teraz vyvrátime alebo potvrdíme, ale asi skôr vyvrátime, či nastane alebo nenastane situácia z roku 2009, pretože existuje viacero rizík, že dôjde k prerušeniu dodávok, môže to prísť aj z ruskej strany, dokonca napokon, aby som bol aj úplne konkrétny, tak prezident Putin upozornil, že bude potrebné do jesene, mám tu číslo napísané, dodať do ukrajinských zásobníkov 11,5 miliardy metrov kubických plynu, čo bude stáť 5 miliárd dolárov, je Ukrajina v stave, že bude si to môcť dovoliť vôbec a tým pádom by mohlo vlastne byť priamo týmito následkami ohrozené aj Slovensko, že ten plyn nepotečie ďalej na Slovensko.

Robert FICO, predseda vlády SR /Smer-SD/
--------------------
Ak mám presné informácie alebo aktuálne informácie, pretože medzitým mohla Ukrajina splatiť ďalšiu časť dlhu, tak ide o miliardový dlh vo vzťahu k Gazpromu, ktorý dnes ukrajinská firma, ktorá odoberá plyn má a toto sťažuje rokovanie o cene plynu. Pokiaľ sa stane to, že nedôjde k dohode medzi Gazpromom a ukrajinskými spoločnosťami, tak prichádza do úvahy variant z roku 2009, že na nejaký čas sa zastaví dodávka plynu, ale úplne teraz hovorím o dodávke plynu nielen pre domácu spotrebu Ukrajiny, tá je zastavená už teraz, ale zastaví sa dodávka plynu do Európy, vtedy sme pripravení, máme zásobníky naplnené až po hrdlo a vieme dostať z Českej republiky a z Rakúska toľko plynu, že to je trojnásobne viac ako potrebujeme na domácu spotrebu Slovenska. Slovensko potrebuje plus mínus 5,5-6 miliárd metrov kubických plynu ročne pre domácnosti ako aj pre podnikateľský sektor a keďže sme schopní doručiť na Slovensko 15-16 miliárd metrov kubických, tak je to trojnásobne to, čo potrebujeme. Druhá možnosť je, že využije sankčný zákon Ukrajina, pretože podľa sankčného zákona môže Ukrajina úplne pozastaviť alebo prerušiť dodávky plynu, ropy, ktoré pôjdu cez územie Ukrajiny do Európy. Opäť sme pripravení, hoci v takom prípade by bolo veľmi zaujímavé sledovať reakcie západu, že ak by to urobila Ukrajina, že či potom bude zároveň dodávať plyn na územie Ukrajiny. To by som potom naozaj bol veľmi prekvapený, aká bude reakcia západných krajín a pokiaľ ide o ropu, už som uviedol, že my vieme ropu doviezť na Slovensko aj z iných zdrojov, teda nemusíme rovno cez ropovod Družba, ktorý ide cez Slovensko a ktorý spravuje spoločnosť Transpetrol, vieme ho dostať na územie Slovenska aj z juhu, ale to by bolo o 100 miliónov eur drahšie, čo by hneď znamenalo zvýšenie ceny benzínu, nafty, všetkého.

Norbert DOLINSKÝ, moderátor
--------------------
Takže vláda robí všetko preto, aby také niečo nenastalo, čiže môžete možno garantovať do budúcna udržanie cien benzínu a nafty?

Robert FICO, predseda vlády SR /Smer-SD/
--------------------
Máme zásobníky, pokiaľ ide o ropné výrobky tak isto naplnené v zmysle smernice EÚ, tu nám nechýba absolútne nič, ale predovšetkým vychádzame z toho, že nebude ani z jednej ani z druhej strany, teraz hovorím o Ukrajine aj o Ruskej federácii, používaná ropa a plyn ako nástroj politického súboja. To by bola opäť cesta k veľkej destabilizácii napätia. Na toto do určitej miery sa musíme spoľahnúť, ale hlavne sa spoľahnime na to, že bude pokračovať aký taký racionálny dialóg medzi separatistami a ukrajinskou stranou a že tento dialóg bude vnímaný v Európskej únii pozitívne a že mu dáme šancu.

Norbert DOLINSKÝ, moderátor
--------------------
Poďme ešte k tomu plynu predsa len, ja by som sa vrátil k tomu. Vy ste teda opravili to číslo resp. upresnili, že je to jedna miliarda, čo momentálne Ukrajina dlží.

Robert FICO, predseda vlády SR /Smer-SD/
--------------------
Nie, nie, to sú miliardové sumy v dolároch, ktoré sú.

Norbert DOLINSKÝ, moderátor
--------------------
Lebo ja mám informáciu, že je to 5 miliárd momentálne.

Robert FICO, predseda vlády SR /Smer-SD/
--------------------
Nechcem byť teraz úplne konkrétny, pretože táto suma mohla byť zmenšená, boli určité platby urobené zo strany Ukrajiny.

Norbert DOLINSKÝ, moderátor
--------------------
Ale dôležité je napriek tomu, že Gazprom sa vyjadril, že aj keď ten dlh bude splatený, tak už bude vždy požadovať platby vopred tzn. že môže nastať opäť problém a proste tie kohútiky, aj keď vy vravíte, že teda by to nemalo slúžiť na ten politický boj, môže sa to stať, že tie kohútiky budú zatvorené.

Robert FICO, predseda vlády SR /Smer-SD/
--------------------
Pravdepodobnosť, že dôjde k výpadku plynu na začiatku roku 2015 je pomerne veľká, ale po skúsenostiach, ktoré sme mali z roku 2009, najmä ako sa k nám postavila ukrajinská strana, sme prijali veľké množstvo opatrení. Dnes je tu dokonca plynová prepojka slovensko-maďarská, pracujeme na plynovej prepojke slovensko-poľskej, pretože Európa sa nemôže spoliehať iba na toky plynu z východu na západ, ale musíme zabezpečiť aj severo-južné a juho-severné toky, na ktorých sa intenzívne pracuje. Ja nemám obavu, nie je možné, aby odstávka plynu trvala tak dlho, že by sme nevydržali. My máme na dlhé dlhé mesiace zásoby, plus máme toky plynu zo západu, ale odstavenie plynu poškodzuje aj ukrajinskú aj ruskú stranu, pretože ruský plyn keď je doručovaný do Európy západnej má hodnotu a prináša obrovské zisky spoločnosti Gazprom. Čiže dá sa nejaký čas s tým hrať, ale dlhodobo určite nie.

Norbert DOLINSKÝ, moderátor
--------------------
Dobre, poďme na našu východnú hranicu, aká je situácia, tento týždeň tam bol minister Kaliňák sa pozrieť, ako to momentálne vyzerá. Asi ste sa s ním o tom rozprávali, aby sme aj divákom povedali, aká je tá situácia?

Robert FICO, predseda vlády SR /Smer-SD/
--------------------
My kontrolujeme a bolo už aj niekoľko bezpečnostných rád zvolaných kvôli situácii na východnej hranici. V tomto prípade minister Kaliňák tam mal poslanecký prieskum, mal tam poslancov z Národnej rady, ktorí boli pripravení kontrolovať zabezpečenie východnej hranice z pohľadu Schengenu, my sme schengenská hranica. Je to mimoriadne zložitý systém rôznych mechanických prekážok, ktoré garantujú, že táto hranica s Ukrajinou, ktorá predstavuje do 100 kilometrov, bude tak zabezpečená, že EÚ sa môže cítiť bezpečne, pokiaľ ide o prílev nelegálnych migrantov, ktorí na územie Slovenska by chceli ísť. Hranica je zabezpečená, my sme urobili aj opatrenia, o ktorých nemôžem hovoriť do konkrétností a tieto opatrenia boli urobené v príslušnom režime na posilnenie našej hranice, ale zatiaľ nevnímame na hranici žiadne aktivity, ktoré by nás nútili prijať ešte vyšší stupeň ostražitosti.

Norbert DOLINSKÝ, moderátor
--------------------
To je práve zaujímavá otázka, pretože podľa dostupných informácií, tak z Ukrajiny už utieklo približne milión ľudí, ak to tak môžem zrátať narýchlo. 250-tisíc utečencov je v Rusku, asi 800-tisíc v pobaltských krajinách, tak isto v Poľsku, prípadne Bielorusku. Na Slovensku zatiaľ aká je situácia s utečencami? To číslo je stále rovnaké, prípadne?

Robert FICO, predseda vlády SR /Smer-SD/
--------------------
Nebolo nič, ani sme nezaznamenali nejaké veľké tlaky na procedúry, myslím právne. Zatiaľ nehlásia príslušné orgány nič také, čo by nás malo viesť k opätovnému zvolaniu bezpečnostnej rady. To ale neznamená, že situáciu nemonitorujeme pozornejšie ako inokedy.

Norbert DOLINSKÝ, moderátor
--------------------
A ešte sa objavil jeden problém a potom prejdeme už na výsledky summitu NATO a to je problém alebo objavila sa jedna informácia, že teda Ukrajina deklarovala svoj záujem o vstup do EÚ a špeciálne teraz ma bude zaujímať aj NATO, kde už teda prezident Vladimir Putin vyjadril v súvislosti s tým veľký nesúhlas. Nemôže práve takáto aktivita Ukrajiny opäť ešte len eskalovať to napätie, ktoré je momentálne?

Robert FICO, predseda vlády SR /Smer-SD/
--------------------
Európska únia urobila vo vzťahu k Ukrajine veľmi pozitívny krok, pretože sme spoločne podpísali dohodu tzv. asociačnú, ktorá otvára dvere Ukrajine na rokovania a na prípadný vstup o niekoľko rokov do Európskej únie. Rovnako bola podpísaná obchodná časť tejto zmluvy, ktorá umožňuje voľnú výmenu tovarov, čo nám spôsobuje dnes veľké ťažkosti. Spomínal som spoločnosti, ktoré vyrábajú produkty pre hutnícky priemysel, že majú na Slovensku s tým problém, pretože dnes vyrábať oceľ napríklad na Ukrajine v porovnaní s EÚ je obrovský rozdiel. Štandardy na ochranu životného prostredia, ktoré má Európska únia sú mnohonásobne vyššia ako to je na Ukrajine. Úplne inak sa zarátavajú ceny energií, preto toto rozhodnutie sme všetci vnímali ako rozhodnutie solidárne, ktoré umožňuje, aby sa aj produkcia Ukrajiny mohla uplatniť na inom území ako iba na ukrajinskom alebo v blízkom okolí. Vstup do EÚ pokiaľ nebude motivovaný vyslovene politicky, teda že veľkí hráči sa rozhodnú Ukrajinu zobrať z politických dôvodov, bude pre Ukrajinu mimoriadne ťažký. Krajina bude musieť prijať rozhodnutia, na ktoré budú musieť mať politici veľké odvahy. Bude musieť vojsť k obrovskému útoku, pokiaľ ide o životnú úroveň, pokiaľ ide o právny systém, pokiaľ ide o finančný systém. Jednoducho musí prejsť krajina takými zmenami, ktoré budú neuveriteľne bolieť, ale neuveriteľne bolieť. Základom je, aby Ukrajina zvládla predčasné parlamentné voľby a k tomu smeruje aj prímerie, pretože ak by prímerie nebolo, dalo by sa očakávať, že dôjde k vyhláseniu výnimočného stavu, čo by znemožnilo konanie parlamentných volieb. Ja želám Ukrajine, aby krajina bola stabilná, bezpečná a ak o niekoľko rokov splní podmienky vstupu do Európskej únie, aby bola súčasťou Európskej únie, pretože vstup do únie Slovensku mimoriadne pomohol, mimoriadne pomohol.

Norbert DOLINSKÝ, moderátor
--------------------
Ale je to dlhodobý proces?

Robert FICO, predseda vlády SR /Smer-SD/
--------------------
Všimnime sa, ako sme vstupovali do Európskej únie spolu s Českou republikou, aký bol rozdiel v HDP na hlavu a zrazu dnes zisťujeme, že sme Českú republiku z  hľadiska tohto čísla dobehli. Dnes je to 99,95% toho, čo má Česká republika. Ja želám to isté aj Ukrajine, ale pokiaľ ide o druhú stránku veci a už ste ju otvorili, to je otázka vstupu do NATO. Ak sa bavíme o geopolitickom súboji, ktorý dnes prebieha medzi Ruskou federáciou a západom o Ukrajinu, vstup Ukrajiny do NATO by znamenalo víťazstvo jednej strany a prehru druhej strany. A zase opačne, nestabilizovaná, úplne rozbitá Ukrajina by bola víťazstvom druhej strany. Považoval by som za veľmi nebezpečné, keby Ukrajina vstúpila do NATO z tohto pohľadu. Rovnako považujem za nebezpečné, aby Ukrajina zostala v takomto stave, v akom je. V stave, kedy separatisti sa bijú o časti územia na Ukrajine, v stave, kedy politický, ekonomický systém nefunguje. Riešenie je ekonomicky, politicky zastabilizovať Ukrajinu, ale nepúšťať ju do NATO a v takomto prípade môže tento geopolitický súboj skončiť remízou, čo by bolo asi najspravodlivejšie pre všetkých.

Závery summitu NATO
7.9.2014    TA3    str. 02   11:00 V politike
            
Norbert DOLINSKÝ, moderátor
--------------------
Pán premiér teda posuňme sa k výsledkom summitu NATO, na ktorom sa zúčastnili či už prezident Kiska alebo minister obrany Glváč a minister zahraničných vecí pán Lajčák, z čoho vyplynuli také dva veľké ciele. Ten prvý je veľmi zaujímavý a by ma zaujímalo, ako ho môžeme dosiahnuť. To je navyšovanie rozpočtu ministerstva obrany na 1,6% HDP do roku 2020, aby som bol korektný, aby som bol úplne presný, teraz je to asi 1:0, aby divák mal predstavu. Je to podľa vás reálne vôbec? Lebo je to naozaj, by som povedal dosť enormné navýšenie rozpočtu.

Robert FICO, predseda vlády SR /Smer-SD/
--------------------
Krajina, ktorá vstupuje do NATO prijíma záväzok, že by mala mať rozpočet na úrovni 2% HDP. V našom prípade rozpočet na armádu predstavuje okolo 1%, ako ste správne povedali a v absolútnych číslach je to okolo 750 až 800 miliónov eur ročne. Ak by dnes niekto chcel, aby sme nastúpili na 2%, tak rovno by sme museli pridať ďalších 750 alebo 800 miliónov eur, ale potom by sme museli celej spoločnosti oznámiť, že zabudnite na toto, na toto a na toto. Pretože musíme kúpiť tanky, lietadlá, ja neviem čo všetko, lebo sme do toho tlačení. Ja toto principiálne odmietam. My sme dnes v stave, kedy si ľudia na Slovensku predovšetkým zaslúžia, aby sa cítili lepšie z hľadiska životnej úrovne, pretože môžeme nakúpiť aj za miliardu zbrane na Slovensku, tak to našu bezpečnostnú situáciu nezmení. Naša bezpečnostná situácia je v rámci určitej organizácii, v ktorej sa nachádzame a naša bezpečnostná situácia je daná aj tým, ako sa správame na medzinárodnej úrovni, aké máme vyhlásenia a čo robíme. Preto považujem tento cieľ, ktorý oznámil pán prezident Kiska za cieľ v roku 2020, ktorý sa dá dosiahnuť predovšetkým vnútornou reštrukturalizáciou výdavkov v armáde. Neviem si predstaviť, že by sme už na budúci rok dali do armády povedzme o 100 miliónov eur viacej, ďalší rok o ďalších 100 miliónov, na to jednoducho nemáme. To by muselo opäť dôjsť k výraznému oslabeniu životnej úrovne ľudí, aby sme naplnili cieľ ísť na 2% alebo 1,6. Ale ja rešpektujem, v poriadku, pán prezident povedal 1,6, sme o tom hovorili, ale dohoda je taká, že to budeme dosahovať vnútornou reštrukturalizáciou výdavkov na armádu bez toho, aby sme na budúci rok alebo ďalší rok museli pristupovať k ďalšiemu navyšovaniu výdavkov.

Norbert DOLINSKÝ, moderátor
--------------------
Napriek tomu ten rok 2020 nie je tak ďaleko a keď si zoberieme, že už sa k tomu zaviazal pán prezident Kiska, ale predsa len máme...

Robert FICO, predseda vlády SR /Smer-SD/
--------------------
Prepáčte, že vám skáčem do reči, uvedomme si ale aj to, že postupne začíname hovoriť o oživovaní hospodárskeho rastu. Teda dúfam, že to bude pokračovať, ak nezvíťazí myšlienka nezmyselných sankcií, ktorá môže zastaviť rast, ale hospodársky rast bude znamenať, že bude prirodzene to 1% HDP viac na armádu ako to je teraz. Čiže my sa nemusíme obávať toho, že musíme zajtra automaticky pridať 100 miliónov alebo 200 miliónov. Samotný hospodársky rast nám bude dávať zdroje, ktoré bude umožňovať, aby to percento sa udržiavalo, ale s väčším objemom finančných prostriedkov. Čiže rok 2020, ak sa pozrieme na to, že čakáme hospodársky rast v tomto roku, čakáme rast v roku 2015, 16. Ja verím, že to pôjde ďalej, je to dosť ďaleko z hľadiska týchto vecí, ale garantujem ešte raz. Táto vláda nemá a ani nemôže dať obrovské sumy peňazí na prezbrojenie. Môžeme urobiť to, že pozrieme sa na štruktúru výdavkov a povieme si, tak nebudeme dávať toľko výdavkov na osobnú stránku, ale budeme dávať väčšiu časť výdavkov na modernizáciu, ale pri tom istom objeme peňazí, ktoré do armády idú. Viete, to je tak, zase poviem niečo, čo sa nebude niekomu páčiť. Ten tlak v zbrojení je tu neustály. Komu to pomáha ten tlak na zbrojenie? Tlak na zbrojenie pomáha len zbrojárskym firmám, nikomu inému. A tiež je to pre mňa niekedy aj otázka hodnotová, že prečo by sme mali pchať do zbrojárskych firiem ďalšie a ďalšie peniaze, keď tak či tak sú tu dominantní hráči, ktorí rozhodujú o bezpečnosti svetovej. Čo my vyriešime tým, keď si kúpime tri ďalšie zbrane alebo štyri ďalšie zbrane pri tom počte vojakov, ktorých máme. Sme súčasťou nejakej kolektívnej bezpečnosti, preto modernizujeme, hľadáme vnútorné zdroje, ale bez toho, aby to ohrozovalo životnú úroveň ľudí na Slovensku.

Norbert DOLINSKÝ, moderátor
--------------------
Ako vravíte, zrejme ide o kolektívnu bezpečnosť, pretože my sme sa samozrejme nielen sami zaviazali, že chceme navýšiť rozpočet ministerstva obrany, ale aj Česká republika, aj keď tam sme zaznamenali nižšie číslo na 1,4, ale to už asi vychádza z ekonomík jednotlivých krajín.

Robert FICO, predseda vlády SR /Smer-SD/
--------------------
Mne sa  zdalo, že toto číslo 1,6% je vnímané ako akýsi priemer krajín EÚ alebo NATO. Teraz neviem to číslo presne pomenovať. Je to dlhodobý cieľ v roku 2020, preto treba mu venovať pozornosť, ale nemáme ako dlhodobý cieľ.

Norbert DOLINSKÝ, moderátor
--------------------
Len mi prišiel naozaj zvláštny tento cieľ, pretože vieme, že máme spustený tretí level dlhovej brzdy, navyše vláda sa ústami ministra financií Petra Kažimíra rozhodla dokonca ušetriť tento rok 300 miliónov a keďže máme momentálne dlh, aký máme, tak dokonca...

Robert FICO, predseda vlády SR /Smer-SD/
--------------------
Preto opakujem, žiadne navyšovanie výdavkov na armádu, ktoré by viedlo k zadlžovaniu krajiny alebo k znižovaniu životnej úrovne ľudí. To je filozofia mojej vlády, ktorú budem dodržiavať.

Norbert DOLINSKÝ, moderátor
--------------------
Dobre, poďme teda k tomu druhému cieľu a tam sme sa zaviazali teda pomôcť NATO. V Poprade by mala byť vybudovaná muničná základňa pre jednotky rýchleho nasadenia.

Robert FICO, predseda vlády SR /Smer-SD/
--------------------
Neviem či ide o muničnú základňu...

Norbert DOLINSKÝ, moderátor
--------------------
Mal by to byť sklad munície.

Robert FICO, predseda vlády SR /Smer-SD/
--------------------
Počul som o informácií, že má ísť o nejaký sklad. Slovensko je členským štátom NATO a my spolupracujeme napríklad, je predsa všeobecne známe, že sú letecké tréningy na vojenskom letisku Kuchyňa, ďalej že máme Lešť, tréningové pracovisko, kde vieme špeciálne jednotky z celej Európy trénovať. Pokiaľ ide o takúto logistiku a tréning, tak v tom nevidím nejaký zásadný problém. Určite by už bol zásadný problém, pokiaľ by sme boli požiadaní o vytvorenie akejsi základne s personálom. Tu by bola odpoveď, hovorím sám za seba, nechcem teraz hovoriť za vládu, moja odpoveď by bola nie.

Norbert DOLINSKÝ, moderátor
--------------------
Ale ponúkame nielen teda ten Poprad, ale ponúkame tak isto aj letisko Sliač, Tri Duby, tak isto Lešť..

Robert FICO, predseda vlády SR /Smer-SD/
--------------------
Hovoríme o logistike, hovoríme o tréningu. Pokiaľ som zachytil, bola veľká diskusia niektorých baltských štátov, baltských krajín a Poľska, že či teda by nemalo dôjsť k umiestneniu vojenských základní priamo NATO na území týchto krajín. Nás o to nikto nepožiadal, nikto nás o to nepožiadal, pokiaľ by nás niekto o to požiadal, moja osobná odpoveď by bola nie.

Norbert DOLINSKÝ, moderátor
--------------------
Ale vieme poskytnúť ten priestor, aspoň tak sa o tom zmienil prezident Kiska. Ale ja by som dopovedal tú otázku, čo ma vlastne zaujíma, práve v období, keď je práve tá situácia veľmi napätá a sme naozaj na ukrajinskej hranici Slovenská republika, nie je to náhoda, že to prichádza práve teraz takýto výsledok summitu NATO, že prichádza alebo dôjde k veľkým cvičeniam práve na tejto hranici s Ukrajinou?

Robert FICO, predseda vlády SR /Smer-SD/
--------------------
Je možné, že vždy niekto chce ukázať momentálnu silu a pozíciu, ale myslím si, že samotný summit ako viete sa venoval veľmi intenzívne problematike tohto geopolitického súboja, takže toto je odpoveď summitu NATO na geopolitický súboj.

Norbert DOLINSKÝ, moderátor
--------------------
Dobre a ešte mám jednu oblasť, ktorej by som sa rád venoval. My sme sa tu stretli spoločne koncom júna, kde ste predstavili balíček konsolidačných opatrení pre zlepšenie životnej úrovne. Vtedy ste vraveli, že vláda má dostatočné finančné zdroje, možno pre pripomenutie divákov, bolo ich 15 bodov, nebudem všetky hovoriť, ale o čom každý hovoril, tak to boli vlaky zadarmo pre dôchodcov, pre študentov, ale aj podporovanie start upov, prípadne výrazné zvyšovanie minimálnej mzdy.

Robert FICO, predseda vlády SR /Smer-SD/
--------------------
Všetko platí.

Norbert DOLINSKÝ, moderátor
--------------------
Všetko platí stále aj v súvislosti s tým, čo sa momentálne deje?

Robert FICO, predseda vlády SR /Smer-SD/
--------------------
Pozrite sa, začal by som aspoň pár údajmi, aby bolo zrejme. Pokiaľ ide o minimálnu mzdu, bude to historicky najvyššie zvýšenie minimálnej mzdy na 380 eur mesačne, k tomu treba prirátať výraznú reformu pri zdravotných odvodoch, čo síce štát bude stáť okolo 170 miliónov eur, ale človek si na tej minimálnej mzde a na tých odvodoch možno príde o 30-40 eur viac mesačne, čiže ak niekto má minimálnu mzdu, tak v podstate mu prichádza trinásty plat v rámci tejto minimálnej mzdy. Toto platí od 1. januára 2015. Tento týždeň budeme oznamovať jedno opatrenie, ktoré sa týka asistentov pre postihnuté deti alebo talentované deti, vytvárame prakticky tisíc nových pracovných miest, platí čo som povedal, pokiaľ ide o rozširovanie kapacít škôlok, bude vyhlásená výzva na rozširovanie kapacít predškolských zariadení. 17. novembra oznamujeme výrazné rozhodnutia, pokiaľ ide o cestovanie študentov a dôchodcov. Všetkých 15 vecí, ktoré sme prijali na sneme a ktoré sú obsahom našej politiky začínajú od tohto okamihu realizovať, myslím si, že s asistentmi začíname, ideme to oznámiť v utorok alebo možno v pondelok budúci týždeň.

Norbert DOLINSKÝ, moderátor
--------------------
Ja sa teda obratom vrátim k tomu, čo sme hovorili úplne na úvod a to bol tretí balíček sankcií, ktorý teda nebol prijatý, zatiaľ bol predschválený, ak to tak môžem povedať. V prípade, že bude prímerie dodržané, tak ani v pondelok resp. v utorok nebude schválený, ale v prípade, že by k tomu došlo tzn. že by ten tretí balíček nastúpil, vy ste povedali, že výrazne to poškodí slovenskú ekonomiku a ten vývoj.

Robert FICO, predseda vlády SR /Smer-SD/
--------------------
Nie počkajte, my sme si svoje veci, my sme odmietali sankcie ako také, ale zase na druhej strane sa môže stať a ošetrili sme si to, čo sme potrebovali si upraviť vo vzťahu k našim záujmom, ale na druhej strane si uvedomme, že toto môže napríklad znamenať obmedzenie vývozu nemeckých produktov na územie Ruskej federácie a nemecké firmy majú veľké množstvo slovenských subdodávateľov, čiže napriek tomu sa môže stať, že naša ekonomika bude poškodená, ale väčšina krajín to chce, my sme zablokovali to, čo bolo treba zablokovať z hľadiska Slovenskej republiky, ale ak v mene geopolitického súboja máme trpieť, je to rozhodnutie veľkých krajín, ja s tým nesúhlasím, ale je pravdepodobné, že to môže mať negatívny efekt. Ale nemá to vplyv na naše rozhodnutie realizovať 15 rozhodnutí, ktoré sme prijali na našom sneme a týchto 15 rozhodnutí prijatých bude.

Norbert DOLINSKÝ, moderátor
--------------------
To znamená aj v prípade, že by došlo k nejakému horšiemu ekonomickému rastu na Slovensku. Ten balíček prijatý bude?

Robert FICO, predseda vlády SR /Smer-SD/
--------------------
Bude realizovaný.

Norbert DOLINSKÝ, moderátor
--------------------
Ďakujem pán premiér, že ste prišli dnes do relácie.

Robert FICO, predseda vlády SR /Smer-SD/
--------------------
Ďakujem za pozvanie a želám všetkým pekný deň, najmä kľudnejší ako na Ukrajine.

Norbert DOLINSKÝ, moderátor
--------------------
Ďakujeme pekne. Toľko relácia dnešná V politike. Budeme sa tešiť opäť na budúci týždeň, začíname presne o 11-tej.

19.10.2014
TA3
Máme dosť plynu?
19.10.2014    TA3    str. 02   11:00 V politike
            
Dominika BAHLEDOVÁ, redaktorka
Viera KAVUĽOVÁ, redaktorka
--------------------
Ukrajina podľa Alexeja Millera súhlasila s tým, že prvú splátku vo výške takmer 1,5 miliardy dolárov uhradí pred začiatkom dodávok. Zároveň splatí ďalšie vyše 3 miliardy do konca roka a nie do konca prvého štvrťroka, ako to pôvodne navrhoval Kyjev. Šéf Gazrpomu tiež vyhlásil, že Ukrajina pristúpila na cenu 385 dolárov za tisíc metrov kubických plynu. Problém ale vidí Miller v tom, že Ukrajina nemá čím zaplatiť za aktuálne dodávky. Riešenie vidí v pomoci zo strany Európskej komisie.

Alexej MILLER, šéf Gazpromu
--------------------
Riešením by mohol byť preklenovací úver. Posunutie tranže Medzinárodného menového fondu z januára na december.

Dominika BAHLEDOVÁ, redaktorka
Viera KAVUĽOVÁ, redaktorka
--------------------
Na to, aby Kyjevu pomohla zaplatiť za dodávky ruského plynu počas nadchádzajúcej zimy, vyzval v Miláne aj ruský prezident Vladimír Putin po stretnutí s ukrajinským kolegom Petrom Porošenkom.

Vladimír PUTIN, ruský prezident
--------------------
Otázke plynu sme venovali veľa pozornosti a dosiahli sme istý pokrok. Na rade sú partneri Ukrajiny, ktorí by jej mali pomôcť splatiť aspoň časť zimných dodávok suroviny. Objektívnou obavou je platbyschopnosť zákazníkov na Ukrajine. Rusko už na seba nemôže brať ďalšie riziká.

Petro POROŠENKO, ukrajinský prezident
--------------------
Zaznamenali sme pokrok v otázke dodávok zemného plynu. Dohodli sme sa na hlavných bodoch kontraktu, ale teraz musíme nájsť peniaze na pokrytie chýbajúcich dodávok.

Dominika BAHLEDOVÁ, redaktorka
Viera KAVUĽOVÁ, redaktorka
--------------------
Moskva od Ukrajiny nedostala najmenej 5,5 miliardy dolárov. Je ale ochotná Kyjevu spätne dať zľavu a uspokojiť sa so sumou o miliardu nižšou. Kľúčové bude budúcotýždňové stretnutie zástupcov Ukrajiny, Ruska a Európskej únie v Bruseli. Dominika Bahledová a Viera Kavuľová, TA3.

Norbert DOLINSKÝ, moderátor
--------------------
Toľko teda aktuálna situácia s plynom a v súvislosti Ukrajina a Európska únia, respektíve Rusko. Tie vzťahy snáď ešte by som mohol doplniť, že Alexej Miller je šéf Gazpromu, pretože to neodznelo v tej reportáži. Ale ja sa chcem najprv opýtať, aká je tá situácia s plynom na Slovensku. Podľa ministra Pavlisa, to je aktuálny údaj asi z piatku, nám tečie momentálne na dennej báze len 48 až 51 percent z toho pôvodného množstva, ktoré by malo tiecť. Je to dôvod na obavu už pre Slovensko, lebo je to predsa len polovica z toho, čo bežne chodilo.

Robert FICO, predseda vlády SR /Smer-SD/
--------------------
Každé ráno dostávam od ministra hospodárstva správu, ktorá potvrdzuje, že nám Gazprom ráno nahlasuje krátenie dodávok plynu. Je to vždy ako ste uviedli na úrovni od 48 do 53 percent a potom dostávam správu o skutočnom krátení, ktorá plus mínus potvrdzuje, že je to tak. Hoci niekedy je to menej, niekedy je trošku viac. Platí, že polovička plynu na Slovensko neprichádza. Nateraz, keďže máme svoje zásobníky, nateraz, keďže máme pripravené reverzné toky zo západu, necítime absolútne žiadnu obavu. Cítime sa komfortne a dokonca vieme aj zabezpečovať dodávky zemného plynu na územie Ukrajiny. Tento objem je niekde na úrovni okolo 25 miliónov metrov kubických, čo je pre Ukrajinu obrovská pomoc, keďže tie toky z Maďarska a z Poľska sú rozdielne. Maďarsko z technických dôvodov zastavilo reverzný tok. Poľsko posiela, ale podstatne menej, lebo nemá také kapacity technické, ako je plynovod Vojany - Užhorod. Čiže cítime sa komfortne, ale nevieme čo bude 1. januára, pretože jedna vec je, že dnes chodí plyn. Ale čo keď 1. januára 2015 ako to bolo 1. januára 2009 povie ruská strana, že vypína plyn? Sme svedkami a teraz sme pred chvíľou videli, čo sa deje, že Ukrajina dlhuje miliardy dolárov Ruskej federácii za plyn. Ruská federácia stráca trpezlivosť. Nehovoriac o tom, že Ukrajina nemá peniaze na to, aby platila za plyn, ktorý by reálne teraz akože odoberala. Teraz sa bavíme o dlhu za už dodaný a spotrebovaný plyn. Vieme, že na Ukrajinu dnes neprichádza žiadny plyn z Ruskej federácie. Ukrajina len je používaná ako tranzitné územie a potom cez Slovensko ide plyn ďalej na západ alebo do západných krajín Európskej únie. Z tohto mám obavu. Z toho, že je dnes 50% plynu, to netreba mať obavy. To si vieme všetko pokryť. Ale keď sa zastavíte, potom by naozaj mohlo dôjsť k tomu, že by mali dôjsť nejaké regulačné opatrenia. My vydržíme, pokiaľ ide o bývanie, nemocnice, školy, ale vždy to má nejaký negatívny dopad predovšetkým na hospodársky rast. A keďže my sa tešíme z toho, že Slovensko má mať v roku 2015 jeden z najvyšších hospodárskych rastov, veľmi by nás mrzelo, keby úplne iné ako vnútorné faktory, ale vonkajšie faktory spôsobili to, že budeme mať ohrozený hospodársky rast, zamestnanosť a ostatné veci. Nuž ale teraz povieme aj B a za toto sa na mňa často hnevajú moji kolegovia, západní partneri. Ukrajina nemôže mať predstavu, že my sa jej vyzberáme na to a niekedy mám taký pocit. Niekedy mám pocit, že niekto narobil miliardové dlhy a teraz prídu a povedia, no tak veď nám dajte na to peniaze, my to zaplatíme. Ale takto nemôže svet fungovať. Ja sa domnievam, že je možnosť pomôcť vo forme nejakej pôžičky alebo niečoho iného. My sme reálne ukázali Ukrajine pomoc, technicky sme zabezpečili plyn, ktorý tam ide. My ho tam nedodávame ako z nášho plynu, ale dodávajú tam iné západné spoločnosti, my iba technicky zabezpečujeme tento reverz, ale ak si niekto myslím, že tým, že sa hlási k EÚ, zrazu chce byť členom EÚ, že EÚ bude za neho riešiť problémy, tak je na veľkom omyle. Ja si naozaj neviem predstaviť, že by sme sa mali skladať na niečo, určite nie. Pamätáte sa koľko bolo nervozity kvôli euru, keď sme museli riešiť, vtedy išlo o záchranu eura, našej spoločnej meny a tam sa solidarita musela prejaviť, keď sme riešili také krajiny ako bolo Grécko a podobne. Takže toto je taký trošku zvláštny pohľad od niektorých ukrajinských politikov, ktorých ja vnímam a ktorý ja počujem.

Norbert DOLINSKÝ, moderátor
--------------------
Ale myslím si, že Ukrajina práve sa na to spolieha, v súvislosti s tým má byť aj to stretnutie budúcotýždňové, kde zrejme bude aj minister hospodárstva Pavlis, kde sa bude práve o tom hovoriť, aby sme možno aj divákov uviedli do obrazu, tak visí tam okolo troch miliárd dolárov, ktoré Kyjev požaduje od EÚ a aká si myslíte, by bola. Nebudeme sa napokon my zbierať všetci na ten dlh Ukrajiny, aby nebola plynová kríza?

Robert FICO, predseda vlády SR /Smer-SD/
--------------------
Zajtra príde na návštevu SR spolková kancelárka pani Merkelová, tak určite bude toto téma našich rozhovorov, pretože my sme na rokovaniach Európskej rady túto tému ešte nemali. Ja nechcem teda predbiehať veci. Len považujem to za naivnú predstavu, že len tak sa niekto vyzbiera a zaplatí za niekoho dlho. To nie je také jednoduché, ale zdá sa mi, že niekto takýto pocit má a ja s takýmto pocitom veľký problém mám a budem mať.

Norbert DOLINSKÝ, moderátor
--------------------
A preto môže hroziť vážna plynová kríza v prípade, že aj ostatné štáty EÚ, nielen Slovensko možno ako vy ste teraz vyjadrili svoj postoj k tomuto dlhu.

Robert FICO, predseda vlády SR /Smer-SD/
--------------------
My sme, ako dobre viete, zvolali aj mimoriadne rokovanie vlády a tam sme rokovali o krízových režimoch, že čo by sa udialo, keby napríklad na mesiac bol úplne vypnutý plyn, čo by sa udialo, keby bol úplne vypnutý plyn 6 mesiacov. My máme na tieto krízové scenáre pripravené nejaké varianty, ale uvedomme si, že ruský plyn predstavuje asi tretinu všetkého plynu, ktorý sa spotrebuváva v priestore európskeho. Ak by úplne sa zastavili dodávky zemného plynu, tak nevieme nahradiť tých 30%. Takže ten plyn by reálne v Európe chýbal. A potom by sa veľmi ťažko realizovala aj nejaká miera solidarity voči krajinám, ktoré by najviac trpeli a Slovensko by trpelo najviac, pretože my sme tá krajina, ktorá je prvá vedľa Ukrajiny, ktorá poberá plyn, predovšetkým berieme plyn z Ruskej federácie. Je dobré, že trochu začneme diverzifikovať, urobilo sa severo-južné prepojenie slovensko-maďarské, ktoré som otváral s Viktorom Orbánom. Podpisujeme teraz nejaké veci okolo severo-južného prepojenia s Poľskom, ale úplné vypnutie plynu by Európe spôsobilo problémy, teda za predpokladu opakujem, že by boli zastavené všetky toky plynu z Ruskej federácie. Hovorím teraz nielen cez Ukrajinu, ale hovorím aj od Nord Streame, hovorím o ďalších vetvách, ktoré prichádzajú do úvahy ako tranzitné siete.

Norbert DOLINSKÝ, moderátor
--------------------
Otázkou je, či práve plyn sa nestáva, by som povedal, takým prostriedkom politického boja, pretože čítal som viacero analytikov, ktorí hovoria, my teraz posielame plyn resp. Európa, my posielame plyn na Ukrajinu a že Moskva možno práve preto trošku aj, by som povedal, sťahuje tie kohútiky ako taký obranný postoj voči EÚ. Je to taká vojna medzi Ruskom a EÚ.

Robert FICO, predseda vlády SR /Smer-SD/
--------------------
Sankcie nič nevyriešili ako vidíme, nič. A museli sme vedieť a sme často aj použili ten výraz, že zavedenie sankcií bude mať bumerangový efekt. On prišiel. Ruská federácia sa rozhodla, že sa bude brániť a bráni sa svojimi vlastnými sankciami a svojimi vlastnými rozhodnutiami, ktoré má. Aj preto ak prichádzajú také správy, ako sme dnes videli, že minimálne nastal posun v porozumení, že ten dlh treba vyrovnať, ktorý dnes má Ukrajina voči Ruskej federácii. Myslím si, že bude pokračovať aj séria rozhovorov o cene plynu pre Ukrajinu ako takú, lebo ak má Ukrajina odoberať plyn z Ruskej federácie, musia sa dohodnúť na nejakej cene. Ak sú tu nejaké prejavy prímeria, hoci stále počúvame, že sú tam prestrelky alebo vieme, že boli urobené určité ústretové kroky, pokiaľ ide o stiahnutie vojakov z jednej a z druhej strany, poďme podporiť túto atmosféru postupným zmierňovaním tých sankcií, možno až úplne odbúravaním sankcií, pretože nikomu to vôbec nepomohlo, nikomu.  Pomohli sankcie vo vzťahu ku Krymu? Nepomohli. My sme všetci odsúdili, čo sa stalo na Kryme, ale veľmi objektívne si povedzme, Krym je vybavená vec. Dnes už nikto neotvára Krym, nikto. Každý si povedal, dobre, odsúdime to, ale nikto proti tomu nič neurobil. Teraz je tu problém, čo s východnými časťami Ukrajiny. Tam ja by som išiel do podpory tých zmierlivých tónov, ktoré počúvame aj v rozhovoroch medzi Ruskou federáciou a Ukrajinou tým, že by sme dali najavo, že zmiernime sankcie alebo zrušme na nejaké obdobie a uvidíme, či ten pozitívny vývoj bude pokračovať alebo nebude pokračovať. Ale sankcie, a stojím si za tým, nevyriešili nič. Neprinútili nikoho k ničomu.

Norbert DOLINSKÝ, moderátor
--------------------
Tzn. vy vravíte, že v prípade, že by teda bol problém s plynom, ktorý tečie z východnej strany, vieme ten plyn nahradzovať reverzným tokom na Slovensko.

Robert FICO, predseda vlády SR /Smer-SD/
--------------------
Za predpokladu vtedy, uvedomme si, že máme tri vetvy dodávok plynu do Európy. Máme tzv. Nord Stream, potom je Jamal a potom je plynovod, ktorý ide cez Slovensko, ktorý sa nazýva Družba. Pokiaľ by Nord Stream zostal zapnutý a išiel by ďalej plyn do Európy, my vtedy si vieme cez reverzný tok ten plyn natlačiť na Slovensko zo západu na východ. Ale stále to ten istý ruský plyn. Keď 1. januára 2009 došla plynová kríza a prestal prúdiť plyn z východu smerom na západ, teda nedostávali sme plyn cez Ukrajinu, my sme museli okamžite rokovať s Nemeckom, s Českou republikou, s Ruskou federáciou,  Ukrajinci nás vtedy oklamali, veľmi jasne o tomto budem hovoriť. Ja som vtedy rokoval s premiérkou Tymošenkovou, absolútne nám odmietli pomôcť, hoci nám mohli pomôcť a dohodli sme, že budeme na Slovensko tlačiť plyn nie z východu, ale zo západu cez reverzný tok, ktorý sme vybudovali. Ale to bol ruský plyn. Ten istý, ktorý došiel oblúkom cez sever naspäť do Európy. Ak by došlo k vypnutiu všetkých týchto vetví plynu, tak nám nemajú čo poslať a vtedy reálne bude chýbať 30%  plynu v európskom priestore a vtedy je aj problém. Lenže má to aj druhú stránku mince. Tiež si nemôže Ruská federácia dovoliť stratiť príjmy. To sú obrovské peniaze, ktoré dostáva Ruská federácia za plyn, preto môže sa nejaký čas s plynom hrať ako s politickým nástrojom, ale môže prísť nejaký moment, kedy si povedia, že pozor, ale tie škody sú už tak obrovské, spôsobené tým, že sa nedodáva plyn, lebo tie vetvy sú vybudované. Ja viem, že dnes Rusko podpísalo gigantické zmluvy s Čínou a podobne a to bude vyžadovať tiež nejakú infraštruktúru, preto skôr by som podporovať, nech sa už konečne ukľudnime všetci, nech sa vrátime naspäť na trajektóriu hospodárskeho rastu, starajme sa o ľudí, starajme sa o normálne veci a nie večne riešime len nejaké sankcie, sankcie a ako som niekoľkokrát zvýraznil. Ja som nepocítil, okrem negatívnych dopadov sankcií na nás, nič špeciálne, čo by riešilo problémy na Ukrajine.

Norbert DOLINSKÝ, moderátor
--------------------
O diplomatickom riešení sa hovorí stále, v podstate od začiatku krízy a nejako sa to neposúva ďalej, skôr je to v takej deklaratívnej rovine.

Robert FICO, predseda vlády SR /Smer-SD/
--------------------
Pán redaktor, ako chcete riešiť, prepáčte, že som vám takto skočil do reči, ale toto bol jeden veľký spor, ktorý sme videli v rámci Európskej rady. Je nejaká deklarácia Európskej rady, ktorá hovorí, že tento spor treba riešiť diplomatickou cestou a politickým dialógom. A potom príde bod číslo 2 a zakážu ruským politikom cestovať do Európy. Tak potom s kým chcú viesť ten politický dialóg, keď šéfa napríklad ruskej dumy Naryškina nechcú pustiť na územie EÚ. Tak s kým ten dialóg máme viesť? Na druhej strane je tu veľká miera pokrytectva, ja som to hovoril pred reláciou, to zopakujem. Keď došiel pán prezident Putin do Milána, no tak ako keby tam došiel Michael Jackson. Všetci tí, dokonca ktorí hlasovali obidvoma rukami za sankcie, ktorí používali všelijaké výrazy vo vzťahu k Ruskej federácii, len aby si mohli s ním ruku podať, aby sa mohli s ním odfotiť. Tak teda buď mám nejaký názor a za týmto názorom si stojím a budem ho presadzovať za každú cenu a nieže na jednej strane budem hlasovať za sankcie, budem hovoriť niečo, ale potom tak rýchlo ako fotečku, podanie ručičky, lebo teraz sa mi to do tohto okamihu hodí. Je obrovské množstvo pokrytectva v zahraničnej politike a preto ja si chcem zachovať nielen sám, ale aj moja vláda, taký suverénny postoj. Ak si budeme myslieť, že máme právo na takýto postoj, tak ho povieme. My predsa tej Ukrajine reálne pomáhame. A to neznamená, že teraz budeme úplne slepo so všetkým súhlasiť, čo vymyslí niekto, kto je 2-tisíc kilometrov od hraníc s Ukrajinou, ktorého sa vôbec nedotýkajú tie problémy, ktoré sa dotýkajú nás. To isté, prečo by sme mali za každú cenu súhlasiť s uznaním Kosova. Prečo by sme mali za každú cenu zostať v Iraku, ako to bolo za predchádzajúcich vlád, my sme tých vojakov stiahli. Čiže som za to, nebuďme pokrytci, robme v zahraničnej politike veci, ktoré na jednej strane sú solidárne, lebo sme súčasťou EÚ a NATO. Toto budem stále zdôrazňovať. Ale majme aj vlastný názor a predovšetkým robme všetko preto, aby naše vzťahy s nečlenskými štátmi EÚ vrátane Ruskej federácie a ďalšími krajinami boli také, že to bude vzájomne prospešné a nie, že si budeme robiť zle. Preto podporme pozitívne kroky, ktoré sa dejú a ja zajtra budem o tom veľmi jasne hovoriť s pani spolkovou kancelárkou Merkelovou, že by som, keby bolo na mne, ale my sme malá krajina, keby bolo na mne, určite by som nejaké kroky urobil.

Norbert DOLINSKÝ, moderátor
--------------------
Napriek tomu to riešenie bude skutočne veľmi zložité a či sa k nemu dospeje a kedy, to zatiaľ momentálne veľmi otázne. Ja by som sa vrátil k tomu plynu ešte do tej občianskej roviny, pretože pred nami je zimná vykurovacia sezóna, bude sa plynu používať alebo využívať o čosi viac ako počas letnej sezóny. V prípade, že by bol aktívny reverzný tok, vyžiada si to nejaké zvýšené náklady. Neodrazí sa to v cene plynu pre domácnosti?

Robert FICO, predseda vlády SR /Smer-SD/
--------------------
Uvedomme si, že keď je takto príjemne ako je napríklad dnes, tie teploty sú také, aké sú, tak tá denná spotreba plynu je okolo 5-6 miliónov metrov kubických, ale keď príde zimná špička, tak to môže vyletieť až na 26, čiže možno až na 5-násobok alebo 4-násobok toho, čo míňame v období, kedy nie je vykurovacia sezóna rozbehnutá. My sme schopní, aj keď by bola veľmi tuhá zima, keby tá špička sa pohybovala na tých číslach, ktoré som teraz uviedol, stále doviezť cez reverzný tok na Slovensko až trojnásobok objemu plynu, ktorý reálne na Slovensku potrebujeme. Čiže nemusíme sa obávať, pokiaľ nedôjde k vypnutiu všetkých vetiev plynu, ale myslím si, že takéto hospodárske škody by Ruská federácia veľmi ťažko znášala. Nie je žiadny dôvod na zvyšovanie cien plynu. Iné je, keby sme museli dovážať ropu, keby došlo k tomu, že by sa ropovod odstavil. V takomto prípade by asi bolo potrebné brať z juhu ropu a v tom prípade by boli náklady, keď sme boli v Transpetrole, tak hovorili o ročných nákladoch asi 100 miliónov eur, čo by malo vplyv na ropné výrobky. Ale zatiaľ takéto nič nehrozí.

Norbert DOLINSKÝ, moderátor
--------------------
Takže jasný odkaz pre občanov. Plyn sa nebude zvyšovať rozhodne túto zimu.

Robert FICO, predseda vlády SR /Smer-SD/
--------------------
Rozhodnutie je pokiaľ ide o plyn, o cenu plynu, je v rukách Úradu pre reguláciu sieťových odvetví a nebolo by teraz korektné, aby sme my zasahovali tomuto úradu. Čo mám ja informácie, tie potvrdzujú, že Úrad pre reguláciu bude konať sám, nedostane žiadny cenový návrh od SPP. Toto je napríklad to, čo sme povedali, že prečo je dôležité kúpiť matku SPP. Lebo kebyže dnes je matka SPP naďalej v rukách  Nemcov a Francúzov, tak vám garantujem, že navrhujú zvýšenie plynu možno aj o 10%. SPP nenavrhuje nič, necháva ceny na tej istej úrovni. My si počkáme na rozhodnutie Úradu pre reguláciu a súčasne som oznámil, že 1. januára 2016, to už bude naše rozhodnutie vlády, špeciálnymi vratkami chceme ľuďom vrátiť peniaze tam, kde majú spotrebu plynu na kúrenie, na teplú vodu.

Norbert DOLINSKÝ, moderátor
--------------------
Posuňme sa pán predseda k ďalšej téme a to je vládne schválenie zákona roka, teda rozpočtu pre rok 2015. Opäť poprosím réžiu, pozrieme si klip.

Zvýšenie minimálnej mzdy
19.10.2014    TA3    str. 01   11:00 V politike
            
Norbert DOLINSKÝ, moderátor
--------------------
Dámy a páni, želám vám pekné predpoludnie. Vláda schválila rozpočet na rok 2015 a stanovila si pritom pomerne odvážne ciele. Znížiť deficit verejných financií na úroveň maximálne dvoch percent, ale aj udržať štátny dlh na úrovni maximálne 55-tich percent HDP. Predseda vlády navyše tento týždeň predstavil ďalšie opatrenia z takzvaného balíčka sociálnych opatrení, ktoré majú zlepšiť našu životnú úroveň a máme aj svoje problémy. Konkrétne už vyše mesiaca na Slovensko prúdia nižšie dodávky plynu, čo môže najmä pred touto zimnou sezónou niekoho vážne znepokojovať. Aj to sú témy, o ktorých sa dnes budem rozprávať s mojim hosťom. Dámy a páni vitajte V politike. A mojim hosťom je predseda vlády Slovenskej republiky pán Robert Fico. Vitajte.

Robert FICO, predseda vlády SR /Smer-SD/
--------------------
Ďakujem za pozvanie, pekný deň prajem.

Norbert DOLINSKÝ, moderátor
--------------------
Ďakujem, že ste prijali pozvanie. Skôr, ako sa budeme rozprávať o témach, ktoré som načrtol v úvode, veľmi rád by som možno ešte od vás získal aj stanovisko k jednej veľmi aktuálnej téme a síce pán Maroš Šefčovič zrejme bude teda opäť podpredsedom Európskej komisie, vzhľadom na slovinskú rošádu, ak to tak môžem nazvať. Dokonca bude podpredsedom pre energetickú úniu, čo je pomerne významný post. Ako to vnímate?

Robert FICO, predseda vlády SR /Smer-SD/
--------------------
My sme Maroša Šefčoviča nominovali za vládu na post európskeho komisára s plným vedomým, že opäť podporujeme plne kompetentného človeka. Maroš Šefčovič už počas našej prvej nominácie si získal ako podpredseda Európskej komisie pre administratívne záležitosti obrovský rešpekt a preto ja som veľmi privítal jeho prvú nomináciu v tomto druhom období, kedy mal byť komisárom pre dopravu a vesmírne záležitosti alebo skrátime to na vesmír. Potom však sa ukázalo, že ten pretlak dobrých silných kandidátov nie je až taký veľký, ako sa očakávalo a muselo dôjsť k určitým rošádam, ale v tomto prípade opäť v prospech nášho kandidáta, pretože bude jedným z podpredsedov Európskej komisie a bude zodpovedať prakticky za najvýznamnejšiu oblasť Európskej komisie a to je za energetiku. Bude koordinovať viacerých komisárov. Naviac mu zostane v portfóliu aj koordinácia dopravy, teda to čo mal robiť predtým. Môžem Marošovi Šefčovičovi len zablahoželať. Je to spoločný slovenský úspech. Opäť ďalší, kde sa ukazuje, že naši diplomati vedia urobiť Slovenskej republike dobré  meno a dokončím tento vstup tým, že opäť sa nepotvrdilo to, čo neprajníci často hovoria, že kvôli nášmu postoju k sankciám alebo vôbec k tomu, že si zachovávame nejaký suverénny názor na niektoré medzinárodné záležitosti, sme vraj trestaní na medzinárodnej úrovni. No nech by nás teda pánboh trestal takto každý týždeň, že by nám do takýchto pozícií posielal takýchto ľudí. Takže ešte raz blahoželám, je to výborná správa pre Slovensko.

Norbert DOLINSKÝ, moderátor
--------------------
Ale snáď by sme ešte mali jedným dychom dopovedať, že to kreslo ešte zatiaľ nemá isté. Ešte ho čaká grilovanie. To je veľmi významný proces v rámci...

Robert FICO, predseda vlády SR /Smer-SD/
--------------------
Grilovanie v Európskom parlamente je veľmi náročné, pretože poslanci vám môžu postaviť hocijakú otázku a keď sme aj videli niektoré zábery z týchto híringov, tak nie je to jednoduché pre jednotlivých adeptov. O Marošovi Šefčovičovi sa povedalo, že jeho híring v oblasti dopravy bol pravdepodobne najlepší. Že bravúrne zvládol veci. To znamená, že sa musel riadne na to pripravovať a keďže je aj všeobecne známe, akú má kapacitu, tak neobávam sa toho, že by nezvládol práve oblasť energetiky, pretože on už ako podpredseda komisie tej predchádzajúcej bol často zainteresovaný v energetických otázkach kvôli tomu, že sme s ním spolupracovali. Predsa bola plynová kríza v roku 2009, boli ďalšie a ďalšie veci. Takže ja neočakávam, že by on mohol akýmkoľvek spôsobom zlyhať.

Norbert DOLINSKÝ, moderátor
--------------------
No napokon počkáme si, ako som povedal na grilovanie. Pán premiér, my sa teraz budeme venovať teda už tým sociálnym otázkam. Vy ste tento týždeň predstavili ďalšie opatrenia v rámci sociálneho balíčka. Ale skôr, ako sa vás opýtam prvú otázku, tak poprosím réžiu, pozrieme si spoločne klip.

redaktor KIRINOVIČ Pavol,
--------------------
Neprešlo ani 24 hodín a premiér sa pred novinárov postavil opäť s červenou fixkou v ruke. Tento raz to ale zobral zhurta. Odfajkol hneď dva svoje záväzky.

Robert FICO, predseda vlády SR /Smer-SD/
--------------------
Dočasný súbeh mzdy a dávky v hmotnej núdzi, splnené. Zvýšenie odvodových úľav pri práci študentov na dohodu, splnené.

redaktor KIRINOVIČ Pavol,
--------------------
Ale poďme pekne poporiadku. Súbeh mzdy a dávky v hmotnej núdzi by mal na Slovensku znížiť nezamestnanosť. Fungovať to má jednoducho. Ak si dlhodobo nezamestnaní nájde prácu, štát mu bude ešte pol roka posielať k platu sumu 126 eur a ďalší polrok polovicu, teda 63 eur.

Robert FICO, predseda vlády SR /Smer-SD/
--------------------
Aby sme motivovali, ktorí sú dlhodobo nezamestnaní, aby si hľadali prácu.

redaktor KIRINOVIČ Pavol,
--------------------
Premiér s ministrom chcú takto motivovať približne 10-tisíc nezamestnaných. Zadarmo to ale nebude.

Ján RICHTER, minister práce, sociálnych vecí a rodiny SR /Smer-SD/
--------------------
To môžu byť náklady v priebehu prvého roka fungovania vo výške asi 10 miliónov eur.

redaktor KIRINOVIČ Pavol,
--------------------
Vláda chce od začiatku roka potešiť aj študentov, ktorí sa rozhodnú ísť na brigádu. Zvyšuje sa hranica ich zárobku, z ktorého budú platiť len symbolické odvody. Ak zarobia do 200 eur, platiť budú len jedno percento.

Ján RICHTER, minister práce, sociálnych vecí a rodiny SR /Smer-SD/
--------------------
Získajú pracovné návyky, vytvoria si ďaleko lepší predpoklad pre to, keď absolvujú školu, aby sa mohli trvalo na pracovnom trhu uplatniť.

Ľudovít KANÍK, poslanec NR SR /SDKÚ-DS/
--------------------
Asi dva trikrát opozícia my sami sme predkladali takýto návrh. Teraz ho priniesli sami, aby si pán premiér mohol odškrtnúť, spraviť fajočku.

Pavol ZAJAC, poslanec NR SR /KDH/
--------------------
Robert Fico na svojej tabuli ukazuje ruku, ktorá dáva. My od pondelka máme tabuľu KDH, na ktorej poukazujeme na druhú ruku Roberta Fica, ktorou ľuďom berie.

Robert FICO, predseda vlády SR /Smer-SD/
--------------------
To čo vidíte za mnou, to nie je jednorazová vec, ale v týchto opatreniach chceme pokračovať každý rok, pretože sú to veci, ktoré sa každoročne schvaľujú.

redaktor KIRINOVIČ Pavol,
--------------------
Na premiérovej tabuli stále chýba množstvo fajok. Majú vraj pribudnúť postupne. Vláda hovorí o nižších odvodoch, vlakoch zadarmo či minimálnych dôchodkoch. Konečný účet odhaduje na štvrť miliardy eur. Pavol Kirinovič, TA3.

Norbert DOLINSKÝ, moderátor
--------------------
Pán predseda napriek tomu ešte jedno opatrenie, ktoré ste tento týždeň opäť odfajkli na tej povestnej tabuli Smeru tam nebolo a síce to bola minimálna mzda, ktorú ste zvýšili konkrétne z 352 eur na 380. Pôvodné úvahy ale pokiaľ som zaznamenal boli, že dokonca by sa mohla vyšplhať na 400 eur. Na základe akej metodiky ste prišli k tomuto číslu?

Robert FICO, predseda vlády SR /Smer-SD/
--------------------
Najskôr uvediem, že týchto 15 opatrení, ktoré sú na tomto zozname, sme schopní kryť práve preto, že sme urobili poriadok vo verejných financiách a preto, že sme začali lepšie vyberať dane, predovšetkým DPH. A keďže sa ľudia zúčastnili na konsolidácii, ako aj firmy, padlo rozhodnutie, že je čas niečo vrátiť naspäť verejnosti a ideme to robiť touto cestou. Z 15-tich opatrení sme už zaviedli do praxe 5. Ja považujem za najvýznamnejšie zvýšenie minimálnej mzdy, ktoré ste teraz práve spomenuli z 352 na 380 eur a ak sa pozrieme na ten rozdiel tých 28 eur v porovnaní s 352 eurami, je to historický najvyššie zvýšenie minimálnej mzdy v našom priestore. To, že je to 380 vzniklo na základe veľmi komplikovaných rozhovorov so sociálnymi partnermi, kde na jednej strane zamestnávatelia nepodporovali zvyšovanie minimálnej mzdy. Na druhej strane odborári mali predstavu o vyššej sume, povedzme o 400. Ale my sa snažíme veci vyvažovať. Dodávam aj to, že pre nás je minimálna mzda mimoriadne vážny inštitút a nikdy nebudeme súhlasiť s tým, aby bol kedykoľvek zrušený. Naopak musíme vytvárať tlak na zvyšovanie minimálnej mzdy, aby sa ľuďom oplatilo pracovať. Aby nebolo výhodnejšie zostať doma a poberať sociálne dávky alebo cez nejaké iné brigády sa pretĺkať. Chcem však spojiť toto opatrenie, ktoré sme už schválili a bude platiť od 1. januára 2015 so znížením zdravotných odvodov pre možno 500 až 600-tisíc ľudí na Slovensku. Hovoríme o kategórii zamestnancov, ktorí budú zarábať plus mínus do 550-600 eur a keď zoberieme, že im znížime zdravotné odvody, tak v praxi to bude znamenať, ako keby dostali 13. plat v celom konkrétnom roku. Toto je najväčšia reforma odvodová, aká kedy bola urobená a teším sa, že to síce bude stáť veľa peňazí. Bude nás to stáť 170 miliónov eur, ale našou povinnosťou je robiť všetko preto, aby sa u nízko príjmových skupín ľudí vytvárali podmienky na to, aby ľudia dostávali v hotovosti viac peňazí. Ďalšie významné opatrenie, ktoré bolo urobené podľa môjho názoru je zvýšenie vianočného príspevku. My sme vianočný príspevok zaviedli ešte počas prvej vlády, bolo predmetom veľkej kritiky. Ale ani opozícia, keď nastúpila do vlády pani Radičová, nemala odvahu ju zrušiť. My teraz prinášame zvýšenie tohto vianočného príspevku, aby na Vianoce cez najcitlivejšie obdobie mali dôchodcovia možno o pár eur naviac, aby si mohli povedzme zabezpečiť na stôl to, čo potrebujú na vianočné sviatky. O dohodách ste hovorili pomerne presne vo vašom príspevku. Ide o sumu 200 eur.

Norbert DOLINSKÝ, moderátor
--------------------
K tomu sa ešte dostaneme. Ak dovolíte, ja by som sa veľmi rád venoval ešte minimálnej mzde, pretože to myslím mnohých bude zaujímať. Vy ste spomenuli, že zamestnávatelia teda boli proti zvyšovaniu a myslím, že ešte stále platí to ich stanovisko. Dokonca prezident Republikovej únie zamestnávateľov pán Jusko sa vyjadril, že aj to zvýšenie na 380 eur bude mať negatívny vplyv pre samotných zamestnávateľov. To znamená, že možno budú musieť prepúšťať, že si to nebudú môcť ľudovo povedané dovoliť.

Robert FICO, predseda vlády SR /Smer-SD/
--------------------
Ak niekto hovorí, že pri všetkej úcte samozrejme k RÚZ aj k pánovi Juskovi, že pri sume 380 eur budeme niekoho prepúšťať, tak potom sa pýtam, tak za aké peniaze chcú zamestnávať naši zamestnávatelia našich ľudí? To naozaj chcú zamestnávatelia, aby zamestnanci robili za 100 eur mesačne alebo za 200 eur mesačne? V tomto je práve úloha štátu, aby tlačil na zdvíhanie minimálnej mzdy a teraz nechcem povedať presné číslo, pretože určite demagog.sk zase bude každé jedno slovo rozoberať, ale ten podiel ľudí, ktorí dnes zarábajú minimálnu mzdu, je pomerne malý na celkovom množstve ľudí, ktorí pracujú. Horšie je to, že sa to zneužíva. Že zamestnávateľ vypláca napríklad minimálnu mzdu, aby platil čo najnižšie odvody a všetko ostatné k tomu platu dáva napríklad tak, že ide načierno v hotovosti, zneužívajú sa takzvané cesťáky, teda vyúčtovanie nejakej pracovnej cesty a podobne. My chceme, aby ľudia dostávali peniaze legálne. Aby sa im zvyšovala mzda, pretože vtedy si platia viac ako odvody, čo im vytvára lepší priestor aj v čase, keď pôjdu do dôchodku alebo aj v zdravotnej oblasti. Preto to je už taká malá demagógia, že zvyšovanie minimálnej mzdy. Nech sa páči, tak ja odporúčam pánovi Juskovi a ďalšiemu, nech idú za 350 eur pracovať niekde za pás, že čo to je a či by potom nepovedali, že asi naozaj tú minimálnu mzdu treba zdvíhať.

Norbert DOLINSKÝ, moderátor
--------------------
Ale ja predsa len...

Robert FICO, predseda vlády SR /Smer-SD/
--------------------
Prepáčte, ešte dodám jedno slovo. Veď toto nie je prvýkrát, čo sme zvyšovali minimálnu mzdu. Od roku 2006, ako sme prišli, tak sme minimálnu mzdu zvyšovali každý rok. Hovorím teraz o mojej vláde. Nikdy nikto neprišiel, podobne ako pri zákonníku práce a nepovedal, že toto opatrenie za následok zvýšenie nezamestnanosti. Veď keď sa pozrieme aj na čísla, my sme nastupovali v apríli 2012 a podľa príslušných údajov bola nezamestnanosť niekde na úrovni okolo 14,5 percenta. My máme dnes úroveň 12,5 percenta. Dve percentá sme stiahli dole. Budú tam významné opatrenia na budúci rok, ktoré budú smerované najmä vo vzťahu k mladým ľuďom. Ja sa veľmi teším, že program, ktorý zaviedol minister práce Ján Richter, kedy ponúkame zamestnávateľom napríklad minimálnu mzdu po nejakú dobu pre mladého človeka, je natoľko úspešný, že títo ľudia využili výhodu, ale súčasne ponechali pracovné miesta pre týchto mladých ľudí. Dnes 80 percent mladých ľudí, ktorí sa zúčastnili na tomto projekte, si udržali svoje pracovné miesto. Takže nemôže mať minimálna mzda ani zákonník práce negatívny vplyv na zamestnanosť, pretože naopak nám nezamestnanosť klesá a nestúpa.

Norbert DOLINSKÝ, moderátor
--------------------
Zvyšovali ste teda minimálnu mzdu. Áno, to nie je prvé zvýšenie samozrejme. Ale teraz ide a vy ste to aj teraz povedali, o historické zvýšenie. To znamená, že naozaj pre zamestnávateľov to môže byť problém a ja by som to doplnil ešte veľmi rád možno konkrétnym príkladom. Asociácia nemocníc Slovenska, ktorá združuje asi 60 súkromných nemocničných zariadení hovorí o prepúšťaní a rušení niektorých oddelení, pretože si to nebude môcť dovoliť. Dokonca aj vyčíslila presné náklady, že toto zvýšenie minimálnej mzdy ich bude stáť od 10 do 20 miliónov eur.

Robert FICO, predseda vlády SR /Smer-SD/
--------------------
Pokiaľ ide o situáciu napríklad túto, ktorú teraz hovoríte, ja som o tom hovoril s ministerkou zdravotníctva a ak by takéto niečo malo vzniknúť, čomu my samozrejme neveríme, pretože znova pripomínam, hovoríme o malom podieli ľudí na Slovensku, ktorí zarábajú v hrubom 350 eur. Teraz majú v hrubom zarábať 380 eur. Ja nemôžem túto demagógiu akceptovať, že pri zvýšení minimálnej mzdy na takúto sumu má dôjsť k nejakému masovému prepúšťaniu na Slovensku To potom znamená, že ľudia na Slovensku sú odkázaní navždy na nízke mzdy. Ale my nemôžme budovať hospodársky úspech tohto štátu na nízkych mzdách, lebo kto chce postaviť hospodársky rast, kto chce postaviť hospodársky úspech krajiny len na lacnej pracovnej sile, na nízkych mzdách, tak potom samozrejme zakladá aj nízku životnú úroveň. My sme neprišli s tým, že sme pozývali sem v minulosti rôznych investorov, aby ľudia zarábali za pásmi 200-350 eur. Toto musí skončiť. Je povinnosťou vlády, je povinnosťou zamestnávateľov, aj odborárov tlačiť na zvyšovanie miezd. V tomto majú odborári pravdu keď hovoria, na jednej strane máme na Slovensku vysokú mieru produktivity práce. Na druhej strane, ak si zoberieme podiel nákladu na mzdy na celkových nákladoch, ktoré majú dnes zamestnávatelia na Slovensku, tak tieto náklady na mzdy sú veľmi nízke v porovnaní s inými krajinami. Samozrejme, že Slovensko je potom atraktívne pre zahraničných investorov. Ale to neznamená, že budeme ľudí dusiť s platmi na úrovni 350 eur. Treba tlačiť, tlačiť a tlačiť a my budeme vytvárať tlak aj na zamestnávateľov. Aj preto prichádza rozhodnutie, ktoré my pokryjeme 170-timi miliónmi eur, že sa znížia zdravotné odvody a ľudia tak k platu okolo 500-550 eur dostanú prakticky 13. plat, ako som uviedol na úvod tejto relácie. Toto je naša povinnosť a takto musíme jednoducho pokračovať. Dovoľte mi jeden príklad taký úplne laický, ale aj úplne presný a veľmi ťažko sa na to odpovedá. Idete do Volkswagenu Bratislava a za pásom robí mladý človek, ktorý vôbec nič nevie o tom, čo bolo do roku 1989, čiže nevníma rozdiel štartovaciu čiaru, ktoré malo Československo v roku 1989 a možno to, kde sa vtedy nachádzalo Rakúsko, Nemecko alebo ďalšie iné krajiny. A postavili mi jednoduchú otázku. Pán premiér, ste vo fabrike, ktorá je vyhlásená za jednu z najlepších z hľadiska kvality. Pokiaľ viem, tak dokonca bratislavský závod je najlepší v kvalite výroby automobilov. Často zverujú do bratislavského Volkswagenu montáž tých najlepších áut, tých najluxusnejších, čo len potvrdzuje, že to tak je. A on sa ma spýta, prečo keď máme najvyššiu produktivitu, vyrábame najvyššie výrobky, prečo môj plat je tretinový z platu človeka, ktorý robí o 400 kilometrov v inej fabrike, ale je to v západnej krajine? Nuž odpovedať mladému chlapovi a povedať viete, ale my sme nejako začali v roku 1989, tie štartovacie čiary sú úplne niekde inde. Naše HDP na hlavu je úplne niekde inde, ako je Nemecko, Francúzsko, Veľká Británia. Ale toto sú otázky, ktoré ľudia kladú. Kladú ich oprávnene, opodstatnene a my musíme ako vláda vytvárať priestor na tlak na zamestnávateľov. Aj preto prichádzal tlak na zvyšovanie minimálnej mzdy. Toto je naša filozofia. Moja vláda je sociálno-demokratická. Ja som ľavičiar a zostanem ľavičiar. Ak bude pravicová vláda, no tak budeme asi konfrontovaní s tým, že minimálna mzda nebude sa zdvíhať. Možno bude tendencia zrušiť minimálnu mzdu, čo potom umožňuje, aby zamestnávatelia dali naozaj niekomu plat nie 380, ale 200 eur. Toto je cesta, ktorá jednoducho ide mimo nás. My s týmto nechceme mať nič.

Norbert DOLINSKÝ, moderátor
--------------------
Ale zatiaľ ani z opozície nikto s takým návrhom neprišiel.

Robert FICO, predseda vlády SR /Smer-SD/
--------------------
Nezvyšovali sa ale minimálne mzdy takým tempom a viete, že veľakrát bola na stole otázka zrušenia minimálnej mzdy, ako inštitútu. Pre nás je zrušenie minimálnej mzdy úplne neakceptovateľné.

Norbert DOLINSKÝ, moderátor
--------------------
Čiže ak by som sa vrátil ešte k tej mojej pôvodnej otázke v prípade, že niektorí zamestnávatelia či už táto asociácia nemocníc, prípadne iní zamestnávatelia budú požadovať od vlády nejaké kompenzácie, nebudete prístupní na dohody?

Robert FICO, predseda vlády SR /Smer-SD/
--------------------
Myslím si, že dnes sme predovšetkým svedkami demagogických vyhlásení ľudí, ktorým vyhovuje, že svojim zamestnancom dávajú nízke mzdy. Ale nie je možné, opakujem nie je možné, aby ľudia dlhodobo pracovali za minimálnu mzdu. My jednoducho budeme tlačiť, najmä keď sme presvedčení ako som uviedol, že ten podiel mzdových nákladov je v Európskej únii mimoriadne nízky na celkových nákladoch, ktoré má zamestnávateľ pri vlastnej produkcii, pri vlastnej výrobe. A produktivita je veľmi vysoká. Veď produktivita práce v krajinách V4 je na Slovensku naozaj najvyššia.

Norbert DOLINSKÝ, moderátor
--------------------
Posuňme sa ďalej k súbehu dávky v hmotnej núdzi a minimálnej mzdy. Vy ste aj na tej tlačovej besede povedali, že chcete tým riešiť samozrejme vysokú nezamestnanosť na Slovensku. Chcem sa opýtať, či máte možno ako vláda vypracovanú aj nejakú analýzu, koľko ľudí by takto mohlo získať zamestnanie práve týmto súbehom.

Robert FICO, predseda vlády SR /Smer-SD/
--------------------
Cieľom tohto opatrenia je, aby sme motivovali človeka si nájsť prácu. Predovšetkým by malo ísť o dlhodobejšie nezamestnaných ľudí, ktorí skôr uvažujú tak, že pre mňa nemá význam ísť do práce, pretože mi dajú minimálnu mzdu alebo mi dajú 400 eur, ale ja si dokážem iným spôsobom cez nejaké brigády načierno zarobiť možno taký istý peniaz a nebudem mať povinnosti typu, že musím pravidelne ráno chodiť na šiestu do práce a podobne. Tak sme povedali, že ak si človek, ktorý je evidovaný ako nezamestnaný a je poberateľom dávky v hmotnej núdzi nájde prácu, pri ktorej mzda nebude prevyšovať dvojnásobok minimálnej mzdy, ale skôr pôjde podľa mňa o nižšie mzdy, ako v takomto prípade, tak štát je pripravený na prvých šesť mesiacov priplácať takejto osobe myslím, že to je 123 eur a ak to pokračuje ďalej, tak ďalších šesť mesiacov bude dostávať ešte 60 eur aj čosi. Tým dávame najavo človeku, ktorý napríklad dostane ponuku, že môžte ísť pracovať, ale vaša mzda v hrubom bude 400 eur. A on bude rozmýšľať, že čo má robiť, ako má robiť, lebo my sme dnes zaviedli ako viete, nechcem povedať, že povinné práce, ale musia nejako aktivačne pracovať tí, čo poberajú dávku v hmotnej núdzi na obciach, je to veľmi dobré. Možno aj toto je téma, o ktorej bude treba niekedy hovoriť. Ale keď si k tomu prirátame na prvých šesť mesiacov ďalších 123 eur od štátu, potom ďalších šesť mesiacov ešte 60 eur a môže predpokladať, že po roku mu ten zamestnávateľ môže tiež zvýšiť nejakú mzdu, tak to môže byť pre neho motivačné. My v tomto okamihu hovoríme o skupine ľudí, ktorí prichádzajú do úvahy okolo 10-15-tisíc ľudí, ktorí by sa takto mohli správať. Či sa tak budú správať uvidíme a podľa toho to aj bude stáť. Ak títo ľudia akceptujú tieto podmienky, tak nás to bude niečo stáť. Ak nebudú akceptovať, tak zostanú ako nezamestnaní. Ale tam už sme veľmi tvrdí. My sme prijali zákon, ktorý hovorí, že ak niekto poberá dávky v hmotnej núdzi, pozor nehovorím o tých, čo poberajú podporu v nezamestnanosti. Hovorím o tých, čo už sú v sociálnej sieti a poberajú dávku v hmotnej núdzi, musia odpracovať určitý počet hodín na prospech obce. Pokiaľ si nesplnia podmienky na prospech obce, tak obec jednoducho informuje príslušné inštitúcie a tie ho vyškrtnú zo zoznamu. To znamená prestane poberať aj takúto dávku v hmotnej núdzi a sa to veľmi osvedčuje. Starostovia, primátori hovoria, že majú s tým celkom dobré skúsenosti.

Norbert DOLINSKÝ, moderátor
--------------------
To už je ale iná téma. Možno ju rozoberieme niekedy. Ja by som sa možno vrátil ešte k tomu súbehu dávky v hmotnej núdzi a minimálnej mzdy, pretože je logické, že v niektorých teda častiach Slovenska ten zamestnávateľ môže vytvoriť to pracovné miesto. Ale zase sú takzvané hladové doliny na Slovensku, kde napriek tomu, že nejaký zamestnávateľ živnostník by aj chcel vytvoriť to miesto, ale prakticky ho nemôže vytvoriť. To znamená bude to riešiť možno aj zamestnanosť ľudí v tých hladových dolinách, kde naozaj nie je tá práca?

Robert FICO, predseda vlády SR /Smer-SD/
--------------------
No predovšetkým ide tu o podporu zamestnávania ľudí. Vychádzame z toho, že ak nejaký zamestnávateľ otvára pracovné miesto, ide zväčša o nízkokvalifikované práce a ponúkne zamestnancovi odmenu 400 euro alebo 450 eur, tak na tohto zamestnanca sa automaticky bude vzťahovať príspevok štátu. Čiže aj pre zamestnávateľa to je atraktívne, pretože zamestnávateľ vie, že nemusí on dať toľko peňazí zamestnancovi, ale že v spolupráci so štátom bude mať zamestnanec vyššiu mzdu, ako by mal, keby ho platil iba samotný zamestnávateľ. Takže je to kombinácia a veríme, že to bude mať podporu aj u zamestnávateľov. My sme nenarazili pri diskusiách o týchto návrhoch v tripartite na nejaký zásadný problém. Len minimálna mzda bola predmetom, ale tá je vždy predmetom, lebo to je skôr už taká hodnotová otázka.

Norbert DOLINSKÝ, moderátor
--------------------
Predsa len, bol by som sa možno dostal aj k tým peniazom, pretože minister Richter to na vašej spoločnej tlačovej besede povedal, že za prvý rok fungovania si tento systém asi vyžiada 10 miliónov eur. Odkiaľ tie peniaze chcete vziať?

Robert FICO, predseda vlády SR /Smer-SD/
--------------------
Celý ten balík, o ktorom teraz hovoríme tie opatrenia, všetky tie opatrenia by mali byť dokončené najneskôr do júna 2015. Viete, že tam ešte budú veľké položky. Bude tam, ako som uviedol, zníženie zdravotných odvodov pre státisíce ľudí. Tam je odhad dopadu na štátny rozpočet 170 miliónov eur. Viete, že chceme aj študentom a dôchodcom poskytnúť bezplatné cestovanie vlakom od novembra, respektíve od januára. Chceme zaviesť minimálny dôchodok a podobne. Toto všetko plus mínus má hodnotu 250 miliónov eur a to je súčasťou toho, čo som povedal na úvod, že my sme vynaložili obrovské úsilie a napriek tomu, že to teraz môže vyzerať tak zvláštne, ja chcem zablahoželať ministrovi financií Petrovi Kažimírovi za výsledky, ktoré dosiahol za rok 2013 a ktoré dosahujeme za rok 2014, pretože nás vyradili z procedúry nadmerného deficitu. My sme ako keby preč z trestnej lavice Európskej únie. My si dnes požičiavame na trhoch finančných za historicky najnižšie úroky a máme ďalšie a ďalšie výhody, ktoré sú s tým spojené. Čiže boli sme veľmi aktívni pri výbere daní. Boli sme veľmi aktívni pri boji s daňovými únikmi. Konečne nám funguje synergia Generálnej prokuratúry, polície, finančnej polície, daňových úradov a my zrazu môžme konštatovať, že veľmi slušná časť z toho, čo odhadujeme, že uniká na DPH zadržiavame a my sme preto naplánovali a my to máme reálne naplánované na rok 2014-2015 máme k dispozícii túto sumu peňazí, ktorú použijeme na tento balík. Koľko bude stáť tento súbeh dávky v hmotnej núdzi a mzdy pri nízkokvalifikovanej práci je veľmi ťažko odhadnúť, pretože my to budeme vedieť vtedy, keď zistíme, koľko ľudí sa na to prihlási a vynásobíme to potom tou sumou 123 eur na 6 mesiacov alebo sumou 60 eur na ďalších 6 mesiacov. Ale ja nepredpokladám, že by tu malo ísť o nejaké veľké sumy. My máme iné opatrenie, kde by som veľmi rád dal možno viacej peňazí, ako plánujeme a to je rozširovanie kapacít predškolských zariadení. Dnes napríklad a to je tiež súčasťou sociálneho balíka. Dnes napríklad hovoria mestá a obce, ktoré majú na starosti škôlky, že by potrebovali rozšíriť a my máme tiež ambíciu poskytnúť čo najväčšiemu počtu mladých rodín, aby mohli umiestniť svoje dieťa do predškolského zariadenia, preto bude teraz výzva. Tá výzva bude možno na 10 možno viac miliónov eur a každá obec sa bude môcť prihlásiť a my potom rozhodneme, že aký bude nejaký parameter, že či bude nejaká maximálna suma alebo ako to bude celé vyzerať. Ale chceme, aby bolo viacej miest v predškolských zariadeniach.

Norbert DOLINSKÝ, moderátor
--------------------
Spomínate teda škôlky. Ja by som sa vrátil ešte k študentom, pretože aj tých sme v reportáži spomenuli. Tam ste sa rozhodli pomerne výrazne asi znížiť odvody pre študentov na základe hranice 200 eur takéhoto zárobku. Na základe čoho ste prišli práve k tomuto číslu?

Robert FICO, predseda vlády SR /Smer-SD/
--------------------
Dnes boli dve kategórie študentov. V jednom prípade sa to týkalo myslím, že to bolo rozdelené podľa veku. Tak tá vyššia kategória mohla ísť do sumy 159 eur, kedy nemali nejaké problémy s odvodmi. My sme sa rozhodli, že obidve tieto vekové kategórie dáme do jednej kategórie a bude platiť, že pokiaľ má takúto brigádu a neprevyšuje to 200 eur, tak jeho odvod z tohto všetkého bude predstavovať proste demagog alebo teraz, prepáčte, ak nepoviem presné číslo, ale jeho odvod by mal predstavovať 1,05 percenta. To je všetko, čo by mal zaplatiť, ako odvod, čo je výrazná úľava. Chceme, aby študenti, ktorí na jednej strane nemajú také sociálne zázemie doma, aby mali pokryté všetky náklady so školou rodičmi, ale aj takých, ktorí si chcú udržiavať nejakú pracovnú disciplínu, aby mali možnosť ísť do tejto brigády, do tejto výšky a pár eur si zarobiť. Ale my to skôr vnímame ako väčšiu pomoc cestovné vlakom, ktoré bude platiť od 17. novembra. Sa teším, že sme sa dohodli na tom so železnicami a presné parametre tohto opatrenia budú oznámené tak, ako sme oznamovali parametre iných opatrení.

Norbert DOLINSKÝ, moderátor
--------------------
Ja sa ešte vrátim ale k tým študentom, pretože ich to môže podľa mňa veľmi zaujímať. Tých 200 eur je stanovených kompletne, teda na jednu brigádu alebo. Lebo môžu byť študenti, ktorí majú viac brigád. To znamená môžu sa kumulovať tie zmluvy.

Robert FICO, predseda vlády SR /Smer-SD/
--------------------
Snažím sa veľa čítať, študovať veci, ktoré robíme. Viem, že táto brigáda je limitovaná nejakými hodinami. Čiže bavíme sa o tej brigáde, o tých hodinách, na ktorú je tá brigáda limitovaná. O maximálnej sume, ktorú môže za to zarobiť.

Norbert DOLINSKÝ, moderátor
--------------------
Dobre fajn. Tých opatrení je celkovo 15. Vy ste to už spomenuli. Už ste tu aj naznačili, že nejaké ďalšie prídu.

Robert FICO, predseda vlády SR /Smer-SD/
--------------------
Tretina je za nami a idú ďalšie teraz. Predpokladám, že...

Norbert DOLINSKÝ, moderátor
--------------------
Tie najbližšie keby ste mohli spomenúť.

Robert FICO, predseda vlády SR /Smer-SD/
--------------------
Najbližšie predpokladám, že by malo byť cestovné pre študentov a pre dôchodcov. Potom je veľmi vážne rozhodnutie a čakáme teda na rozhodnutie Úradu pre reguláciu sieťových odvetví, že my ako sme uviedli očakávali snáď nejaké zníženie ceny plynu, lebo nie je žiadny dôvod na zvyšovanie ceny plynu. My máme však, toto je ale rozhodnutie úradu. My do rozhodnutia úradu nemôžme zasahovať. Úrad rozhodne. My však máme pripravené vlastné rozhodnutie na 1. január 2016, kde si presne určíme kategórie domácností spotrebu plynu a potom podľa objemu toho spotrebovaného plynu budeme ľuďom dávať nejaké vratky. Ako budeme vracať naspäť nejaké peniaze. To sa nebude ale týkať bazenárov. Bude sa to týkať normálnej rodiny domov a bytov, kde používajú plyn na vykurovanie.

Norbert DOLINSKÝ, moderátor
--------------------
Spomínate plyn. Skôr, ako sa o ňom budeme rozprávať, pretože na Slovensko tečie už viac ako mesiac o čosi menej plynu, zhruba polovička z toho, čo sme zvyknutí, tak si opäť pozrieme klip, ktorý nás uvedie do problematiky.

Zákon o vode v parlamente
19.10.2014    TA3    str. 04   11:00 V politike
            
Norbert DOLINSKÝ, moderátor
--------------------
Dobre, máme už len pár minút a veľmi rád by som sa ešte venoval úplne aktuálnej téme. Je to veľmi narýchlo, škoda, že nemáme viac času, ale predsa len v parlamente sa aktuálne rokuje o ústavnej zmene zákona o vode tzn. o ústavnom zákaze vývozu tejto vody. Prečo vláda prišla s týmto návrhom, prečo je to dôležité?

Robert FICO, predseda vlády SR /Smer-SD/
--------------------
Najskôr bol, nazvime to obyčajný zákon o vodách, teda nie ústavný. Bola to novelizácia myslím zákona o vodách, kde prvýkrát minister životného prostredia prišiel a povedal, skúsme zakotviť do zákona mechanizmus, ktorý zabráni kšeftovaniu s pitnou a minerálnou vodou. Pretože my sme zistili, napríklad na severe Slovenska to bol prípad minerálnej vody a pripravovaný jeden projekt na juhu Slovenska, kde dnes bez akéhokoľvek povolenia, bez všetkého by niekto vyvážal minerálnu vodu v potrubí, teraz nehovorím o fľašiach alebo nejakých nádobách. Rovnako pitnú vodu dole na juhu Slovenska. Tak sme teda prišli s návrhom a povedali sme, že o takomto niečom ak sa dozvieme, bude musieť rozhodovať vláda. Hneď sme boli obvinení, že my ideme robiť nejaké obchody s vodou. My sme len dali do zákona to, čo doteraz v zákone nebolo. Ale ak to je takto, ak to opozícia myslí úprimne s ochranou vody, my to myslíme. My sme predložili návrh ústavného zákona, ktorý hovorí, že nebude možné vyvážať pitnú vodu a minerálnu vodu mimo územia SR. Hovorím teraz o cisternách, hovorím o potrubiach, iba, že by bola situácia humanitárneho charakteru, ale o tom by musela rozhodnúť vláda. Môže sa niečo stať, tak poskytnutie nejakej krajine pomoc, keď to potrebuje. Toto nebude ale platiť o pitnej a minerálnej vode, ktorá bude balená vo fľašiach, čo je normálne. Predsa je dnes výrobca pitnej vody a minerálnej vody, tak ako Češi vozia k nám, tak my vozíme tam. Ale hovoríme o potrubiach, hovoríme o cisternách. Vyvolali sme rokovanie, aj som sa stretol aj s pánom predsedom Kresťanskodemokratického hnutia v tejto téme a dohodli sme sa, že sa zvolá porada na úrovni Národnej rady. Táto porada bola, kde presne sme prezentovali ako predkladatelia návrhu ústavného zákona, záujem o podporu opozície, pretože my máme 83 hlasov, potrebujeme k tomu ešte 7 hlasov. V prvom čítaní tento zákon prešiel, viem, že bola nejaká snaha o nejakú malú drobnú úpravu, s ktorou nemáme problém. Ja preto by som bol veľmi rád, keďže rozprava je ukončená a bude sa hlasovať o zákone v utorok, aby sme ešte využili nasledujúcich 48 hodín a dialóg s opozíciou na nájdenie dohody. Pretože by sme definitívne uchránili pitnú vodu, ktorá sa stane o niekoľko rokov diamantom na Slovensku.

Norbert DOLINSKÝ, moderátor
--------------------
Je to veľmi cenná surovina, o tom musíme hovoriť. To je jasné.

Robert FICO, predseda vlády SR /Smer-SD/
--------------------
Zásoby pitnej vody a zásoby minerálnych vôd na Slovensku budú mať o 15-20 rokov hodnotu diamantov. Nechcem teraz použiť slovo  zlata alebo niečoho iného. Je našou povinnosťou teda urobiť aj takéto opatrenie a povedať si, majme to pod kontrolou, robme všetko preto, aby Slovensko z pohľadu pitnej vody nemalo nikdy problém.

Norbert DOLINSKÝ, moderátor
--------------------
A práve preto v tomto ja mám taký vnútorný rozpor. Celkom tomu nerozumiem, pretože vládny Smer a vy ste to teraz povedali, hovoríte, že je potrebné zakázať ústavne vývoz vody a opozícia naopak alebo časť opozície hovorí práve o tom, že ide o privatizáciu vody a ja tomu celkom nerozumiem, prečo je to tak?

Robert FICO, predseda vlády SR /Smer-SD/
--------------------
Ja by som skôr povedal, že to je zoštátnenie, nie privatizácia. My chceme dať, to je zlý výraz privatizácia. My neriešime nič, my len hovoríme v Ústave SR, že sa zakazuje vývoz pitnej vody a minerálnej vody cez cisterny, potrubia. Len v prípade nejakých humanitárnych účelov sa niečo dá. Ale keď niekto vyrába na Slovensku minerálku, dal ju do fliaš, tak môže vyviezť v podobe pitnej vody. O akej privatizácii teda hovorí opozícia. Viete, no tak mne je ťažko niektoré veci. Opozícia si robí svoju robotu. Chce kritizovať vládu za každú cenu, my na druhej strane dávame protiargumenty. Napriek tomu musím povedať, že tak rozbitú opozíciu ako máme dnes sme nikdy nemali. Je to veľmi ťažká práca. Máme dnes už možno 21 alebo koľko nezávislých poslancov, ktorí poutekali z opozičných klubov a ešte sa budú diať podľa mňa ďalšie pohyby v parlamente, pokiaľ ide o politické strany. Je to zlé a potom aj ten výkon opozície zďaleka nezodpovedá tomu, aký by mal byť.

Norbert DOLINSKÝ, moderátor
--------------------
My sme napokon opozícii venovali celé minulé vydanie tejto relácie, tak verím, že diváci to nájdu v rámci nášho archívu na ta3.com, ale ja by som sa ešte venoval jednej veci, ktorá mení tento zákon alebo v rámci tohto zákona sa menia ceny závlahovej vody pre poľnohospodárov. Tzn. že niektorí poľnohospodári otvorene hovoria o tom, že v prípade, že tento zákon bude schválený v tejto podobe, tak budú musieť zvýšiť ceny ovocia a zeleniny pre spotrebiteľa.

Robert FICO, predseda vlády SR /Smer-SD/
--------------------
Zase nezmysel. My sme iba stanovili určité parametre. Minister pôdohospodárstva jednoznačne povedal, že tie poplatky budú absolútne minimálne, čiže nič. Nie je žiadny dôvod na paniku, na nič, pokiaľ ide o závlahovú vodu. Je to zákon, ktorý iba nastavil nové mechanizmy výpočtu týchto poplatkov. Minister pôdohospodárstva si jasne uvedomuje, čo by to znamenalo, pretože slovenskí poľnohospodári sú pod obrovským tlakom. Napríklad dnes sú pod tlakom prebytkov rôznych potravín, ovocia, zeleniny, ktoré aj k nám idú kvôli tomu, že dnes sa nedá vyvážať smerom do Ruskej federácie a podobne. Preto našou úlohou je skôr chrániť poľnohospodárov a nie robiť im zle, ale to si myslím, že minister pôdohospodárstva urobil poslednom čase veľmi veľa dobrých krokov.

Norbert DOLINSKÝ, moderátor
--------------------
Volajú poľnohospodári niektorí konkrétni po akýchsi kompenzáciách, samozrejme tí veľkovýrobcovia, takže či je vôbec priestor na tie kompenzácie.

Robert FICO, predseda vlády SR /Smer-SD/
--------------------
V takomto prípade myslím si, že nie je dôvod, lebo nebude sa nič diať. Bolo by možno dobré, keby sme priamo v takomto prípade vždy oslovili konkrétneho ministra. Ja sa snažím v mojej hlave zachovať všetky možné informácie, len si uvedomte, že keď riadim vládu, tak ja mám na stole všetky tie veci, ktoré majú dohromady ministri. Ja sa snažím absorbovať maximálne množstvo informácií. V tomto prípade si nepamätám tú sumu, ktorá tam bola. By som si musel teraz vymýšľať, to nechcem, ale treba sa obrátiť priamo na ministra pôdohospodárstva, ktorý presne povie, ako to bude, ale ubezpečoval ma minister pôdohospodárstva, že toto nebude mať žiadny vplyv.

Norbert DOLINSKÝ, moderátor
--------------------
Čiže ako ste povedali, v utorok prebehne to zásadné hlasovanie, potrebujete 90 poslancov, ako to vidíte?

Robert FICO, predseda vlády SR /Smer-SD/
--------------------
Ak opozícia tak vehementne hovorila o tom, že treba chrániť pitnú a minerálnu vodu, má dnes príležitosť a ja len privítam dohodu opozície a vládnej väčšiny pri ústavnom zákone, pretože my sme ukázali schopnosť spolupracovať, keď sme zakotvili do ústavy zásadné zmeny v súdnictve plus významnú definíciu manželstva, to bola spolupráca Smeru a KDH a máme ďalšiu možnosť. Toto tiež nie je žiadna hlúposť, bavme sa o pitnej vode. Tu keby sa ukázala spolupráca opozície a vládnej väčšiny, bolo by to len a len pre Slovensko dobré.

Norbert DOLINSKÝ, moderátor
--------------------
Povedal predseda vlády Robert Fico, ďakujem, že ste prišli.

Robert FICO, predseda vlády SR /Smer-SD/
--------------------
Ďakujem za pozvanie. A všetkým peknú nedeľu.

Norbert DOLINSKÝ, moderátor
--------------------
To isté želám samozrejme aj vám, peknú nedeľu, sledujte reláciu V politike aj o týždeň, začíname vždy o 11-tej. Ešte pekný deň s televíziou TA3.

Vládny návrh rozpočtu 2015
19.10.2014    TA3    str. 03   11:00 V politike
            
Andrej HORVÁTH, redaktor
--------------------
Rozdiel medzi výdavkami a príjmami štátu by sa mal budúci rok opäť o niečo vyrovnať. Deficit verejných financií tesne klesne pod 2% HDP a znižovať by sa mal aj ďalšie roky až na úrovni 0,4%.

Robert FICO, predseda vlády SR /Smer-SD/
--------------------
Sme schválili rozpočet, ktorý potvrdzuje to, ako sme sa správali k verejným financiám v tomto roku, ale aj v predchádzajúcich rokoch od vzniku našej vlády.

Andrej HORVÁTH, redaktor
--------------------
Výsledok podľa premiéra hovorí o zodpovednom hospodárení a opozícia vláde pripomína, že jej hrá do karát zmena metodiky výpočtu hospodárstva, ktorú Brusel nariadil používať členským krajinám. Aj vďaka nemu dlh Slovenska zostane budúci rok pod hranicou 55% HDP.

Ivan ŠVEJNA, podpredseda strany /Most-Híd/
--------------------
V tejto novej metodike má vláda šťastie, ale to nie je zásluha, ani proti vláde. Proste jednoducho tak je z Bruselu smernica, že jednoducho sa viacej vecí započíta do HDP tzn. že viacej rastie.

Andrej HORVÁTH, redaktor
--------------------
Rezort financií však upozorňuje aj na tienisté stránky, ktoré priniesla nová metodika. Pod verejnú správu spadajú desiatky nových firiem, napríklad železnice. Aparát štátnej správy sa tak rozšíril o 16-tisíc zamestnancov.

Peter KAŽIMÍR, minister financií SR /Smer-SD/
--------------------
Ale ten dlh samozrejme aj stúpal v rámci zmeny metodiky, lebo tieto firmy so sebou doniesli do verejných financií aj dlhy.

Andrej HORVÁTH, redaktor
--------------------
Podľa analytika k zníženiu deficitu dochádza vďaka tomu, že ľudia zaplatia viac peňazí na daniach. Štát by pritom mohol hospodáriť aj efektívnejšie.

Radovan ĎURANA, analytik INESS
--------------------
Naďalej poskytujeme príspevky, prídavky ľuďom, ktorí to nepotrebujú. Poskytujeme podporu stavebnému sporeniu tým spôsobom, že ľuďom z jedného vrecka dane vyberieme a do druhého im ich vrátime, čo je zbytočne neefektívne.

Peter KAŽIMÍR, minister financií SR /Smer-SD/
--------------------
Medziročne nám klesajú štátne výdavky o vyše 750 miliónov eur.

Andrej HORVÁTH, redaktor
--------------------
Návrh rozpočtu pošle vláda do Bruselu, aby ho skontrolovala Európska komisia. Potom ho prerokujú naši poslanci v parlamente. Andrej Horváth, TA3.

Norbert DOLINSKÝ, moderátor
--------------------
Ako som povedal pán premiér, tak vláda teda schválila rozpočet, ešte ho musí odobriť parlament, tak isto ste ho poslali na kontrolu do EÚ. Je veľmi pravdepodobné, že teda vládna väčšina v parlamente schváli v novembri na novembrovej schôdzi tento rozpočet, ale spolu s ministrom Kažimírom ste predstavili pomerne také odvážne čísla. Deficit pod 2% a dlh sa nebude zvyšovať nad úroveň 55% HDP. Nie sú tie čísla veľmi odvážne?

Robert FICO, predseda vlády SR /Smer-SD/
--------------------
Rozpočet je zrkadlom toho, čo sme všetko urobili vo verejnej správe, čo sme všetko urobili pri konsolidácii verejných financií a preto zatiaľ čo minister Kažimír predložil, všetko platilo, dokonca veľakrát tu boli ešte lepšie čísla nakoniec, ako bolo navrhnuté. Uvedomme si ale jednu vec, že my budeme sa musieť vysporiadať na rokovaní NR s určitým tlakom, ktorý tu cítime na rast miezd platov pre učiteľov. To nevieme robiť v rámci zákona o štátnom rozpočte, plus budú ešte nejaké ďalšie rozhodnutia, ktoré sa budú dotýkať štátneho rozpočtu priamo pripravené a odhlasované v spolupráci s poslancami. Ale jednu poznámku k analytikovi, ktorý pred chvíľkou povedal, že štát vynakladá peniaze tam, kde nemá, tak som počul, že dáva sociálne dávky tam, kde nemá dávať, podporuje stavebné sporenie. Tak potom ak sa budeme správať takto úradnícky, ako navrhuje pán analytik, tak potom zabudnime na to, že je vôbec tu šanca niekomu v tejto krajine pomôcť, ja toto odmietam. Samozrejme, že som nervózni. Páni analytici a predovšetkým opozícia je nervózna z toho, že sme dodržali sľuby, ktoré sme dali. Nikto nám neveril, že udržíme deficit pred troma percentami. Realita je taká, aká je. Nielen, že nás vyradili  procedúry, vynikajúca vec pre Slovensko, je tu plán na ďalšie znižovanie deficitu, ale všimnite si, že súčasne chceme niečo tým ľuďom aj dať. Ideme rozdať v podobe podpory určitých sociálnych projektov, o ktorých sme hovorili na úvod, takmer 250 miliónov eur ročne. Čiže ušetrili sme a to ušetrené chceme vrátiť naspäť ľuďom. Dlh, koľko som sa ja napočúval o verejnom dlhu. Rakúsko má dnes dlh 80% a to je krajina, ktorá je naozaj veľmi bohatá, kde životná úroveň je jedna z najvyšších na svete. Náš dlh bude pod hranicou 55%, je to jeden z najnižších dlhov celej EÚ. Napriek tomu neviem prečo je stále predmetom, že toto je nejaký zlý ukazovať, kým iné štáty majú aj 100%, 120% zadĺženie. Nechcem teraz sa dotýkať tých veľkých krajín, ktoré ako keby v poslednom čase mali nejaký veľký problém so šetrením, najmä teda Francúzsko, aj Taliansko, aj ďalšie krajiny odhlasujú také zvláštne kroky, budeme sa musieť na to všetci spoločne pozrieť. Teší ma, že očakávame ďalšie znižovanie nezamestnanosti a rovnako platí, že bude veľmi nízka miera inflácie. Tu chcem pripomenúť, že plne rešpektujem subjektívny pocit ľudí. My nemôžeme zmeniť subjektívny pocit ľudí, ktorí majú pocit, že keď prídu do obchodu, všetko je drahšie, drahšie. Fakt je taký, že rast je prakticky na nule. Je na nule a dá sa očakávať veľmi nízka inflácia aj v priebehu roku 2015, čo nie je príliš dobré pre ekonomiku, ale je to dobré pre spotrebiteľa, pretože potom dochádza k rastu reálnej mzdy. My očakávame, že rast reálnej mzdy bol aj v roku 2013 aj 14 a bude aj v roku 2015. Sú to čísla, ktoré sme postavili a ja si myslím, že tak ako sme dokázali urobiť poriadok a dosiahnuť ciele, ktoré sme si dali na roky 2013 a 14, že takto to bude aj v roku 2015. Napriek tomu, že rok 2015 môžeme nazvať už predvolebným rokom, pretože prvý marcový týždeň 2016 sú už parlamentné voľby. Veľmi jasne prehlasujem, že vláda sa bude správať maximálne zodpovedne, aby dochádzalo k ďalšiemu znižovaniu deficitu. Aby bol verejný dlh pod kontrolou. Nepôjde sa do žiadneho rozhadzovania. Myslím si, že my máme čo ponúknuť slovenskej verejnosti, sme dnes jediná stabilná politická strana, ktorá tvorí určitú chrbtovú kosť politického systému a preto my pôjdeme naozaj priamo sa pozerajúc do očí ľuďom v roku 2016 na získanie ďalšej dôvery.

Norbert DOLINSKÝ, moderátor
--------------------
Vy ste spomenuli analytikov rôznych ekonomických. Ja spomeniem tak isto hovoria, že tie plány rozpočtu pre rok 2015 sú priveľmi optimistické aj preto, že rozpočet ráta s prostriedkami z EÚ v rámci nového programovacieho obdobia, ktoré sa nemusí ale podariť naplniť.

Robert FICO, predseda vlády SR /Smer-SD/
--------------------
Zoberte si vyjadrenia analytikov z roku 2013, čo hovorili o rozpočte na rok 2014. Zoberte si analytikov z roku 2012, čo hovorili na rok 2013. To je ako cez kopirák, to je škoda komentovať. Všetko je príliš ambiciózne, všetko je zlé, lebo to robí sociálno-demokratická vláda. Všetko čo robí pravica je dobré. A odporúčam ešte aj opozícii, pretože keď som počul, neviem ktorý pán poslanec to bol, že oni toto všetko už navrhovali. Ale veď vláda, SDKÚ bola minimálne trikrát vo vláde. SMK a Béla Bugár boli minimálne 3-krát vo vláde. KDH bolo vo vláde skoro stále, tak nech nerozprávajú teraz, že my robíme niečo, čo oni navrhovali. Nemali navrhovať, ale vtedy keď vládli, keď mali väčšinu v parlamente, mali veci prijímať. My aj navrhujeme, aj ich reálne schvaľujeme teraz v Národnej rade.

Norbert DOLINSKÝ, moderátor
--------------------
Ale realita je taká, že naozaj štátny rozpočet ráta s peniazmi z EÚ a keď si zoberieme to predchádzajúce programovacie obdobie, podarilo sa naplniť, teraz neviem či mám správne číslo, okolo 50%. Tá efektivita nebola veľmi veľká.

Robert FICO, predseda vlády SR /Smer-SD/
--------------------
Zazmluvnenosť projektov je už 100%, čiže my sme si robotu urobili. Lenže sú situácie, kedy je to zazmluvnené, ale už samotné míňanie peňazí, napríklad verejné obstarávanie, robí niekto iný. Môže to byť napríklad samospráva. Napríklad nejaké mesto sa prihlási na nejaký projekt, urobí sa zmluva a potom ide verejne obstarávať mesto. Ako my môžeme ovplyvniť tempo mesta pri verejnom obstarávaní? No nemôžeme ho žiadnym spôsobom ovplyvniť. A ešte si treba aj povedať jedno číslo, na ktoré zabúdame. Nebola to iba konsolidácia verejných financií a lepší výber daní, ale aj  znížené náklady štátu. Minister to povedal, že výdavky štátu klesnú medziročne o 700 miliónov, možno viacej eur. Je tu projekt, o ktorom sa málo hovorí a to je projekt ESO. My sme a je zaujímavé, že to nikomu  nechýba, zrušili komplet štátnu správu na úrovni krajov, rušili sme špecializovanú štátnu správu na úrovni okresov, teda miestnu štátnu správu a vytvárame veľmi silné tzv. okresné úrady. Len tu spájaním týchto úradov, vytváraním tzv. kontaktných pracovísk pre verejnosť, ktoré otvárame a úsporami v tejto oblasti za roky 2013 a 2014 a 15 to bude 700 miliónov eur. Potom si môžeme dovoliť, keď vieme ušetriť, keď vieme takouto racionalizáciou štátnej správy niekde ušetriť peniaze, prečo by sme tieto peniaze nemohli poskytnúť verejnosti napríklad tým, ako som povedal, že znížime pomerne radikálne zdravotné odvody a bude nás to stáť 170 miliónov. Takto by mala vyzerať politika. Tu niekde zarobím, tu niekde ušetrím a keď sme sociálno-demokratická vláda, tak mám záujem to vrátiť ľuďom v nejakej podobe. Nikto nie je dokonalý, aj my robíme chyby a ešte určite budeme nejaké chyby robiť. Ale minimálne chcem povedať, že vnímam Slovensko ako krajinu, ktorá je zastabilizovaná a len aby to neboli vonkajšie faktory, ktoré sme sa snažili rozobrať, ktoré by nás mohli v budúcnosti ohroziť.

Norbert DOLINSKÝ, moderátor
--------------------
To je pán premiér ale šetrenie v rámci alebo na úrovni okresných úradov tejto štátnej správy, ale rezorty nešetria, aby som nebol teda nekonkrétny, tak napríklad Úrad vlády má tak isto navýšený rozpočet oproti minulému roku.

Robert FICO, predseda vlády SR /Smer-SD/
--------------------
Chcem pripomenúť, že keď sme rokovali o štátnom rozpočte, tak bolo tam jasné vystúpenie človeka, ktorý zodpovedá za ESO. Každý jeden rezort má naplánované šetrenie pokiaľ ide o počet zamestnancov, každý jeden rezort má konkrétne opatrenia, ktoré sa týkajú napríklad spájania rôznych inštitúcií. Niektoré rezorty majú niekoľko rozpočtových organizácií, môžu mať príspevkové organizácie. Niektoré rezorty, napríklad taký premiant je Ľubo Jahnátek, ministerstvo pôdohospodárstva, ktorý urobil významné racionalizačné opatrenia vo vnútri. Čiže samozrejme, že rozpočty v niektorých rezortoch sú vyššie preto, lebo nám stúpa celkový objem peňazí, ktorý do štátneho rozpočtu ide. Dnes ten pomer výdavkov a príjmov je tuším 16 ku 14 v miliardách eur.

Norbert DOLINSKÝ, moderátor
--------------------
Dobre, ale ja by som možno spomenul aj niektoré konkrétne organizácie, ktoré sa ozvali pre rozpočet v roku 2015. To je napríklad SAV. Vy budete mať presnejšie informácie ako možno dopadli rokovania, prípadne ako to vyzerá v rozpočte. Oni majú mínus 10 miliónov zo 40-tich. Dokonca možno ste zaznamenali aj taký tichý protest našich astronómov vo Vysokých Tatrách to bolo, ak sa nemýlim. Predsa je to špička vedecká, sú to ľudia, ktorí sú uznávaní aj vo svete. Prečo sa vláda rozhodla šetriť práve na takýchto miestach?

Robert FICO, predseda vlády SR /Smer-SD/
--------------------
Myslím si, že minister školstva Peter Pellegrini je dosť hlučný a už o tom veľa hovoril. Slovenská akadémia vied je inštitúcia, ktorú som si ja vždy veľmi vážil a veľakrát sme jej pomohli, aj budeme jej pomáhať. My sme prvýkrát zafinacovali napríklad systematický archeologický výskum v SAV-ke, podporujeme také projekty ako je encyklopédia Beliana, čo je naozaj vynikajúca vec a máme myslím si veľmi korektné vzťahy s najvyššími predstaviteľmi SAV. Toto je riešené práve v rámci parlamentu, chcem znovu zopakovať, že úplne zbytočné sú tieto rôzne hlasy, úplne zbytočné, pretože jedna vec je, aké číslo je napísané momentálne v návrhu a druhá vec, čom garantujeme a čo hovoríme, že toto bude realita. Lebo kvôli ústavnému zákonu o dlhovej brzde, ktorý sme schválili a ktorý nás brzdí v navyšovaní verejného dlhu, nie je možné niektoré veci urobiť v štátnom rozpočte a musíme to urobiť v parlamente. Spomínal som napríklad navýšenie platov pre učiteľov. Do tejto kategórie spadne aj rozhodnutie o SAV. Niet dôvod na žiadne pochybnosti ani znervózňovanie. Slovenská akadémie po dohode s ministrom školstva, viem, že veľmi intenzívne komunikovali. Neviem či náhodou pán minister Pellegrini a pán predseda SAV neboli vo vašej relácii.

Norbert DOLINSKÝ, moderátor
--------------------
V Téme dňa.

Robert FICO, predseda vlády SR /Smer-SD/
--------------------
Myslím, že sa bavili o tom veľmi otvorene, že nejaké riešenie na tento účel majú. Možno má iný pohľad minister školstva v tom, že peniaze majú ísť na vedu, ale o tie peniaze trošku treba posúperiť. Myslím, že dávať projekty a vyberať najlepšie projekty, aby to nebolo tak, že automaticky prídu nejaké peniaze, minú sa. Možno, že to je taký súťaživý pohľad ministra školstva, ja to nechám na ministra školstva, na predsedu SAV, aké nájdu riešenie, ale môj odkaz aj cez túto televíziu je ministrovi školstva, pán minister, musíš to vyriešiť, bodka.

Norbert DOLINSKÝ, moderátor
--------------------
Podobný prípad je aj Slovenský hydrometeorologický ústav, samozrejme nechcem sa venovať, lebo nemáme toľko času, podrobne týmto prípadom, ale dôležité je asi to, čo zaznelo z vašich úst, že teda ešte pri rokovaniach parlamentu v novembri môžu prejsť nejaké pozmeňovacie návrhy, ktoré...

Robert FICO, predseda vlády SR /Smer-SD/
--------------------
Aj prejdú, ktoré sa reálne pripravujú, ktoré nebolo možné z realizovať práve kvôli tomu, čo som povedal, že máme zákon ústavný o dlhovej brzde.

23.11.2014
TA3
Politika Smeru-SD
23.11.2014    TA3    str. 01   11:00 V politike
            
Ľuba ORAVOVÁ, moderátorka
--------------------
Komunálne voľby ukončili supervolebný rok. Poznačilo ich odstúpenie Pavla Pašku z postu predsedu parlamentu. Obnovia personálne rošády dôveru v politické strany? Odpovedia lídri strán Smeru, Mostu-Híd a KDH. Ešte jedna poznámka. Diskusiu s Robertom Ficom a Jánom Figeľom sme predhrávali v piatok. Vitajte V politike. No a v tejto chvíli vítam v štúdiu môjho prvého hosťa. Je ním predseda vlády a predseda strany Smer-sociálna demokracia Robert Fico.

Robert FICO, predseda vlády SR /Smer-SD/
--------------------
Ďakujem za pozvanie a pekný deň želám všetkým.

Ľuba ORAVOVÁ, moderátorka
--------------------
Dobrý deň. Pán Fico, poďme najprv ku komunálnym voľbám. Podľa štatistík strán je Smer víťazom komunálnych volieb, ak hovoríme o straníckych záležitostiach. Čo to vlastne znamená pre stranu okrem toho, že strana posilnila?

Robert FICO, predseda vlády SR /Smer-SD/
--------------------
My sme chceli posilniť, pretože o chvíľku sú parlamentné voľby, za nejakých 14-15 mesiacov, a bol to náš cieľ a ja môžem s uspokojením konštatovať, že pozície Smeru-Sociálna demokracia v komunálnych štruktúrach v mestách a v obciach sa výrazne, naozaj výrazne posilnila. Ak to porovnáme s predchádzajúcim rokom alebo teda predchádzajúcimi voľbami, ktoré boli, tak máme prakticky o 250 primátorov a starostov za Smer viac. Hovorím len o čistých primátoroch a starostoch, ktorí kandidovali za nás. Čiže na jednej strane som veľmi rád, že sme posilnili svoje pozície. Na druhej strane, napriek tomu cirkusu, ktorý tu robí opozícia, opozícia utrpela neuveriteľný debakel a je také zvláštne, že keď človek počúva vyjadrenia opozičných politikov, tak má pocit, že všetci vyhrali, všetci sú spokojní. Napríklad pán Figeľ sa chváli, že sú druhí najsilnejší. Ale my máme 30 a oni majú 4 percentá a pritom stratili jednu štvrtinu starostov a primátorov. Ešte lepší je pán Béla Bugár. Hovoril, že voľby boli úspešné. Ale nepovedal, že veľa stratili dokonca ich predbehla konkurenčná SMK. Stratili kľúčové mesta na južnom Slovensko, ako Dunajská Streda či Galanta. Čerešnička na torte, podpredseda SaS pán Galko, ktorý hovorí, že úspech mimo Bratislavy nás potešil. Vyvrátilo sa, že SaS je bratislavská strana. Pritom SaS-ka získala len piatich starostov a má 0,17 percenta celkový výsledok.

Ľuba ORAVOVÁ, moderátorka
--------------------
Pán premiér, ak dovolíte, tu by som vás zastavila. Ja len pre divákov. Skúsme si pozrieť v podstate práve to, čo ste spomínali, počet zvolených starostov a primátorov iba s podporou danej politickej strany. Smer viac ako 29 percent, KDH viac ako 4 percentá, SMK, ako ste spomínali, tretie 3,67. Most-Híd necelých 3. Potom nasledujú Sieť, SDKÚ, SNS niečo viac ako jedno percento. Ten rebríček strán uzatvára NOVA pol percenta a SaS 0,17 percent. Teda víťazstvo, čo sa týka týchto konkrétnych starostov strany Smer-Sociálna demokracia, hovorím o politických, lebo samozrejme boli tu aj nezávislí. Čo budú mať vlastne občania týchto miest, v ktorých uspela strana Smer-sociálna demokracia, čo vlastne budú z toho mať, akým spôsobom sa vlastne práve to môže prejaviť?

Robert FICO, predseda vlády SR /Smer-SD/
--------------------
My sme politická strana, ktorá je umiestnená vo všetkých mestách a máme základné štruktúry po obciach a keďže sme súčasťou alebo tvoríme vládu Slovenskej republiky, takým typickým prejavom našej práci sú výjazdové rokovania vlády, veľmi intenzívna komunikácia so starostami a primátormi. Ale napriek tomu, že sa tu vytvára nejaký obraz, že vláda chce spolupracovať len s primátormi a starostami za Smer-Sociálnu demokraciu, môžem na viacerých príkladov, vrátane posledného rokovania v Ubli preukázať, že ak podporujeme nejaké projekty v obciach a mestách, tak ten pomer opozičných a vládnych, nazvime to starostov a primátorov, je úplne primeraný tomuto výsledku, pretože nemôže očakávať pán Figeľ od nás, že keď niekam prídeme a Smer má dnes 29 percent starostov a primátorov, keď k tomu dáme dokonca ešte starostov a primátorov, ktorí kandidovali za koalíciu, ktorá bola vedená Smerom, tak je to ďalších neviem 260 alebo 270, čiže dohromady tých starostov a primátorov je 1 108. Tak nemôže očakávať, že pri pomere ja neviem 37 percent alebo 29 percent k tým štyrom percentám, že polovička starostov a primátorov za KDH bude mať také isté možnosti, ako má druhá polovička zo Smeru. To proporcionálne zastúpenie musí byť vždy zachované, ale budeme rešpektovať aj postavenie starostov a primátorov z opozície, hoci ako pripomínam ešte raz, vrátane Starého Mesta v Bratislave, to je úplná baša pravice, úplná bašta, tak tam vyhral nezávislý kandidát s našou podporou strany Smer-Sociálna demokracia. Samospráva treba poďakovať ľuďom na Slovensku ukazuje, že je životaschopná a je to inštitúcia, ktorá dokáže meniť ľuďom život. A preto sú často prípady, kedy samospráva jednoducho nie je schopná sama zvládnuť nejakú krízovú situáciu, ktorá vznikne. A práve tu si myslíme, že by mala nastúpiť vláda, vytvoriť nejakú rezervu, nejaký fond a týmto mestám a obciam pomôcť. Našou takou tradíciou je, že na každé rokovanie vlády, ktoré organizujeme mimo Bratislavy , na budúci rok to bude 6 výjazdových rokovaní vlády po celom Slovensku, vyčleňujeme rezervu asi 2- 2,2 milióna eur a tie na také projekty dávame mestám a obciam, kde si nevedia poradiť. Uvediem príklad. Ja neviem, príde krízová situácia a sa im poškodí strecha na kultúrnom dome a príjmy obce neumožňujú takúto opravu, vtedy vláda pomôže, hoci plne rešpektujeme oddelenie samosprávy od štátu ako takého. Ale chcem poďakovať nielen samospráve, ale chcem poďakovať aj ZMOS-u, to je reprezentatívna organizácia miest a obcí, za veľmi korektnú spoluprácu. Myslím si, že v tomto duchu budeme pokračovať aj ďalej.

Ľuba ORAVOVÁ, moderátorka
--------------------
Poďme ešte teda aj k tým samotným veľkým mestám. Aj tu ste teda mali svojich kandidátov, avšak Bratislava, Trnava tam zvíťazili nezávislí kandidáti. Nemrzí vás to v konečnom dôsledku?

Robert FICO, predseda vlády SR /Smer-SD/
--------------------
Viete, komunálne voľby sú straty a nálezy. Získali sme tam, kde možno sme neočakávali, že získame. Na druhej strane sme prišli o kandidátov tam, kde sme skôr očakávali nejaký úspech. Ale ak zoberiem celkové čísla, tak musím konštatovať, že je to veľký úspech strany Smer-Sociálna demokracia a že to je veľký debakel pravice, ako takej. Boli mestá, kde sme podporovali kandidátov nezávislých. Napríklad v Prešove kandidoval pán Hagyari, technicky pravicový kandidát, ale mal našu podporu. Napriek tomu nevyhral. Môžem povedať, že v Trnave sme nemali primátora. V Trnave sme sa pokúšali o získanie primátora a neboli sme úspešní, takže tam sme nič nestratili. Bratislava bola veľmi špecifická, pretože bol to súboj medzi povedzme pánom Ftáčnikom a pánom Kňažkom a keď to už tak je, že dvaja sa bijú, tak vychádza tretí. Je tam nezávislý kandidát pán Nesrovnal. Znovu sa usmievam, preto aby to nebolo brané, ako niečo vážne, je to môj spolužiak. Takže keď niekedy mi pripomínajú mojich spolužiakov, ako je generálny prokurátor a podobne, tak aj primátor mesta Bratislava je môj spolužiak.

Ľuba ORAVOVÁ, moderátorka
--------------------
Čo to teda znamená. Ako ste povedali, že niektorí kandidáti, ktorí uspeli, v podstate sa priznali alebo teda povedali po voľbách, že teda mali vašu podporu a v tomto prípade?

Robert FICO, predseda vlády SR /Smer-SD/
--------------------
Áno, to treba pripomenúť, že nie v prípade Bratislavy bol naším kandidátom Milan Ftáčnik, tam predsa nebudeme hrať žiadne hry. Takéto hry môže robiť pán Procházka, ktorý hovorí o tom, že jeho strana prispela k porážke Milana Ftáčnika, ale zabudol povedať, že jeho strana podporila Milana Kňažka a naopak Milan Kňažko skončil až tretí a odmietol dať podporu aj pánovi Nesrovnalovi a celkový zisk Siete, pokiaľ ide o primátorov a starostov, je 1,78 percent. Tak viete, málo je robiť bublinu niekde v televíznych štúdiách. Toto je reálna robota. Ak si predstavím, čo všetko sme absolvovali a urobili, tak bolo toho veľmi veľa. Ale k tým nezávislým primátorom a starostom jednu takú zaujímavú poznámku. Ak hovorím, že pokiaľ ide o čistých primátorov a starostov, tak ich máme 847, teda tých 29 percent aj niečo. Potom máme primátorov a starostov, ktorých podporovala koalícia na čele so Smerom. Tých je ďalších 261, čiže dohromady 1 108, tak z celkového počtu úspešných nezávislých kandidátov veľká časť prijala podporu Smeru. My sme pred voľbami si povedali, toto je nezávislý kandidát, ktorý môže uspieť, komunikovali sme s ním a sme hovorili. Chceme vás podporiť. Prijmete našu podporu? Sú špeciálne formuláre, kde podpísali títo starostovia a primátori, že prijímajú podporu Smeru-Sociálna demokracia a my sme potom dávali informáciu našim voličom, sympatizantom v danom meste, v danej obci, tohto kandidáta podporujeme. Takto napríklad sme podporili aj kandidátku, ktorá bola úspešná v Prievidzi pani primátorku. Takto sme podporili podľa môjho názoru asi 150 až 200 primátorov a starostov. Takže ak by som mal pridať ďalšiu kolónku, tak môžem dnes hovoriť, že nemáme 1 108, ale máme možno 1 300 - 1 400 primátorov a starostov, čo už je takmer polovička zo všetkých primátorov a starostov na Slovensku.

Ľuba ORAVOVÁ, moderátorka
--------------------
Poďme ešte jednou otázkou práve k týmto komunálnym voľbám. Spolu s KDH ste získali viac ako zhruba 60 starostov a primátorov. Čo to vlastne znamená, táto spolupráca? Je predpoklad, že sa pretaví aj do prípadnej spolupráce po parlamentných voľbách?

Robert FICO, predseda vlády SR /Smer-SD/
--------------------
Sú mestá, kde spolupráca parlamentných strán bez ohľadu na to, že jedna je vo vláde a druhá je v opozícii, je veľmi typická. Ako príklad by som uviedol Nitru napríklad. Ale v Nitre bola koalícia, kde okrem Smeru-Sociálnej demokracie bolo aj KDH. Dúfam, že sa teraz nemýlim, lebo toho je veľmi veľa. Myslím, že tam bola Slovenská národná strana. V Nitre vždy bola nejaká perspektíva slovenských koalícií a vtedy sa nepozerá na to, že hore na tej pyramíde v parlamente sedíme proti sebe v Národnej rade, ale v komunálnych voľbách veľmi často spolupracujú. Boli rôznorodé, naozaj boli rôznorodé koalície. Vôbec by som z toho nerobil nejaký záver do budúcnosti. Fakt je ale ten, že ukazujeme schopnosť spolupracovať aj s opozičnými stranami, nielen na komunálnej úrovni, ale môžem uviesť dve novelizácie ústavy. Keby nedošlo k dohode medzi Smerom a opozičnými stranami, tak neprejde ani veľmi dôležitá novelizácia ústavy ohľadne sudcov a definície manželstva. Rovnako neprejde významná novelizácia ústavy, ktorá sa týka ochrany pitnej a minerálnej vody pred vývozom do zahraničia.

Ľuba ORAVOVÁ, moderátorka
--------------------
Dobre. To boli komunálne voľby. Ale tie poznačila aj kauza piešťanského CT a odchod Pavla Pašku z vedenia Národnej rady, aj z poslaneckého miesta. Vy ste sám povedali niekoľkokrát, že nič sa nedeje v Smere náhodne. Tak by som sa chcela spýtať, ak to teda nebolo náhodou, kedy vás vlastne pán Paška informoval o tomto kroku?

Robert FICO, predseda vlády SR /Smer-SD/
--------------------
Bol veľký pokus, ale sme to asi zvládli, prekryť veľmi dobré výsledky, ktoré sme dosiahli v komunálnych voľbách práve suverénnym rozhodnutím Pavla Pašku, ktorý povedal, že stačilo tých útokov, ktorých voči nemu bolo naozaj neúrekom a nevyberaných útokov a rozhodol sa, že z tejto pozície odstúpi. Je to veľké rozhodnutie, pretože v krátkom čase odišla z pozície ministerky zdravotníctva pani Zvolenská, podpredsedníčka Národnej rady Renáta Zmajkovičová, teraz sa rozhodol sám pre takýto krok aj predseda Národnej rady. My sme komunita alebo kolektív v Smere, ktorý už funguje 15 rokov. Ja by som želal každej jednej strane, aby mala takú vnútornú stabilitu, ako máme my. Čiže presne podľa toho, ako to u nás funguje, prišiel jednoducho jeden telefonát. My sme okamžite o tom rokovali v užšom vedení. Nikto z čelných predstaviteľov Smeru-sociálna demokracia nemohol byť neinformovaní, všetci o tom vedeli a prijali sme rozhodnutie Pavla Pašku. Všetci dobre vieme, že bude ďalej pracovať, ako podpredseda strany Smer-Sociálna demokracia.

Ľuba ORAVOVÁ, moderátorka
--------------------
Vy osobne ste ho nejako možno neodhovárali od tohto kroku?

Robert FICO, predseda vlády SR /Smer-SD/
--------------------
Uvedomoval som si, aký obrovský tlak bol naňho vyvíjaný a viem, že sa chystá a myslím si, že robí správne, urobiť niekoľko právnych krokov proti neuveriteľným klamstvám. Veď si len spomeňme a ja na to už nemám silu teraz, aj som viedol nejakú súdne spory s médiami v minulosti, na 95 percent som bol úspešný v týchto sporoch. Ale keď si uvedomíme, ako si strelil do kolena pán Lipšic v parlamente, keď vyhlásil, že nejaká firma v Belize je spojená s Pentou. No ale bola to síce firma Penta, ale nie tá slovenská. To bol nejaký chlap z východného Slovenska, ktorý vôbec nič nemá spoločné s Pentou a teraz sa myslím celé Slovensko dobre zabáva, keď Penta zaregistrovala na Belize firmy, ktoré sa volajú Lipšic entertainment a NOVA entertainment. Čiže sú prípady z parlamentu, na ktoré bude musieť Pavol Paška reagovať. Ale ľudsky jeho rozhodnutie chápem a takto ľudsky som ho aj prijal.

Ľuba ORAVOVÁ, moderátorka
--------------------
Vy ste teda povedali, alebo teda pán Paška povedal, že chce chrániť rodinu pred útokmi. Chráni v podstate týmto rozhodnutím Pavol Paška aj Smer vzhľadom na to, že videli sme, aké boli reakcie v uliciach a podobne?

Robert FICO, predseda vlády SR /Smer-SD/
--------------------
Niekoľkokrát sme použili v Smere-Sociálna demokracia výraz, balkanizácia slovenskej politiky. Ja nikdy nebudem upierať ľuďom právo sa zhromažďovať, pretože na to je zhromažďovacie právo. Ale budem upierať právo politikom niektorým, ktorých označujem za polobláznov alebo bláznov a hovorím to veľmi úprimne a otvorene, aby štvali, doslova štvali ľudí a prenášali štandardne demokratický súboj z Národnej rady Slovenskej republiky do ulíc. Je to veľmi nebezpečné takáto balkanizácia môže viesť k veciam, ktoré nebudú naozaj pekné. Domnievam sa, že to, čo Pavol Paška urobil, bolo predovšetkým ochranou jeho rodiny. Neželám to nikomu, nikomu to neželám, pretože toto môžu urobiť len ľudské hyeny, ktoré organizujú mítingy pred súkromnými domami a bytmi politikov. Ak niečo majú títo ľudia, tak im teda odporúčam, hovorím o politikoch stále. Ja neberiem právo ľuďom, hovorím o politikoch. Hoci nazývať ich politikmi je príliš pekné slovo. Ja im teda odporúčam všetkým, ak chcú súperiť, tu je demokratický systém a sme členským štátom Európskej únie. Na to sú parlamentné voľby a na to sú súboje v parlamente. Nech predložia tejto krajine lepší model riadenia tohto štátu a nech sa uchádzajú v parlamentných voľbách v roku 2016 o dôveru ľudí. Ak ju získajú, zablahoželáme im a budeme rešpektovať, že my budeme v opozícii a oni budú vo vláde. Ale nemôžem rešpektovať, aby takíto ľudia, ja budem teraz trošku osobný, toľko nenávisti a zloby, čo má v tvári pán Lipšic, to je niečo, čo naozaj začína byť pre túto krajinu nebezpečné.

Ľuba ORAVOVÁ, moderátorka
--------------------
Pán premiér, myslíte si, že práve tým odstúpením Pavla Pašku sa v podstate tá ulica už nebude aktivizovať, lebo...

Robert FICO, predseda vlády SR /Smer-SD/
--------------------
Nejde vôbec o ulicu. Vôbec nejde o ulicu opakujem, vôbec nejde o ulicu. Ide o štváčov politických. Ide o ľudí typu Matoviča, Hlinu, Lipšica a ďalších a ďalších. Tiež som sa aj ja napríklad dozvedel, že organizujú nejaké veci súkromného charakteru proti mojej osobe. Ja vám dám príklad, aby ste teda boli trošku v obraze, čo sú všetko schopní robiť. Ja bývam na treťom poschodí v jednom bytovom dome v Bratislave. Mne pravidelne každý druhý, tretí večer chodí pri oknách tá helikoptéra s tou kamerkou a takto mi pozerá do bytu. Pravidelne. Čo chcú ma vidieť v trenírkach? Alebo čo vlastne chcú odo mňa, ako prečo takýmto spôsobom niekto za každú cenu sa snaží urobiť nejaké kroky? Máme informácie, že niekto chcel podplatiť upratovačky v Košiciach, aby sa dostali do bytového domu, kde býval predseda parlamentu a nafotili tam nejaké veci. Toto sú metódy, ktoré nebudem nikdy rešpektovať, opakujem nikdy rešpektovať a znovu ešte raz, vyzývam týchto štváčov, nehovorím o ľuďoch na ulici. Ľudia majú právo ísť demonštrovať, na to majú ústavné právo. Štváči nech s tým prestanú a nech vedú normálny štandardný kultúrny politický súboj v Národnej rade Slovenskej republiky, pretože toto na ulici nemôže k niečomu dobrému viesť.

Ľuba ORAVOVÁ, moderátorka
--------------------
Predsa len aj oni sú síce politici, ale sú tak isto občania. Ale moja otázka znie, nebolo by možno riešením, oni sa chceli s vami stretnúť a rozprávať sa o tej situácii. Vy ste ich neprijali.

Robert FICO, predseda vlády SR /Smer-SD/
--------------------
Oni vstúpili do politického súboja. Predsa sa uchádzali o podporu v parlamentných voľbách. Niektorí z nich sedia v Národnej rade Slovenskej republiky, či už ako nezávislí poslanci alebo sa nechali na chrbte niektorých strán dostať do parlamentu a potom z týchto strán odišli. Ak nie sú schopní zvádzať parlamentné súboje a presvedčiť verejnosť o nejakom lepšom programe, tak nech to nerobia. Nech idú robiť nejakú inú prácu, ktorej rozumejú trošku lepšie. Ale pravdepodobne rozumiete, o čom hovorím, že nie je možné takto viesť politický súboj. Takto to jednoducho nejde.

Ľuba ORAVOVÁ, moderátorka
--------------------
Dobre, ale prečo ste sa s nimi možno nestretli, ak teda oni vás požiadali ako politici, ako poslanci o stretnutie.

Robert FICO, predseda vlády SR /Smer-SD/
--------------------
Majú kedykoľvek možnosť mi postaviť otázky v Národnej rade Slovenskej republiky. Môžu ma kedykoľvek interpelovať, ak mi napíše interpeláciu poslanec Národnej rady, musím na to odpovedať. Ale parlamentná demokracia nefunguje tak, že politici, ktorí prakticky nemajú žiadnu podporu, dávajú pokyny a príkazy predsedovi parlamentu alebo mu dávajú nejaké požiadavky alebo ho dokonca stavajú do polohy, že keď toto neurobíš, no tak ti prídeme zbúrať dom. Takto nefunguje demokracia. Takto nefunguje svet. Tu sú naozaj v tomto veľmi pomýlení. My budeme reagovať na štandardné kultúrne parlamentné postupy, ako sú interpelácie, otázky, parlamentná diskusia. Veď sme tam sedeli 72 hodín v parlamente počas môjho odvolávania. Aj som vystupoval, aj som niečo povedal, ale to, keď počúvate, čoho sú schopní títo ľudia, tak jednoducho ja tomu nerozumiem, že ako takto sa niektorí ľudia môžu znížiť k takejto kultúre vystupovania.

Ľuba ORAVOVÁ, moderátorka
--------------------
Poďme ešte k nástupcovi predsedu parlamentu Pavla Pašku. Meno kandidáta najnovšie ste povedali, že poviete v utorok, ak sa nemýlim s tým, že teda pôvodne ste avizovali práve ten štvrtok. Čo sa vlastne deje?

Robert FICO, predseda vlády SR /Smer-SD/
--------------------
Odpoviem na to, nebojte sa, túto otázku naozaj nechcem obísť, ale chcem ešte povedať jednu vec k tomu, čo som pred chvíľou hovoril. Mám pocit, že je tu nejaká veľká miera žiarlivosti alebo nejak predstavy, že nedá sa nijako inak vláda Slovenskej republiky a Smer poraziť, len tým, že nás budú osočovať, za každú cenu na nás kydať a prípadne organizovať takéto podujatia, ako sa organizujú. Prečo neprídu alebo prečo neprišli, keď boli vo vláde? Veď boli vo vláde títo ľudia v minulosti. Prečo neprídu s takými programami, ako robíme teraz my? Cestovanie vo vlaku zadarmo. Prečo neprišli so znížením zdravotných odvodov, čo sme teraz schválili vo vláde. Prečo neprišli s takými opatreniami, ako je súbeh dávky v hmotnej núdzi a minimálnej mzdy. Zvýšenie minimálnej mzdy. Je tu stabilita. My sa môžme pochváliť, že 10. - 11. mesiac nám klesá nezamestnanosť. Ja netvrdím, že je všetko perfektné, ale sú tu dobré údaje. Je pod kontrolou verejný sektor, financie, dlh klesá. Už sme teraz pod 55-timi percentami. Zdá sa, že politika čím horšie, tým lepšie je pre nich východiskom v boji proti Smeru a my touto cestou nepôjdeme. Pokiaľ ide o, naopak pôjdeme cestou pozitívnych sociálnych balíčkov a ja verím, že sme schopní, nielen tento balík naplníme perfektne, už sme v jednej tretine, možno už ďalej opatrení a na budúci rok pripravujeme ďalší sociálny balík pre verejnosť. Pokiaľ ide o otázku, ktorú mi kladiete, už je známe meno kandidáta, ktorého budem nominovať v pondelok na predsedníctve strany Smer. Pretože najskôr musí prejsť cez stranícke štruktúry táto nominácia a až potom môže byť nominácia predložená do Národnej rady Slovenskej republiky a musí získať takýto človek podporu minimálne 76-tich poslancov v tajnej voľbe. A aj preto trošku ma mrzí, čo sa všetko popísalo, lebo už keď naozaj niečo, tak si ľudia povymýšľajú. Kandidát na predsedu Národnej rady je známy. Ja teraz tohto kandidáta predstavujem jednotlivým členom vedenia. Hovoríme o ňom a ja ho oficiálne predstavím v pondelok na predsedníctve, takže všetci novinári, ktorí budú v pondelok na predsedníctve, budú toto meno poznať.

Ľuba ORAVOVÁ, moderátorka
--------------------
Je pravda, lebo v novinách samozrejme tým, že to meno včera nepadlo, teraz vlastne zatiaľ nie je oficiálne známe, sa samozrejme vytvára priestor pre rôzne špekulácie a jednou z týchto informácií bolo, že údajne pán Marek Maďarič, ktorý sa spomínal ako horúci kandidát na predsedu Národnej rady, túto funkciu nechce. Čo je na tom pravdy?

Robert FICO, predseda vlády SR /Smer-SD/
--------------------
Znovu, ak si prečítam alebo som si prečítal niektoré veci, tak si kladiem otázku, že prečo niekto si len tak sadne k počítaču a napíše to, čo sa mu prisnilo alebo si vymyslel? Všimnite si všade je napísaný, že zdroj, ktorý nechce byť menovaný. Zdroj z politickej strany Smer-sociálna demokracia. Ja neviem, aký zdroj. Veď teda nech povedia, kto ich kŕmi takýmito nezmyslami, pretože...

Ľuba ORAVOVÁ, moderátorka
--------------------
Tak novinári majú právo na ochranu zdroja.

Robert FICO, predseda vlády SR /Smer-SD/
--------------------
Počkajte, ale veď tuná predsa nepíšu o niekom, že zavraždil niekoho. Tu jednoducho hovoria o nejakom kandidátovi. To je teraz jedno, či je to Marek Maďarič, či je to Robo Kaliňák alebo ďalší, že niečo odmietol, prijal, neprijal. Tam nie je žiadne obvinenie z trestného činu. Prečo teda nepovedia, že túto informáciu potvrdil ten alebo onen. Ale to je teraz úplne jedno. Myslím si, že najlepšia odpoveď je, najlepšie odpoveď je, že máme alebo ja mám kandidáta, ktorého teraz predstavujem, myslím si, že získa podporu celého užšieho vedenia a potom z užšieho vedenia to postupuje do predsedníctva a potom do Národnej rady.

Ľuba ORAVOVÁ, moderátorka
--------------------
To znamená, že platí, že je to niekto z ministrov.

Robert FICO, predseda vlády SR /Smer-SD/
--------------------
Ja som pri formulovaní toho, z akého okruhu by sme mali vyberať kandidáta na predsedu Národnej rady povedal, že musí ísť o človeka, ktorý má buď poslanecký mandát alebo má takzvaný spočívajúci poslanecký mandát, to je člen vlády. Povedal som, že horúci kandidáti sú najmä z vlády, ale že máme aj niektorých kandidátov v Národnej rade Slovenskej republiky a chcem si nechať vyhradiť toto právo ešte stále, že aj vláda, aj parlament hoci áno, myslím si, že sú vhodnejší kandidáti v danom okamihu vo vláde. Ale tým nevylučujem, opakujem nevylučujem, že to môže byť prekvapujúce rozhodnutie.

Ľuba ORAVOVÁ, moderátorka
--------------------
Ešte posledné otázky. Vy ste pôvodne chceli odvolávať Jána Figeľa a žiadať mandát pána poslanca Uhliarika pre jeho zodpovednosť za prenájom CT. V akom je to štádiu?

Robert FICO, predseda vlády SR /Smer-SD/
--------------------
My sme tu veľmi jasne chceli aj politikom, ktorí dnes robia taký cirkus a ktorí podpisujú všetko do radu dať príležitosť, že nech podpíšu odvolanie podpredsedu Národnej rady pána Figeľa, pretože nechce vyvodiť zodpovednosť za svojho nominanta, ktorý bol ministrom zdravotníctva v rokoch 2010 až 2012. Pretože ten príklad je do neba volajúci. Tak tu sa odvoláva alebo teda odišla ministerka zdravotníctva, podpredsedníčka Národnej rady za to, že bola podpísaná zmluva na kúpu CT za povedzme 1,6 milióna eur. Žiadne CT nebolo dodané, ani nebude dodané do Piešťan. Táto krajina neprišla ani o jedno jediné euro. Ale pán Uhliarik podpísal zmluvu za 1,7 milióna eur, ale nie na kúpu CT-čka na večné veky, ale na prenájom CT-čka na 21 mesiacov a tento človek bude po nás vykrikovať v parlamente. Ja len chcem tým povedať, že keď sa u nás stane chyba, budeme bezprecedentne konať a ja som rázne a bezprecedentne konal v prípade tohto CT-čka. Ale potom požadujem od tých, ktorí po nás vykrikujú z parlamentných ľavíc, aby sa správali rovnako. Očakávam od pána Figeľa, že vyvodí zodpovednosť voči pánovi Uhliarikovi, pretože ten podpísal zmluvu na prenájom za 1,7 milióna eur. Táto zmluva musela byť potom až za vlády našej, keď došla pani Zvolenská zlikvidovaná, pretože to by bola obrovská hospodárska škoda, ako taká. Ale to už je tak s našimi priateľmi v opozícii. Oni veľmi rýchlo, keď prídu do opozície zabudnú na to, čo robili, ako sa správali. Čiže čakáme na krok, ktorý urobí pán Figeľ vo vzťahu k pánovi Uhliarikovi. Ja si myslím, že pán Uhliarik by sa mal vzdať poslaneckého mandátu.

Ľuba ORAVOVÁ, moderátorka
--------------------
Ale nemôže to urobiť vlastne pod nátlakom svojho predsedu samozrejme.

Robert FICO, predseda vlády SR /Smer-SD/
--------------------
Tak potom nech odíde ako nezávislý poslanec z poslaneckého klubu KDH. To už je ich riešenie, aké si tam oni nájdu. Ja len chcem potvrdiť, že kroky, ktoré som urobil boli okamžité a rázne. Či už išlo hneď konanie vo vzťahu k ministerke a k predsedníčke dozornej rady a myslím si, že aj ďalšie opatrenia, ktoré sme prijali teraz v poslednom období, veď na vláde sme schválili napríklad zákaz pre firmy, ktoré majú sídla v krajinách, ktoré nám nechcú vydať informácie, kto je reálne za týmito firmami, zúčastňovať sa slovenského verejného obstarávania. Čiže ak je dnes nejaká firma, ktorá je lokalizovaná alebo zaregistrovaná v krajine, ktorá nám nechce povedať, kto je skutočným majiteľom tejto firmy, automaticky je vylúčená z verejného obstarávania. Rovnako budú vylúčení z verejného obstarávanie alebo vylúčené všetky právnické osoby, všetky firmy, kde má nejaký verejný činiteľ ústavný činiteľ minimálne 10-percentný podiel.

Ľuba ORAVOVÁ, moderátorka
--------------------
Samozrejme tu ste povedali, že budete ochotní diskutovať s opozíciou, lebo aj opozícia prišla so svojimi návrhmi.

Robert FICO, predseda vlády SR /Smer-SD/
--------------------
Pokiaľ nájdu nejaké dobré pripomienky k tomu v parlamente, pretože tento návrh zákona sme dali v skrátenom legislatívnom konaní, pracovali sme na ňom veľmi intenzívne, hoci sme o ňom hovorili už na schôdzi Národnej rady, ktorá sa týkala mojej osoby, tak si myslím, že v spolupráci s tými opozičnými poslancami, ktorí to myslia úprimne, môžme tento návrh zákona vylepšiť a prípadné pripomienky budeme rešpektovať.

Ľuba ORAVOVÁ, moderátorka
--------------------
Vy ste však s podobnou myšlienkou prišli v roku 2010. Samozrejme, to bolo vlastne pred pádom, teda respektíve pred predčasnými parlamentnými voľbami, respektíve pred riadnymi voľbami v roku 2010. Doposiaľ vlastne žiadna vláda takýto zákon neprijala. Nebolo to vlastne vďaka tej situácii, ktorá vznikla?

Robert FICO, predseda vlády SR /Smer-SD/
--------------------
My sme urobili jedno opatrenie v zákone o verejnom obstarávaní už doteraz, kde mohol požiadať ten, kto verejne obstarával úrad mohol požiadať záujemcu, ktorý bol vo verejnom obstarávaní, aby predložil informácie, pokiaľ tam boli pochybnosti. Ale to bolo tak skôr postavené na vôli toho orgánu. Teraz ideme podstatne ďalej a automaticky zo zákona vypadávajú tieto spoločnosti z verejného obstarávania. Ale robíme, ja dokonca tvrdím, že lepšie niekedy neskôr, ako nikdy. Len nezabúdajme prosím na to, že absolútna väčšina opozičných poslancov, ktorí sedia v parlamente, boli niekoľkokrát vo vláde. Niekoľkokrát a mne je veľmi ťažko počúvať od týchto ľudí, že aj my sme to chceli, aj my sme to chceli. Vy ste nám tú myšlienku zobrali. Prečo to neurobili, keď boli vo vláde 2010 - 2012? Boli vo vláde 1998 až 2002, 2002 až 2006.

Ľuba ORAVOVÁ, moderátorka
--------------------
Vy ste boli 2006-2010.

Robert FICO, predseda vlády SR /Smer-SD/
--------------------
Ale robili sme kroky v rámci možností. Myslím si, že lepšie je to neskôr urobiť, ako vôbec. Ja som rád, že tento návrh veľmi prísny zákona ide do parlamentu a bude sa o ňom rokovať teraz na schôdzi, ktorá začína v utorok.

Ľuba ORAVOVÁ, moderátorka
--------------------
A úplne posledná otázka. Poprosila by som vás o stručnú odpoveď. Dovládne Smer do riadnych parlamentných volieb, lebo v súvislosti so sociálnou situáciou, ktorá vznikla, politológovia niektorí špekulovali o tom, či teda nie je v hre aj scenár predčasných volieb.

Robert FICO, predseda vlády SR /Smer-SD/
--------------------
Prečo by išiel Smer-Sociálna demokracia do predčasných volieb? To je tiež také, ja mám rád niekedy politologické diskusie, pretože sú dôležité, aj to patrí do určitej kultúry krajiny, ktorá je parlamentnou demokraciou. Ale vysvetlite mi, čo je to za teóriu, že strana, ktorá má 83 poslancov v Národnej rade a ktorá realizuje pozitívne sociálne veci, ktorá má veľmi silnú podporu slovenskej verejnosti. Uvedomte si, že sme už druhýkrát vo vláde. Je celkom normálne, že ten tlak verejnosti a tie očakávania sú stále pomerne veľké, ale ideme do posledného roku, kde budeme finišovať. Kde chceme dokončiť množstvo vecí. Máme vnútornú stabilitu, absolútnu vnútornú stabilitu. Kde je tu vnútorná logika, že prečo by sme mali ísť do predčasných parlamentných volieb? Voľby budú v marci 2016 v riadnom termíne, ktorý je nastavený. Pozrite sa, môže sa stať, nejaký vonkajší faktor, to ja neviem vylúčiť. Môže dôjsť k vojne na Ukrajine alebo k čomukoľvek, ešte väčšia, aká je tam teraz. Ale za daných okolností nie je vôbec žiadna logika v tvrdení ktoréhokoľvek politológa, že by sme mali smerovať k predčasným parlamentným voľbám. Na toto nie sú žiadne dôvody.

Ľuba ORAVOVÁ, moderátorka
--------------------
Ďakujem veľmi pekne. To bol predseda vlády a strany Smer Robert Fico.

Robert FICO, predseda vlády SR /Smer-SD/
--------------------
Ďakujem za pozvanie.

14.12.2014
TA3
Sporná elektráreň Gabčíkovo
14.12.2014    TA3    str. 03   11:00 V politike
            
Norbert DOLINSKÝ, moderátor
--------------------
Mojím ďalším hosťom relácie V politike je predseda vlády Slovenskej republiky pán Robert Fico. Vitajte, želám vám pekné poludnie.

Robert FICO, predseda vlády SR /Smer-SD/
--------------------
Ďakujem za pozvanie. Pekný deň.

Norbert DOLINSKÝ, moderátor
--------------------
Ďakujem veľmi pekne, že ste si našli čas, naša prvá téma pán premiér bude vypovedanie zmluvy o prenájme vodnej elektrárne Gabčíkovo Slovenským elektrárňam. Musím pre korektnosť povedať, že o tejto téme som sa rozprával aj s predchádzajúcimi hosťami, s ministrom Žigom a pánom Muránskym z KDH. Pre diváka snáď informácia, že táto relácia bola nakrúcaná vopred pre pracovný program pána ministra Žigu. Ale predsa len aj vás sa opýtam, nie je to úplne nová téma, toto vypovedanie zmluvy respektíve samotná zmluva aj samotná privatizácia, ktorá prebehla ešte v roku 2006. Vy to tak cyklicky kritizujete, hovoríte o tom, že tá zmluva nie je dobrá, ani tá privatizácia nebola úplne v poriadku. Bolo nutné túto zmluvu držať tak dlho v platnosti?

Robert FICO, predseda vlády SR /Smer-SD/
--------------------
Možno trošku priblížiť slovenskej verejnosti jednou vetou. V roku 2006 predala vláda Mikuláša Dzurindu 66% akcií Slovenských elektrární talianskej spoločnosti Enel. Talianska spoločnosť Enel chcela sprivatizovať aj Vodnú elektráreň Gabčíkovo. To je naozaj perla, pretože to je 720 megawattov výkon, najväčšia vodná elektráreň na Slovensku. Ale keďže to neumožňovalo medzinárodné právo, tak obišli medzinárodné právo a túto elektráreň vláda Mikuláša Dzurindu prenajala talianskej spoločnosti Enel alebo teda Slovenským elektrárňam, v tom čase už sprivatizovaným, na 30 rokov. Ten  zisk je tam neuveriteľný, len na tomto samotnom prenájme by si talianska spoločnosť Enel vrátila kúpnu cenu za celé Slovenské elektrárne. My sme hneď v roku 2006, ako sme nastúpili do vlády, začali spochybňovať platnosť tejto zmluvy o prenájme vodnej elektrárne na 30 rokov a podali sme niekoľko návrhov na súd vrátane Úradu pre verejné obstarávanie. Doteraz súdy o tejto veci nerozhodli a my musíme pristupovať k tejto zmluve ako k platnej, pretože tá zmluva je stále platná a súdy nepovedali nejaký iný výrok o tomto nájme. Ale keďže vidíme mnohé porušenia dohôd, ktoré boli súčasťou zmluvy o prenájme, tak sme sa rozhodli, že nebudeme už ďalej čakať a vláda Slovenskej republiky požiadala ministra životného prostredia, aby túto zmluvu vypovedal s tým, že v marci 2015 Slovenská republika bude mať 100% pod kontrolou túto Vodnú elektráreň Gabčíkovo. Čiže je to konzistentné, my sme naozaj čakali na rozhodnutia súdov, ale keďže tie porušenia podmienok prenájmu sú veľmi veľké, tak sme sa rozhodli konať týmto možno radikálnym spôsobom, ale podľa môjho názoru správnym spôsobom.

Norbert DOLINSKÝ, moderátor
--------------------
Ale hovoríte pán premiér, že tá zmluva je nevýhodná, viete to od roku 2006 a ak som správne rátal, ak nepočítam vládu Ivety Radičovej, ste vo vláde, ste dokonca premiérom. Nedalo sa konať skôr? Či naozaj to bolo o čakaní na súdy?

Robert FICO, predseda vlády SR /Smer-SD/
--------------------
My sme chceli, aby to rozhodli súdy, pretože ak by súd povedal, že zmluva je neplatná, tak sa podstatne ľahšie koná. Opäť pre verejnosť informácia. Všetky príjmy z Vodnej elektrárne Gabčíkovo sa delia pomerom 65:35. 35% z týchto príjmov berie spoločnosť Slovenské elektrárne, teda talianske elektrárne, lebo sú sprivatizované. Ide o obrovské sumy peňazí. My dnes vidíme, že ak by to takto ďalej pokračovalo, tak nielen, že sa vráti celá kúpna cena za celé Slovenské elektrárne, ale ešte podstatne viac zarobia talianske elektrárne, talianska spoločnosť Enel. Tie kroky sú správne, najskôr sme podali návrh na súd. Keďže súd konal v tejto komplikovanej veci veľmi dlho, my sme využili štandardné ustanovenie, ktoré v zmluve jednoducho je napísané, že my môžeme vypovedať túto zmluvu z určitých dôvodov. Aj sme tak urobili, zmluva je vypovedaná, celkom pochopiteľne teraz talianske elektrárne, ja predpokladám, že sa budú teraz snažiť používať všetky možné právne kroky, ale toto bol medzikrok, táto výpoveď, máme pripravené ďalšie kroky. Ja si myslím, že z týchto porušení dohôd, ktoré tam boli, by Slovensku nemali hroziť žiadne náhrady škôd alebo nejakých ušlých ziskov. Ja som úplne komfortný s týmto rozhodnutím a to sa preukázalo aj pri zdravotných poisťovniach, kde bolo veľakrát voči Slovensku vedených veľa arbitrážnych konaní a všetky sme vyhrali.

Norbert DOLINSKÝ, moderátor
--------------------
Ale predsa len, z vyjadrenia Slovenských elektrární je jasné, že elektrárne tú zmluvu označili za efektívnu a výhodnú pre obe strany, to znamená, nevzdajú sa tej zmluvy len tak jednoducho.

Robert FICO, predseda vlády SR /Smer-SD/
--------------------
Tak to by som sa teda čudoval, keby sa chceli vzdať, pretože...

Norbert DOLINSKÝ, moderátor
--------------------
Ale či nám nehrozí nejaká medzinárodná arbitráž, kde už teraz sa hovorí o sume 100 miliónov eur a môže to číslo ešte poskočiť vyššie, kde by sme na tom ako štát mohli stratiť.

Robert FICO, predseda vlády SR /Smer-SD/
--------------------
Nikde na tomto nemôžeme stratiť. Ak si uvedomíme, že ten pomer je 65:35 a 35% príjmov alebo výnosov z Vodnej elektrárne Gabčíkovo berú talianske elektrárne, tak za 8 rokov to už predstavuje 340 miliónov eur. Za 8 rokov v rámci toho 35% pomeru už dostali 340 miliónov eur a zmluva je na 30 rokov. Čiže my sme v takzvanej win-win situation, čiže výhra-výhra. Nemáme čo stratiť, môžeme len získať, ale najmä my sme vždy povedali predaj Slovenských elektrární a odovzdanie Vodnej elektrárne Gabčíkovo do rúk talianskej spoločnosti Enel za niečo, čo nemalo žiadnu logiku. Preto sa postupne vysporiadaváme s týmito vecami. Nie je žiadne tajomstvo, že sme zastavili privatizáciu bratislavského letiska takmer pred realizáciou. Odkúpili sme naspäť polovičku Transpetrolu do rúk štátu, získali sme matku SPP, snažíme sa, aby štát mal väčší vplyv v strategických podnikoch a aj toto je naša filozofia, že v prípade Slovenských elektrární sprivatizovaných talianskou spoločnosťou Enel, chceme mať väčší vplyv napríklad aj cez to, že budeme plne kontrolovať Vodnú elektráreň Gabčíkovo.

Norbert DOLINSKÝ, moderátor
--------------------
V súvislosti s tým sa v poslednej dobe v médiách otvorila ďalšia otázka a tak isto aj Enel zvažuje odchod zo Slovenských elektrární, dokonca sa objavili už aj záujemcovia z Maďarska, prípadne Českej republiky o tento 66% podiel, ktorý ovládajú v Slovenských elektrárňach. Ale niektoré mimoparlamentné strany, SNS napríklad, Andrej Danko hovorí o tom, že by sa Slovenské elektrárne mohli možno vrátiť do rúk štátu. Uvažujete možno aj nad takýmto riešením, čo by vyriešilo tieto problémy?

Robert FICO, predseda vlády SR /Smer-SD/
--------------------
Tieto úvahy pravdepodobne prichádzajú z krokov vlády, keď sme odkúpili naspäť Transpetrol alebo keď sme získali naspäť SPP. Dnes Slovenské elektrárne, to nie je iba Vodná elektráreň Gabčíkovo, to sú atómové elektrárne, tam je toho naozaj, majetku je tam veľmi veľmi veľa. Platí však jedna vec. Nám mimoriadne záleží na dokončí tretieho a štvrtého bloku atómovej elektrárne v Mochovciach. Toto je investícia, ktorú realizuje spoločnosť Slovenské elektrárne, teda talianske elektrárne sprivatizované a keby teraz došlo k odpredávaniu 66% akcií, tak by sa tento proces zastavil. Výstavba atómovej elektrárne by mohla byť ohrozená. Nie je žiadne tajomstvo, ja som oznámil aj najvyšším predstaviteľom Enelu, že štát nebude spolupracovať s talianskou spoločnosťou Enel pri odpredaji jej 66% akcií v Slovenských elektrárňach, pokiaľ nebude dostavaná tretia a štvrtá časť atómovej elektrárne v Mochovciach, lebo neviem si celkom dobre predstaviť obraz, že by niekto predaj svojich 66% s nesúhlasom 34% majiteľa, v tomto prípade Slovenskej republiky a išiel by do konfliktu, že nový majiteľ by bol v nejakom konflikte so štátom. Toto neurobí ani predávajúci, ani kupujúci. Teraz máme záujem na efektívnych a konštruktívnych vzťahoch so spoločnosťou Enel pri dostavbe tretieho a štvrtého bloku. Potom môžeme riešiť odpredaj, potom môžeme riešiť Vodnú elektráreň Gabčíkovo, ale myslím si, že kroky boli urobené správne.

Norbert DOLINSKÝ, moderátor
--------------------
No v súvislosti s Enelom sú naozaj väčšie problémy alebo vláda má väčšie problémy s touto spoločnosťou, spomínali ste Mochovce. Práve tá dostavba tretieho a štvrtého bloku je enormne predražená. Prvý a druhý blok sa rádovo o trojnásobok nižšie postavili tieto bloky. Predsa len, chcem sa opýtať, pokiaľ viem, tak je tam potrebných na dostavbu okolo 800 miliónov eur a viem, že vláda s tým nebola úplne uzrozumená. Je to predsa len dosť veľký balík peňazí. Napokon ako ste sa rozhodli? Pomôžete?

Robert FICO, predseda vlády SR /Smer-SD/
--------------------
Rozpočet, ktorý bol schválený, bol na úrovni 3,8 miliardy eur a opäť došli predstavitelia talianskej spoločnosti Enel s návrhom na zvýšenie o ďalších 800 miliónov, to znamená 4,6 miliardy eur. My sme sa dohodli na určitých spoločných krokoch, pokiaľ ide o výraznejšiu kontrolu štátu pri financovaní tretieho a štvrtého bloku. Je to však stavba, treba to povedať veľmi otvorene, ktorá sa začala realizovať v čase, kedy jedna megawatthodina elektriny stála možno trikrát viac ako stojí dnes, ale bola by veľká škoda, keby sme ju nedostavali čo najrýchlejšie. Sú tu jasné plány. Ak mám správne informácie, tretí blok je dokončený takmer na 75%, štvrtý blok je dokončený takmer na 55%. Čiže ideme do tohto s plnou vervou. Je to investícia, na ktorej sa podieľa talianska spoločnosť Enel svojimi 66%, teda tu nevznikol nejaký dojem, že toto platí štát. My dokonca ani nedávame žiadne peniaze zo štátneho rozpočtu, toto si všetko riešia sprivatizované Slovenské elektrárne vo vnútri, berú si úvery, financujú to. Preto my len kontrolujeme efektívnosť vynakladania týchto finančných prostriedkov.

Norbert DOLINSKÝ, moderátor
--------------------
My sme už trošku odbehli a ešte jednou otázkou sa vrátim aj k samotnej výpovedi zmluvy o prenájme Vodnej elektrárne Gabčíkovo. Naozaj vláda zvolila touto výpoveďou zmluvy už veľmi krajné riešenie. Hrozí tam alebo nehrozí arbitráž, či už väčšia alebo nižšia, nejaké sankcie. Vy vravíte, že nie, v každom prípade ale neboli možno alebo nedali ste ešte použiť nejaké iné kroky? Lebo toto je skutočne už krajný krok k tomu, aby došlo k nejakej dohode medzi Enelom a vládou.

Robert FICO, predseda vlády SR /Smer-SD/
--------------------
Zmluva o prenájme Vodnej elektrárne Gabčíkovo umožňuje vláde alebo štátu, aby vypovedal túto zmluvu. My sme len použili ustanovenie, ktoré v tejto zmluve je. A skôr by som privítal, keby o veci rozhodli slovenské súdy. Len zdá sa, že spor je príliš, príliš komplikovaný. Naráža na základnú zmluvu medzi Slovenskom a Maďarskom o výstavbe vodného diela Gabčíkovo Nagymaros. Naráža na princípy medzinárodného práva. A už sme ďalej nemohli čakať, ten čas ide neuveriteľne a nám sa strácajú veľké peniaze, preto si myslíme, že je správne ísť od marca 2015 do plnej kontroly Vodnej elektrárne Gabčíkovo a popri tom sa dajú riešiť všetky vzťahy s talianskou spoločnosťou Enel.

Aký bol rok 2014?
14.12.2014    TA3    str. 04   11:00 V politike
            
Norbert DOLINSKÝ, moderátor
--------------------
My sme napokon o tejto téme podrobnejšie hovorili v tej prvej časti relácie, tak ak dovolíte, ja by som sa veľmi rád posunul ďalej, pretože v podstate sa nám končí rok 2014 a ako premiéra, ale aj ako predsedu najsilnejšej strany, by som sa vás opýtal, ako hodnotíte tú politickú scénu. Ja dám do kontrastu také dve základné veci. To je sociálny balíček 15-tich opatrení, ktorý ste predstavili ešte v lete tohto roka. Ale na druhej strane to bola výmena ministrov, kauzy v zdravotníctve, doprave, teraz nedávne odvolávanie ministra Počiatka v parlamente, protesty na námestiach. Ako hodnotíte politicky tento rok?

Robert FICO, predseda vlády SR /Smer-SD/
--------------------
No je to turbulentný rok, aby som bol veľmi úprimný a dá sa hodnotiť cez rôzne udalosti. My sme veľmi radi, že sa nám podarilo posilniť naše pozície v komunálnych voľbách. O tom sme spolu hovorili nie tak dávno vo vašej relácii. Ale vo všeobecnosti platí asi niečo také, čo sa dá pomenovať porovnaním nejakých alternatív. Na jednej strane tu je alternatíva, ktorú ja nazývam alternatíva stabilná a sociálnodemokratická, ktorú reprezentujeme my, vláda, ktorá je zostavená z jednej politickej strany. Ukázali sme, že sme schopní nielen urobiť poriadok vo verejných financiách, boli sme pochválení, máme jeden z najlepších rozpočtov. Európska komisia to povedala. Hospodársky rast bude dobrý. Budúci rok jeden z najvyšších v eurozóne. Nezamestnanosť klesá, naopak stúpa nám počet ľudí, ktorí sú zamestnaní. Verejný dlh klesá, inflácia prakticky na nulovej úrovni. Čiže ak si zoberieme alternatívu, ktorú ponúkame, tak na jednej strane sme schopní garantovať poriadok vo verejných financiách, lebo Slovensko bolo vyradené z procedúry nadmerného deficitu, sme pod troma percentami. Rovnako vieme vytvárať podmienky na riešenie základných hospodárskych, sociálnych a finančných výziev a k tomu sa ešte správame solidárne, ako sociálni demokrati, lebo ponúkame balíčky. Prvý balíček sa ukázal, ako veľmi úspešný. Vyvolal veľké diskusie. Ešte doteraz ľudia hovoria o vlakoch. Ale to čo robíme, má podľa nás rácio.

Norbert DOLINSKÝ, moderátor
--------------------
To sú ale tie pozitíva.

Robert FICO, predseda vlády SR /Smer-SD/
--------------------
Áno, presne tak. A prirátavam k tomu aj to ešte druhé, že v marci chceme predstaviť druhý balíček, podľa toho, aký bude vývoj. Čiže to je tá naša alternatíva poriadku vo verejných financiách, dobrého hospodárenia, predpokladov na hospodársky rast a solidarity vo vzťahu k ľuďom a naviac veľkej politickej stability. To asi každý uzná, že vláda je absolútne stabilná. Parlament, väčšina je absolútne stabilná. Proti tomuto sa ťažko hľadá nejaká alternatíva. Tak sa začali vyťahovať veci, ktoré sa v minulosti ani jednoducho nezaregistrovali. Ako riešil niekto nejaké predražené CT-čka za vlády Ivety Radičovej a pána Uhliarika? Nikto. V poriadku. Ak to tak je a opozícia nie je schopná ponúknuť okrem tej nenávisti a toho chaosu, ktorý ponúka, žiadny iný program a prichádza s týmito témami, my sme pripravení túto agendu normálne otvoriť. Máme obrovskú výhodu pán redaktor a pomenujem to veľmi presne, v porovnaní s koaličnými vládami. Keď sedíte v koaličnej vláde, veľmi ťažko vyvodzujete politickú zodpovednosť, lebo sa vám môže rozpadnúť vládna koalícia. Ja si pamätám na jeden obrázok, keď sa na tlačovej konferencii pýtali vtedajšieho ministra vnútra pána Lipšica, že čo hovorí na kauzu prenájmu budovy Daňového riaditeľstva v Košiciach, kedy krajský predseda SDKÚ tam mal nejaké čachre machre. Odpoveď ministra vnútra, ktorý to mal riešiť bola, signifikantná. Toto urobil. To znamená iné je riešiť veci, keď je silná a stabilná vláda a keď je koaličná vláda. Pred vami tu hovorím, beriem toto, čo sa deje, ako veľkú výzvu, veľkú agendu. Do žiadneho kúta sa nebudeme schovávať. Urobil som vyhlásenie, že nikto v Smere, žiadny jeden jediný človek nestojí za to, aby ohrozoval moje meno alebo ohrozoval meno Smeru alebo vlády a budem konať politicky. Ja bohužiaľ nemôžem nikoho zatvoriť. Ale keď budem konať politicky, tak súčasne budem dozerať na to, že či informácie, ktoré dostanú orgány činné v trestnom konaní, boli alebo neboli relevantne využité. Čiže rok veľmi zaujímavý. Na jednej strane opozícia nenašla odpoveď na to, že sme dobre hospodárili a vytvorili podmienky na dobrý rast a že sme solidárni voči ľuďom, otvára témy, ktoré sa ich bytostne dotýkajú, pretože ja som na sneme použil taký výraz, že títo páni by mali nosiť baranice a nie čapice, aby prikryli to maslo, ktoré majú z minulosti na hlave. Ale my sa hlásime k tomu a hovoríme, za 25 rokov vzniku vtedy ešte nového demokratického zriadenia, sa vytvorila v Československu a potom na Slovensku alebo vytvoril nejaký systém netransparentnosti a korupcie. Poďme ho riešiť. A nie tak, že sa necháme otĺkať po hlave. Ja som pripravený na každú jednu vec, ktorá sa objaví veľmi tvrdo reagovať. Spôsob, akým sme reagovali na pochybnosti okolo CT-čka v Piešťanoch bol bezprecedentný. Ministerka, podpredsedníčka Národnej rady, sám predseda parlamentu prijal osobné štátnické rozhodnutie. Teraz boli poodvolávaní riaditelia. My sme schopní prijímať politické rozhodnutia. Otázka je, či sú orgány činné v trestnom konaní schopné prijímať tie rozhodnutia iného charakteru.

Norbert DOLINSKÝ, moderátor
--------------------
Ale to znamená, že tie kauzy nie sú až také jednoduché, keď naozaj napríklad pri kauza CT v Piešťanoch padli tri politické hlavy, dokonca ako ste aj povedali, druhý najvyšší ústavný činiteľ na Slovensku. Dokonca teraz v utorok sme zaznamenali aj protesty zdravotných sestier v Piešťanoch.

Robert FICO, predseda vlády SR /Smer-SD/
--------------------
To je viete, protesty zdravotných sestier, ja si veľmi vážim...

Norbert DOLINSKÝ, moderátor
--------------------
Tam ide o politické nominácie, aby neboli. O tom hovoril aj prezident Kiska v parlamente.

Robert FICO, predseda vlády SR /Smer-SD/
--------------------
Nie, nie. Tie protesty ja tomu rozumiem, ja som nikdy ľuďom nebral právo vyjadrovať svoj názor. Pokiaľ je to v súlade so zákonom, ľudia majú právo sa zhromažďovať, majú vyjadrovať svoj názor. Čo jednoducho nemôžem celkom brať je miera balkanizácie, ktorá prichádza od opozičných politikov niektorých. Ale pri tých zdravotných sestrách chcem povedať, že nielenže si vážim ich prácu, ale celý problém je v tom, že my nevieme garantovať výšku platu zdravotnej sestre, ktorá pracuje v súkromnom zariadení. Toto je celý spor, ktorý medzi nami je. Oni jednoducho očakávajú, že štát bude garantovať zdravotnej sestre, ktorá robí v súkromnom zariadení taký istý plat, ako zdravotnej sestre, ktorá robí vo verejnom zariadení. My nevieme prikázať spoločnosti Penta alebo nejakej inej spoločnosti, ktorá vlastní nemocnicu, že zdravotná sestra, ktorá robí u vás vo vašej súkromnej nemocnici, musí mať taký istý plat, ako má zdravotná sestra, ktorá robí vo Fakultnej nemocnici v Bratislave. Toto je problém, ktorý tu je dlhodobo. Ja som ponúkal, že poďme riešiť status zdravotnej sestry pracujúcej vo verejnom sektore, vyššie územné celky, mestá, štát. Ale my nevieme garantovať mzdu. My vieme garantovať len minimálnu mzdu a tá ide stále hore.

Norbert DOLINSKÝ, moderátor
--------------------
Ale ten protest nebol len voči mzdám. To bola jedna časť protestu. Tam išlo aj o čistejšie vzťahy v zdravotníctve.

Robert FICO, predseda vlády SR /Smer-SD/
--------------------
Úplne otvorene opakujem ešte raz. Nikto mi za to nestojí v strane, ani vo vláde, ani nikde, aby sa poškodzovalo meno. Naopak poďme využiť túto atmosféru, ktorá vznikla. Prichádza celý rad systémových opatrení. Veď vo vnímaní korupcie nakoniec sme pozitívne stúpli v tej tabuľke v porovnaní s vládou Ivety Radičovej. Lebo či je to elektronické trhovisko, či to je napríklad my málo sa chválime pred svetom tým, že sme obmedzili hotovostný limit. Dnes podnikateľ nemôže pracovať s hotovosťou väčšou, ako 5-tisíc eur. Rovnako fyzická osoba nemôže pracovať s hotovosťou väčšou, ako 15-tisíc eur. Boli tam významné rozhodnutia v oblasti financovania politických strán, schránkové firmy. Veď to je krok, ktorý hovorí, že schránková firma sa dnes už nemôže zúčastniť verejného obstarávania na Slovensku. Poďme do toho. Na každú jednu vec, ktorá sa objaví a na ktorú predchádzajúce vlády nereagovali, lebo nemohli reagovať, lebo sa báli vlastného rozpadu, reagujme vyvodzovaním politickej zodpovednosti, prijímaním konkrétnych preventívnych opatrení a čakajme, že orgány činné v trestnom konaní sa budú vedieť tam, kde to je potrebné, vysporiadať aj trestnoprávne.

Norbert DOLINSKÝ, moderátor
--------------------
Tak keď už ste otvorili tému teda zákona o verejnom obstarávaní, ktorý bol v zrýchlenom konaní v parlamente, otázke je, či možno ten zákon nebol potrebný alebo nebolo by ho potrebné prijať aj o čosi skôr, že prichádza asi až po odpovedi na to, čo sa deje na námestiach a na požiadavky opozície. Je tento zákon podľa vás naozaj dostatočný? Pretože opozícia vyčíta tomuto zákonu práve to, že ide len po úroveň fyzickej osoby a nevysvetľuje jasne pozadie tej fyzickej osoby.

Robert FICO, predseda vlády SR /Smer-SD/
--------------------
Zaujímavé je, že možnože si pamätáte, v roku 2010 na konci mojej prvej vlády, sme urobili tri tlačové konferencie a sme zložili Mikuláša Dzurindu kvôli schránkovým firmám a financovaniu SDKÚ. On sa vtedy musel vzdať lídra na kandidátke SDKÚ a nastúpila pani Radičová. V roku 2010-2012 so schránkovými firmami neurobili absolútne nič. Absolútne nič. Čiže ľudia, ktorí reálne vedeli o schránkových firmách, nás dnes obviňujú, že my dostatočne nereagujeme. Nie je to pravda, pretože prvá vec, ktorú sme urobili, dali sme do zákona o verejnom obstarávaní právo pre Úrad pre verejné obstarávanie, ako podmienku účasti vo verejnom obstarávaní, zisťovať pozadie firmy a teraz sme prijali druhý zákon, ktorý hovorí o tom, že ako náhle niekde firma má svoj koniec ten základ niekde v schránkovej firme, takáto firma sa nikdy nemôže už zúčastniť verejného obstarávania na Slovensku. A padla dohoda aj medzi opozíciou a vládnym Smerom, že pôjdeme ďalej a do troch mesiacov chcem predložiť ďalšie návrhy, ktoré budú ešte viac približovať štát k informáciám o tom, kto je tá konkrétna fyzická osoba, ktorá je niekde na Cypre alebo niekde inde registrovaná, teda ten, kto naozaj vlastní konkrétnu firmu. Zase ja musím porovnávať, pretože ľudia málo kedy majú možnosť porovnávať si informácie. Spomeňte si na tlačovú konferenciu pani Radičovej, ako obhajovala tú cyperskú firmu schránkovú. Ona povedala, Cyprus je demokratická krajina, členský štát Európskej únie. Poďme to riešiť. Pán redaktor, poďme to riešiť. Ak je taká atmosféra, mám obrovskú výhodu v tom, že mne sa nemôže rozpadnúť koalícia, lebo sme sami vo vláde. Ľudia si uvedomujú v Smere aj vo vláde, že akú majú zodpovednosť. Teraz je unikátna atmosféra na to, aby sme významne posunuli boj proti netransparentnosti a korupcii na Slovensku. Ten boj, ktorý tu musel alebo mal začať už v roku 1989, ale nebol tak rozvedený a rozbehnutý, ako sa o to snažíme my teraz.

Norbert DOLINSKÝ, moderátor
--------------------
To znamená do troch mesiacov pripravíte ďalšie návrhy, respektíve novelu tohto zákona?

Robert FICO, predseda vlády SR /Smer-SD/
--------------------
Nebol som vtedy v parlamente, ale viem, že bolo prijaté uznesenie spoločne. Tam sa potom aj opozícia medzi sebou pohádala a je tu záujem pripraviť ďalšie významné doplňujúce návrhy do zákona o verejnom obstarávaní, ktoré ešte viac priblížia štát k informáciám o tom, kto je ten skutočný majiteľ tej firmy, ktorá neviem čo robí. Ale  pravda je taká, že dnes je to možno aj trochu jedno, pretože je to možno dobré späť do minulosti, ale dnes ako náhle niekto má čosi v schránkovej firme v krajine, ktorá odmieta poskytnúť informácie, kto je majiteľom, takáto firma si vo verejných obstarávaniach vo verejných súťažiach ani neťukne. Jednoducho nebude môcť nič robiť.

Norbert DOLINSKÝ, moderátor
--------------------
K tejto téme sa ešte rozhodneme pán premiér budeme venovať. Pozrime sa teraz, možno v poslednej otázke, pretože už nemáme čas, na rok 2015. Vy ste teraz na 15. výročí strany povedali, že teda pripravujete druhý sociálny balíček, ak sa nemýlim. Ten prvý je zameraný skôr na teda nízkoprijímové skupiny, na dôchodcov, na študentov. To všetci vedia a na koho chcete zamerať ten druhý sociálny balíček. Či si možno už nezaslúžia nejaké kompenzácie alebo v úvodzovkách ľahší život práve aj živnostníci, prípadne tá stredná vrstva.

Robert FICO, predseda vlády SR /Smer-SD/
--------------------
V tomto balíku, ktorý teraz realizujeme, už sme z neho viac ako polovičku zrealizovali, boli zohľadnené všetky kategórie. Od mladých ľudí, dôchodcov, ale na svoje si prídu aj podnikatelia. Ja napríklad uvediem, budú veľké úľavy, pokiaľ ide o investovanie do vedy a výskumu. Teraz sme pomohli so znížením zdravotných odvodov, čo neprinieslo žiadne náklady pre zamestnávateľov, ako takých. Áno, je filozofia, povieme ju 31. marca, lebo čakáme do 31. marca 2015, aký objem finančných prostriedkov budeme mať na tento druhý balík. Tentokrát sme dali 250 miliónov eur, tento balík sa už bude pravidelne opakovať. Koľko to bude v roku 2015, záleží od prvých odhadov výberu daní a vývoja ekonomiky na rok 2015. Filozofia je, že poďme balík teraz orientovať na podporu rastu zamestnanosti a na podporu hospodárskeho rastu. Čiže nevylučujem, že budeme hovoriť aj o otázkach, ktoré sa týkajú podpory zamestnávania ľudí, my si uvedomujeme, že sú to podnikatelia, ktorí vytvárajú pracovné miesta. Dnes štát pracovné miesta vytvára iba v malom a preto by bolo správne, ak znovu dáme dohromady nejaký balík peňazí, aby to bolo použité v tomto duchu. Mňa na druhej strane ale teší, že v roku 2015 budeme mať jeden z najvyšších hospodárskych rastov v eurozóne. Predpokladá sa ďalšie znižovanie nezamestnanosti a rast zamestnanosti. V tomto duchu ak ešte k tomu pridáme nejaký dobrý sociálny pozitívny balíček, tak môžeme konštatovať, že rok 2015 môže byť ešte úspešnejší hospodársky, ekonomicky ako rok 2014. Ale my sme dokázali, a to nám nemôže nikto zobrať, že sme dobrí hospodári. Bola najkratšia diskusia o rozpočte v parlamente v histórii. To mi potvrdzuje, že ťažko sa niekde argumentuje, keď tie fakty sú úplne jasné.

Norbert DOLINSKÝ, moderátor
--------------------
To už je skôr ekonomická téma, možno keď tu budeme mať ešte nejakého analytika, tak skôr rozvinieme túto tému. Pán premiér ďakujeme, že ste si našli čas pre našich divákov.

Robert FICO, predseda vlády SR /Smer-SD/
--------------------
Ďakujem za pozvanie, všetko dobré.

Norbert DOLINSKÝ, moderátor
--------------------
Všetko dobré. A na vás milí priatelia sa teším opäť nabudúce, sledujte aj nabudúce reláciu V politike. Ešte pekný deň.

21.12.2014
TA3
Rok v politike
21.12.2014    TA3    str. 01   11:00 V politike
            
Ľuba ORAVOVÁ, moderátorka
--------------------
Dobrý deň, vitajte V politike. Keďže ide o poslednú reláciu v tomto roku, rozhodli sme sa vám pripomenúť tie najdôležitejšie momenty, ktoré hýbali politikou a samozrejme rezonovali aj v politike. Novela ústavy patrila medzi ostro sledované politické témy. S návrhom prišiel vládny Smer, ktorého ambíciou bolo zvýšiť dôveryhodnosť justície. Na to však potreboval aj hlasy opozície. Napokon ich získal, ale predchádzali tomu série rokovaní a aj jedna z diskusií V politike.

Ľuba ORAVOVÁ, moderátorka /február 2014/
--------------------
Pán premiér, zásadné zmeny v justícii, zhruba pol roka po nástupe do funkcie koncom roka 2012, avizoval minister Borec. Po viac ako roku ste prišli so zámermi. Nie je to dlhá doba?

Robert FICO, predseda vlády SR /Smer-SD/ /február 2014/
--------------------
Keď sme zostavovali druhýkrát vládu v roku 2012 v apríli, mal som ako predseda vlády ambíciu nominovať za ministra spravodlivosti človeka, ktorý nestojí ani na jednej z tých dvoch pomyselných barikád, ktoré dnes v súdnictve ako keby sme vnímali. Hľadal som skúseného právnika a človeka s medzinárodným zázemím, ktorý prinesie do justície na ministerstvo spravodlivosti, do vzťahov s Najvyšším súdom kľud, racionálne pohľady. Tento zámer sa podaril, pretože tak vypäté situácie, aké sme ich videli za predchádzajúcej vlády, už neboli od roku 2012 a si myslím, že toto bola najvýznamnejšia úloha, ktorú  minister spravodlivosti vykonal, že upokojil súdnictvo ako také. Postupne sme diskutovali, čo ďalej a uvedomme si jednu vec a dúfam, že v tomto sa zhodneme aj s pánom predsedom poslaneckého klubu KDH, že na niektoré zmeny v justícii potrebujeme ústavné zákony. Čiže bez dohody väčšiny, ktorá má 83 hlasov a menšiny opozície, ktoré má 67 hlasov, aby sme dosiahli minimálne 90 hlasov, to budú všetko iba teoretické rozpravy. Preto nemalo význam, aby sme rovno prišli s návrhmi zákonov. Aby sme rovno predložili na stôl zmeny Ústavy Slovenskej republiky, prípadne iných právnych predpisov, ale povedali sme. Toto sú témy, o ktorých chceme hovoriť. Minister spravodlivosti dostal za úlohu zostaviť pracovnú skupinu. Pozve do nej určite aj predstaviteľov opozície a poďme sa pokúsiť nájsť body, kde sa dohodneme a kde vieme, že keď predložíme ústavný zákon do parlamentu, tak zákon prejde. Toto je jediná cesta v politike, ktorá môže viesť k schváleniu ústavných zmien.

Ľuba ORAVOVÁ, moderátorka /február 2014/
--------------------
Pán premiér, ale predsa len diskutovať vlastne teraz momentálne chcete, ešte ako ste povedali návrhy nie sú na stole. Chcete hľadať zhodu aj s opozíciou. Nebol možno čas ten uplynulý rok začať takúto diskusiu?

Robert FICO, predseda vlády SR /Smer-SD/ /február 2014/
--------------------
Veľa sa hovorí vo vnútri v justícii, pretože v justícii existujú samosprávne orgány a ja som bol svedkom aj mnohých pracovných porád na ministerstve spravodlivosti. My sme najmä orientovali na boj proti súdnym prieťahom. Boli prijaté rôzne právne predpisy v oblasti občianskeho procesného práva. Pripravujú sa zmeny v oblasti trestného práva. Čiže ministerstvo si robilo takú tú svoju štandardnú prácu. Okrem toho sme boli všetci mimoriadne zaťažení konsolidáciou verejných financií. Aj tieto zmeny, o ktorých teraz hovoríme, budú vyžadovať v určitých okamihoch aj finančné náklady. Budeme určite o nich hovoriť detailnejšie a pokiaľ sme nemali istotu, že na to máme, že to môžeme urobiť, tak takéto návrhy zákonov netreba podávať, pretože okamžite by ministerstvo financií protestovalo, že na to nie sú peniaze. Ale sú tam návrhy, ako napríklad zavedenie príplatkov pre sudcov disciplinárnych súdov. Hovoríme o ďalších obrovských investíciách do elektronizácie súdnictva. O tom budem hovoriť, teda najmä elektronický súdny spis, elektronická zbierka zákonov. To sú miliardové v podstate investície, čiže na niečo človek najskôr musí mať, aby si to mohol dovoliť.

Ľuba ORAVOVÁ, moderátorka /február 2014/
--------------------
Pán Hrušovský, vy hovoríte o tom, že premiér, minister spravodlivosti prichádza neskoro. Faktom ale je, ako sme počuli, nejde o konkrétne návrhy zákonov. Ide vlastne o diskusiu. Kde je teda problém?

Pavol HRUŠOVSKÝ, predseda poslaneckého klubu /KDH/ /február 2014/
--------------------
No to by som ja tiež rád vedel pani redaktorka, preto lebo si spomínam na december minulého roka, kedy sme prvýkrát v Národnej rade Slovenskej republiky prerokovávali správu o súdnictve a vtedy, keď bol pán premiér na prvom kontrolnom dni na ministerstve spravodlivosti konštatoval, že súdnictvo potrebuje v prvom rade pokoj. Vtedy pán minister spravodlivosti sľúbil, že predloží koncepciu súdnictva, jeho ďalších zmien. Do dnešného dňa sa nič také nestalo, preto by som sa rád opýtal, že čo sa za ten rok stalo, keď pán premiér si pred týždňom vyhlásil, že súdnictvo potrebuje zásadnú zmenu. Dokonca pripravuješ zriadenie komisie, ktorá sa bude tejto zmene systémovo venovať. Teda čo za ten rok od toho pokoja súdnej moci, ktorú si zdôraznil, že je najdôležitejšia, až po dnešný deň, kedy už sme zistili, že súdnictvo je naozaj v zlom a dezolátnom stave, tomu nasvedčuje aj takmer žalostná, len 24-percentná dôveryhodnosť občanov Slovenskej republiky v súdnu moc. Ale ešte predtým mi nedá, aby som nepomenoval tie dva svety videnia a fungovania súdnej moci. Tá moja koncepcia je o otvorenej justícii. O transparentných výberových konaniach. Je o elektronizácii súdnictva a je o zvýšení transparentnosti a dôveryhodnosti občanov Slovenskej republiky. Nedá mi nepovedať, že kritický okamih nastal v roku 2006, keď bol za ministra prvej vlády pána premiéra Fica, spravodlivosti vymenovaný Štefan Harabin. Vtedy sa začala harabinizácia súdnej moci na Slovensku, čo pretrváva do dnes. Je to predmetom kritiky, nielen samotných sudcov, ale aj slovenskej verejnosti. S tým, s čím sa stretávame, nie je dobrým obrazom a svedectvom o tom, že v tej súdnej moci je všetko v poriadku.

Ľuba ORAVOVÁ, moderátorka /február 2014/
--------------------
Ale to nie je v poriadku podľa mnohých názorov aj odborníkov. V podstate takmer každá vláda neprispela nejakým zásadným krokom, aby tá dôveryhodnosť sa zvýšila.

Pavol HRUŠOVSKÝ, predseda poslaneckého klubu /KDH/ /február 2014/
--------------------
No pani redaktorka, s tým celkom nemôžem súhlasiť, preto lebo pamätám si napríklad len na posledné dvojročné funkčné pôsobenie vlády Ivety Radičovej, kedy bola ministerkou spravodlivosti Lucia Žitňanská, ktorá predložila reformné zákony na transparentnosť súdnej moci. Vtedy ešte aj pán premiér, ako opozičný poslanec spolu s ostatnými namietli tento koncept otvorenej justície na Ústavnom súde, čo ma veľmi prekvapuje, do dnešného dňa, sú tu už dva roky, viacej ako dva roky od podania tohto návrhu, Ústavný súd nerozhodol. Je pozastavená účinnosť týchto zákonov.

Ľuba ORAVOVÁ, moderátorka /február 2014/
--------------------
Nie všetky samozrejme.

Pavol HRUŠOVSKÝ, predseda poslaneckého klubu /KDH/ /február 2014/
--------------------
A ten koncept sa nemôže vlastne realizovať. Ja tam vidím niekde problém a naozaj, ak sa s týmto nevysporiadame, že na čele súdnej moci, v ich najvyšších štruktúrach, budú morálni a bezúhonní ľudia, dovtedy akékoľvek kozmetické zmeny v právnom poriadku upravujúcom činnosť fungovanie súdnej moci, nebude znamenať takmer nič, len akési formálne prejavy, že to chceme, ale nikto nič neurobí. Ešte k tomu oddeleniu, ktoré sme počuli na tlačovke, že by to mal byť zásadný reformný krok predsedu Súdnej rady o predsedu Najvyššieho súdu, taká príležitosť tu už bola.

Ľuba ORAVOVÁ, moderátorka /február 2014/
--------------------
Samozrejme, k tomu sa dostaneme, ale aby sme uzavreli to úvodné kolo. Pán premiér, môžete zareagovať. Faktom je, že pôvodne minister spravodlivosti pán Borec chcel čakať so zásadnými zmenami až potom, ako sa rozhodne o zákonoch bývalej ministerky na Ústavnom súde. Takže už sa nebude čakať?

Robert FICO, predseda vlády SR /Smer-SD/ /február 2014/
--------------------
Tak predovšetkým sme si znovu vypočuli, kto je na vine. Na vine je Robert Fico a jeho vláda, lebo Fico. Dobre, ja už som na toto naučený, pretože ktorýkoľvek krok urobíme, tak okamžite je považovaný za zlý. Ak pôjdeme touto cestou, že si budeme pripomínať rôzne historické kroky, tak asi by to nebolo príliš šťastné, pretože to čo my môžme vyčítať pani Žitňanskej, nemôže nikto vyčítať pánovi Harabinovi. Tu boli obrovské konflikty, do ktorých išla aj ona a ak niekto spolitizoval súdnictvo a ak sa niekto pokúsil o normalizáciu súdnictva, tak to bola hlavne ministerka Žitňanská. Ale môžme touto cestou ísť, ale nikam sa nedostaneme. Na Slovensku je niekoľko nádherných prísloví a jedno hovorí, že lepšie neskôr, ako nikdy. Prečo teraz zrazu je kopu kriku, je pozdvižení, ako hovoria Česi, že je tu záujem prísť a položiť na stôl konkrétne opatrenia a ja netvrdím, že práve oddelenie funkcie predsedu Súdnej rady a funkcie predsedu Najvyššieho súdu je to naj, naj, naj. Za naj, naj, naj, považujem previerky.

Ľuba ORAVOVÁ, moderátorka /február 2014/
--------------------
K tomu sa dostaneme pán premiér, ale moja otázka znela...

Robert FICO, predseda vlády SR /Smer-SD/ /február 2014/
--------------------
Ja len na to odpovedám. To sú tak vážne rozhodnutia v súdnictve, ktoré vyžadujú ústavnú väčšinu. Vyžadujú normálne rozhovory. Mám taký pocit, že opäť nám škrípe komunikácia medzi opozíciou a väčšinou v zásadných otázkach. Tak ponúkame, tu je na stole takáto príležitosť, poďme sa o tom teraz rozprávať. Ale ak sa budeme hrabať v tom, že prečo minister Harabin pred dvoma mesiacmi niečo neurobil alebo urobil. Znovu pripomínam. Spomeňme si, v akom stave bol verejný obraz justície v rokoch 2010 až 2012. Každodenné hádky a škriepky, politizácia. Úloha ministra Boreca, ako človeka, ktorý došiel z iného tábor z neutrálneho, bolo upokojiť to. Aj som mu povedal, pán minister, nechcem od vás nič iné, len zabezpečte, že justícia a súdnictvo odíde z televíznych obrazoviek v podobe hádok a krikov, ktoré sme videli predtým. To bolo zabezpečené a riadne riadil ministerstvo a venoval sa riadnemu chodu tohto ministerstva a justícii ako takej. Teraz prichádza na rad, sme v polovičke vládneho obdobia, prijať opatrenia. Tak prečo je teraz z toho každý nervózni, že sme sa rozhodli s niečím prísť? No tak sme sa rozhodli. To my sa máme za to niekomu ospravedlňovať, že sme vo vláde a že je našou povinnosťou s niečím prichádzať? Veď my nie sme pán predseda politici, ktorí majú rozdielnu politickú históriu. Ty si v politike 24 rokov, ja som v politike 2 rokov. Tak snáď si nebudeme teraz vyčítať, že prečo som to neurobil ja.

Pavol HRUŠOVSKÝ, predseda poslaneckého klubu /KDH/ /február 2014/
--------------------
Len pán premiér, nejde to bez toho, aby sme nepomenovali ten problém naozaj trošku vážnejšie, ako len obchádzať aj personálnu politiku jednotlivých či už ministrov alebo predsedov Najvyššieho súdu a potom neskôr aj predsedov Súdnej rady. Nemôžem súhlasiť s tým, že ministerka Žitňanská bola tá, ktorá kráglovala. Ak niekto sudcov krágloval, to bol pán  minister Harabin a ja mám na to aj niekoľko dôkazov a mám na to aj dôvod, aby som to mohol takto otvorene povedať. Poviem príklad Nitry. Vtedy predseda krajského súdu, ktorý končil vo funkcii predsedu preto, lebo mu uplynulo funkčné obdobie, bol sudcovskou radou Krajského súdu Nitra znovu navrhnutý štyrikrát sudcami krajského súdu a pán minister Harabin ho vtedy nevymenoval. A vieš prečo? Preto, lebo bol aj členom súdnej rady a on v súdnej rade nehlasoval za to, aby Štefan Harabin potom, keď končil vo funkcii ministra spravodlivosti, bol navrhnutý na vymenovanie...

Robert FICO, predseda vlády SR /Smer-SD/ /február 2014/
--------------------
Pán predseda.

Pavol HRUŠOVSKÝ, predseda poslaneckého klubu /KDH/ /február 2014/
--------------------
No dobre, ale keď ty si začal tým kráglovaním, Štefan Harabin bol ten, ktorý v parlamente vulgárnym spôsobom sa vyhrážal poslancovi, že pôjde do basy.

Robert FICO, predseda vlády SR /Smer-SD/ /február 2014/
--------------------
Ja som o žiadnom kráglovaní nehovoril.

Pavol HRUŠOVSKÝ, predseda poslaneckého klubu /KDH/ /február 2014/
--------------------
Štefan Harabin bol ten, ktorý sa na adresu Ústavného súdu a niektorých sudcov Ústavného súdu vyjadroval nehoráznym spôsobom. Ak na tomto človeku máme založiť reformu slovenskej justície, tak si nikdy neporozumieme, preto lebo schváliť alebo neschváliť ústavný zákon o oddelení tejto funkcie, je politickým rozhodnutím a nielen nejakým takým obchádzaním problému fungovania súdnej moci, ktorá bez toho, že by sme naozaj na funkcie najvyššie v súdnej moci nedali morálnych a bezúhonných ľudí, neurobíme žiadnu reformu.

Robert FICO, predseda vlády SR /Smer-SD/ /február 2014/
--------------------
Ja teraz nerozumiem pán predseda. Ty sa na mňa rozčuľuješ.

Pavol HRUŠOVSKÝ, predseda poslaneckého klubu /KDH/ /február 2014/
--------------------
Nerozčuľujem sa vôbec.

Robert FICO, predseda vlády SR /Smer-SD/ /február 2014/
--------------------
Ja ti chcem len pripomenúť ešte raz. Po prvé, nehovor o Nitre, lebo bojuješ za osobného priateľa a to nie je príliš pekné.

Pavol HRUŠOVSKÝ, predseda poslaneckého klubu /KDH/ /február 2014/
--------------------
Vôbec nie.

Robert FICO, predseda vlády SR /Smer-SD/ /február 2014/
--------------------
Takže pozor na to. Mohol by som aj ja ísť do detailov, že o kom teraz hovoríš a za koho bojuješ. Pokiaľ ide o predsedu Najvyššieho súdu. Už veď nebuďme ako malé deti. Pán predseda, kto nastavil podmienky voľby predsedu Najvyššieho súdu? Kto vytvoril inštitút Súdnej rady? Veď ste to urobili vy počas druhej vlády Mikuláša Dzurindu. My sme na systéme voľby predsedu Najvyššieho súdu a na systéme fungovania Súdnej rady v rokoch 2006-2010 nezmenili absolútne nič. Doteraz sme nič nezmenili a chceme o tom s vami hovoriť. Tak už prestaň teraz zase tu vytvárať obraz triednych nepriateľov. Poďme to riešiť. Obidvaja sa zhodneme v tom, že je tu nejaký problém. Ja neviem vyriešiť problém Najvyššieho súdu. Predseda Najvyššieho súdu je volený v Súdnej rade. To nie je môj problém, ani ty ho nevieš ovplyvniť.

Pavol HRUŠOVSKÝ, predseda poslaneckého klubu /KDH/ /február 2014/
--------------------
Súhlasím.

Robert FICO, predseda vlády SR /Smer-SD/ /február 2014/
--------------------
Nechajme Súdnu radu, nech si vyberie takého predsedu Najvyššieho súdu, akého si vyberie alebo akého si vybrala. Ja musím rešpektovať rozhodnutie Súdnej rady, keď Súdna rada si vybrala za predsedu Najvyššieho súdu pána Harabina. Tak aký má toto význam? Tak buď to chcem riešiť. Buď je v justícii neporiadok a chceme ho riešiť alebo zase to bude tak, a ty si na vine Fico, lebo ty si Harabin a vy ste toto urobili a vy ste svätí anjeli a my sme tí diabli. Poďme sa o tom baviť.

Pavol HRUŠOVSKÝ, predseda poslaneckého klubu /KDH/ /február 2014/
--------------------
Nikto tu nechce byť ani svätý, ani anjel, od toho máme ďaleko. Ale musím zareagovať preto, lebo znovu. Nechceš, aby sme sa tu obviňovali kto spravil čo, ale ti veľmi dobre vieš, že podmienky v systéme fungovania súdnej moci a niektoré ústavné zmeny boli podmienkou Európskej komisie pri prijímaní Slovenskej republiky do Európskej únie.

Robert FICO, predseda vlády SR /Smer-SD/ /február 2014/
--------------------
Ale ja vám to nevyčítam.

Pavol HRUŠOVSKÝ, predseda poslaneckého klubu /KDH/ /február 2014/
--------------------
Toto sme museli urobiť potom, čo sa odohrávalo v systéme súdnej moci po Mečiarovi. Tu bolo treba urobiť totálnu revíziu. Veď sa pamätáme na ministerku spravodlivosti, ktorá požehnávala Mečiarove hanebné amnestie, pani ministerka Tóthová a tak ďalej. Tu bola obava, že tá súdna moc sa úplne vymkne z rúk a súdna moc prestane byť dôveryhodným inštitútom ústavným na vymáhanie si svojho práva.

Robert FICO, predseda vlády SR /Smer-SD/ /február 2014/
--------------------
Však choď robiť historika, keď stále o histórii rozprávaš.

Pavol HRUŠOVSKÝ, predseda poslaneckého klubu /KDH/ /február 2014/
--------------------
Ty chceš stále hovoriť o tom, že všetko je v najväčšom poriadku. Poďme si dneska sadnúť a poďme sa od zajtra dohodnúť. Poďme rokovať, ale poďme naozaj sa vážne zaoberať tým či a ako odpolitizovať a odstrániť z tej súdnej moci tých, ktorí jej škodia. Nechcem urobiť kolektívnu vinu zo všetkých sudcov.

Ľuba ORAVOVÁ, moderátorka /február 2014/
--------------------
Pán Hrušovský, ak ste teda povedali, že ten systém, aby aj diváci vedeli, Súdna rada je vlastne volená zo zástupcov návrhov parlamentu, vlády, prezidenta, samotnej súdnej obce. Tento model bol zavedený v roku 2002 vtedajším ešte ministrom spravodlivosti pánom Čarnogurským. Hovorili ste, že bolo to kvôli vstupu Slovenska do Európskej únie. Kritizujete momentálne najmä to obsadenie Najvyššieho súdu. Moja otázka znie, s odstupom času teda pripúšťate, že ten systém, ktorý ste teda zaviedli, nebol dobrý?

Pavol HRUŠOVSKÝ, predseda poslaneckého klubu /KDH/ /február 2014/
--------------------
Ja nehovorím o systéme. Ja hovorím o personálnom výbere.

Ľuba ORAVOVÁ, moderátorka /február 2014/
--------------------
Iste, ale systém bol nastavený takým spôsobom, že Súdna rada vyberá šéfa Najvyššieho súdu.

Pavol HRUŠOVSKÝ, predseda poslaneckého klubu /KDH/ /február 2014/
--------------------
Áno pani redaktorka. Ja proti tomu nenamietam. Ja s tým súhlasím. Možno je treba sa zamyslieť aj ďalej. Nielen na tom, že oddelíme funkciu predsedu Najvyššieho súdu od funkcie predsedu Súdnej rady, ale poďme sa zamyslieť na to, ako kreovať na novo Súdnu radu tak, aby sme ju odpolitizovali a aby sme ju zverili viacej do rúk tým, ktorí za stav súdnej moci nesú najväčšiu zodpovednosť a to sú samotní sudcovia.

Ľuba ORAVOVÁ, moderátorka /február 2014/
--------------------
Takže viac sudcov.

Pavol HRUŠOVSKÝ, predseda poslaneckého klubu /KDH/ /február 2014/
--------------------
To je na zváženie naozaj a do toho treba vtiahnuť nielen politikov, ale v prvom rade tých, ktorí sa profesionálne možno aj akademicky zaoberajú fungovaním súdnej moci, nielen na Slovensku, ale aj v iných štátoch či už Európskej únie alebo vo svete.

Ľuba ORAVOVÁ, moderátorka /február 2014/
--------------------
Pán premiér, hovoríme teda o oddelení funkcie Najvyššieho súdu a Súdnej rady. Moja otázka teda znie, čo sa vlastne stalo, že teraz aj strana Smer prichádza s týmto oddelením. Je vlastne aj to spojenie, ako je to nastavené od čias vlády Mikuláša Dzurindu dôvodom na nedôveryhodnosť justície?

Robert FICO, predseda vlády SR /Smer-SD/ /február 2014/
--------------------
Ja sa ešte vrátim k tomu, čo sme hovorili o Súdnej rade a minulosti. To je taký klasický príklad postoja opozície k vláde. To znamená, keby Súdna rada vybrala predsedu Najvyššieho súdu, ktorý by vyhovoval opozícii, tak ten mechanizmus je perfektný. Ale keďže mechanizmus, ktorý vymyslela terajšia opozícia, vyprodukoval človeka, ktorého oni nechcú, tak tento systém je zlý a treba ten systém zmeniť. To je základný rozdiel v nazeraní na vec. Buď teda mechanizmus nastavím a stojím si za ním a ten mechanizmus potom v nejakých voľbách vyprodukuje predsedu Najvyššieho súdu, ktorého rešpektujem, ale nie ako hovorí teraz opozícia, no keďže Súdna rada nezvolila toho, koho sme my chceli, tak teraz treba Súdnu radu zlikvidovať, popraviť, zničiť a urobiť nejakú novú Súdnu radu. Toto je prístup, ktorý je nikdy nebudem brať. Poďme na to inak, lebo ja idem na tú otázku, ktorú ste postavili.

Ľuba ORAVOVÁ, moderátorka /február 2014/
--------------------
Čo sa vlastne stalo, že vlastne aj Smer dospel k tomu, že...

Robert FICO, predseda vlády SR /Smer-SD/ /február 2014/
--------------------
Pani redaktorka, vôbec to nie je podstatné. Dobre? Podstatné je niečo iné. Podstatné je to, že za tých 20 rokov od roku 1993, kedy vznikla samostatná Slovenská republika, sa urobilo v justícii veľmi veľa. Ale teraz hovorím o krokoch vo vzťahu k sudcom. Výrazne sa zvyšovali platy. Dnes sudcovia majú také výhody, o ktorých samozrejme v iných zamestnaniach sa ani nesníva. Je to 13. a 14. plat. Je to práca doma. Je to PN-ka 100% a už o iných veciach, ktoré sa týkajú dôchodkového zabezpečenia ani nehovorím. V poriadku. Ja tvrdím, ak chceme mať silnú a nezávislú justíciu, tak tieto vymoženosti patria týmto ľuďom, aby boli nezávislí. Aby neboli odkázaní na nejaký úplatok alebo na to, že niekto ich ovplyvní iným spôsobom.

Ľuba ORAVOVÁ, moderátorka /február 2014/
--------------------
To sa predpokladám s opozíciou zhodnete.

Robert FICO, predseda vlády SR /Smer-SD/ /február 2014/
--------------------
Áno. Čiže nejaké obdobie sme tvrdo pracovali na tom, aby justícia z pohľadu formálno-právneho, z pohľadu jej úpravy v základných predpisoch, ale aj materiálneho, bola niečím takým, čo je typické aj v nejakých iných krajinách, ako sú členské štáty Európskej únie. Otázka imunít napríklad. A teraz prišla doba, kedy sme si povedali, je aj tá druhá strana mince naplnená? Je naozaj to súdnictvo natoľko dôveryhodné, aby mohlo požívať takéto výhody a takéto vymoženosti, ako dnes požívajú predstavitelia súdnej moci? Odpoveď je, že dôveryhodnosť je veľmi nízka a že musíme začať v tejto oblasti niečo robiť.

Rok v politike
21.12.2014    TA3    str. 05   11:00 V politike
            
Ľuba ORAVOVÁ, moderátorka /máj 2014/
--------------------
Sme na dobrej ceste. Takto zhodnotil premiér Robert Fico v máji dva roky svojho kabinetu. Opozícia, ako tradične, to videla opačne. V Smere sa po prezidentských voľbách šuškalo o rekonštrukcii vlády a opozícia stále hľadala voči vláde alternatívu. Pán premiér, rekonštrukcia vlády, na to ste vlastne už niekoľkokrát odpovedali a definitívne ste teda povedali, že vaši ministri majú vašu dôveru. Pritom po voľbách aj samotný pán Marek Maďarič nevylúčil prípadné zmeny. Vy ste dokonca požiadali, ak sa nemýlim, ministrov, aby sa sami zhodnotili . Skutočne teda ste ani raz nezauvažovali vnútorne, že niektorý minister by teda mohol byť vymenený?

Robert FICO, predseda vlády SR /Smer-SD/ /máj 2014/
--------------------
Tu sa stretli dva časové okamihy a to bol okamih prezidentských volieb a dvoch rokov vládnutia a požiadal som ministrov o zhodnotenie plnenia programového vyhlásenia nie kvôli prezidentským voľbám, ale kvôli tomu, že dva roky sme boli vo vláde a v každom prípade som chcel urobiť vyhodnotenie po dvoch rokoch vládnutia. Nevidím v tomto momente žiadny dôvod na rekonštrukciu vlády. Rekonštrukcia vlády znamená v praxi výmenu viacerých ministrov. Ale ja na to nevidím žiadny dôvod. Ak by som v budúcnosti bol nespokojný alebo by minister zlyhal, eticky alebo profesionálne, budem konať individuálne a nie rekonštruovať vládu ako celok. Veď som v rokoch 2006 až 2010 vymenil 11-tich ministrov. Túto skúsenosť mám, nie je to príjemné, zavolať si človeka a povedať mu, pán minister, je mi to veľmi ľúto, ale musíte odísť z vlády. Ale mám s týmto skúsenosti, viem, ako sa v takýchto prípadoch postupuje, preto vylúčiť to nemôžem. Individuálne zlyhanie konkrétneho ministra. Ale dnes stojím s plnou váhou za mojimi ministrami, mojou vládou. Moja vláda je stabilná. Toto tejto vláde nemôže nikto zobrať. Neotravujeme verejnosť s ničím, vláda si robí svoju prácu, v parlamente máme 80-tich poslancov, ktorým tak isto treba poďakovať, lebo držia stabilitu vlády ako takej. Ja dúfam, že v takomto stave a v takejto kvalite to potiahneme až do marca roku 2016, kedy budú parlamentné voľby. A opäť ešte jedna prosba. Často sme vystavovaní a požadujú sa od nás reakcie na výmysly. A to nie je výčitka samozrejme smerom k vám, ale najmä to používajú printové médiá. Povedia - z dobre informovaného zdroju, ktorý nechce byť menovaný, sme sa dozvedeli, že... Ale keď použijem takúto vetu na úvod, dobre informovaného zdroja, ktorý nechce byť menovaný, no tak môžem povedať čokoľvek na svete. Často sa objavujú všelijaké fámy, všelijaké nezmysly, len aby sa trošku rozčerili vody. Ja nechcem čeriť vody klamaním. Ak niečo vážne je, tak to poviem sám na tlačovej konferencii, vystúpim, zaujmem k tomu postoj. Vlády je absolútne v kondícii, pri ktorej nevidím žiadny dôvod na výmenu ministrov.

Ľuba ORAVOVÁ, moderátorka /máj 2014/
--------------------
Poďme teda ešte k vašej osobe. Teraz tie dva nasledujúce roky práve k parlamentným voľbám, ste premiérom, predsedom strany Smer-sociálna demokracia. Bude, ak chce Robert Fico byť premiérom, o dva roky po voľbách?

Robert FICO, predseda vlády SR /Smer-SD/ /máj 2014/
--------------------
Všetko bude jasné, keď sa bude zostavovať kandidátka strany Smer-sociálna demokracia v roku 2016. Ona sa bude zostavovať už na budúci rok, niekedy na jeseň. A ten človek, ktorý sa postaví na čelo kandidátky, je na 99% človek, ktorý má ambíciu vyhrať voľby alebo uspieť vo voľbách a z tohto výsledku dosiahnuť aj pozíciu, ktorá z odpovedá jeho postaveniu na kandidátke. Že rozhodujúce bude, ako sa ja postavím k môjmu ďalšiemu životu v roku 2016. Teraz je zrejmé, že mandát, ktorý sme získali v roku 2012, bol neuveriteľne silný. 44% aj čosi, neumožňuje lídrovi strany, aby to položil na zem a odišiel od toho preč. Aj preto teraz, hoci sa stále trápim s tými mojimi chorobami všelijakými pohybovými, tak sa snažím dávať do toho plnú energiu, chcem ukázať, že sme tu. Máme záujem a ja teda, keď sme hodnotili prvé dva roky, aj chyby boli. Samozrejme, veď nikto nie je neomylný. Ale môžeme povedať, že sa urobil obrovský kus roboty. Ideme do toho s plnou vervou, chceme rok 2015 rovnako efektívne využiť a najmä teda priniesť ešte lepšie čísla ako možno oznamujeme teraz. Chceme ešte väčšiu spokojnosť v tej krajine, hoci cítime to, že tá Európa je taká rozkývaná, sú to rôzne názory, prichádzajú do politiky všelijakí ľudia, prinášajú všelijaké názory. Ale ak pôjdeme takto ďalej, tak v roku 2015-16 budem minimálne pri zostavovaní kandidátky ako rozhodujúci činiteľ a tam poviem, ako ďalej. Len každý má dobu expirácie, každý politik. My sme ako nejaké potraviny na pulte. Máte tam napísané spotrebujte dovtedy a dovtedy. A politik niekedy urobí chybu, keď si myslí, že dva roky potom, čo mu uplynula doba na zjedenie, ešte je stále použiteľný. A sú to politici, ktorí stále si myslia, že ešte môžu. Rozhodujúca je podpora verejnosti. Buď máte nejakú významnú časť verejnosti, ktorá vás podporuje a dáva vám energiu, aby ste robili ďalej a vtedy môžete uvažovať pozitívne. Ale ak zistíte, že už vás verejnosť nechce, že ste okukaný, opotrebovaný alebo neviem aký, tak v tom prípade musí prísť ten človek a povedať, dobre, dám vám niekomu inému šancu ísť dopredu. U nás v stane, a to je veľká výhoda, nedošlo nikdy k nejakým vnútrostraníckym preťahovačkám. Patrím medzi jedného z mála predsedov strán na Slovensku a pravdepodobne aj v Európe, ktorý sa nemusí báť, že by mu nikto z podpredsedov pichol hrdzavý nôž do ľadviny odzadu. Komunikujeme, mám výborný spôsob manažovania strany a preto s takýmto tímom je pre mňa radosť pracovať a v roku 2016 sa rozhodne.

Ľuba ORAVOVÁ, moderátorka /máj 2014/
--------------------
Ešte predsa len mi napadla jedna otázka. Svojho času ste uvažovali o oddelení funkcie premiéra a predsedu vlády. Sám hovoríte, že máte toho veľa, nielen pracovne, ale do istej miery vlastne aj zdravotne. Je to ešte aktuálne z vašej strany? Či už v tomto volebnom období alebo do budúcna?

Robert FICO, predseda vlády SR /Smer-SD/ /máj 2014/
--------------------
Ako sa to na Slovensko hovorí? Že mrcha zelina nevyhynie. Myslím si, že pokiaľ ide o fungovanie predsedu vlády, ja som mal takú predstavu, že by mala byť oddelená od predsedu strany. Ale takáto predstava bola vyslovovaná na začiatku môjho prvého mandátu. A človek sa jednoducho učí. Naozaj nemám toľko času na stranu, koľko by som chcel mať. Pretože viac by som chcel chodiť medzi ľudí, hoci chodím pomerne veľa, ale ešte možno viac sa venovať aj voličom, členom a sympatizantom strany. Ale to nejde. Na druhej strane sa zdá, že v týchto pomeroch, ako sú slovenské, je užitočnejšie aj za tú cenu, že sa nevenujete tej strane tak, ako by ste sa chceli venovať, keď tieto pozície zostávajú dohromady, dáva to človeku aj silnú pozíciu potom pri rozhodovaní a my sme o tom veľa diskutovali a sme sa zhodli na tom v strane, že do budúcnosti, keď aj dôjde objektívne k nejakým výmenám, tak vždy treba spájať pozíciu predsedu strany s najvýznamnejšími exekutívnymi alebo parlamentnými funkciami.

Rok v politike
21.12.2014    TA3    str. 08   11:00 V politike
            
Ľuba ORAVOVÁ, moderátorka /november 2014/
--------------------
Záver roka na politickej scéne bol skutočne turbulentný. Kauza CT prístroja spustila personálne rošády. Odstúpila ministerka zdravotníctva Zuzana Zvolenská a podpredsedníčka parlamentu Renáta Zmajkovičová a napokon aj jeho šéf Pavol Paška. V uliciach Bratislavy sa konali protesty proti korupcii, na ktorých sa zúčastnili aj niektorí opoziční poslanci. Na záver sa teda pozrime, ako na to reagovali aktéri politického diania. Komunálne voľby, ale tie poznačila aj kauza piešťanského CT a odchod Pavla Pašku z vedenia Národnej rady, aj z poslaneckého miesta. Vy ste sám povedali niekoľkokrát, že nič sa nedeje v Smere náhodne, tak by som sa chcela spýtať, ak to teda nebolo náhodou, kedy vás vlastne pán Paška informoval o tomto kroku?

Robert FICO, predseda vlády SR /Smer-SD/ /november 2014/
--------------------
Bol veľký pokus, ale sme to asi zvládli, prekryť veľmi dobré výsledky, ktoré sme dosiahli v komunálnych voľbách práve suverénnym rozhodnutím Pavla Pašku, ktorý povedal, že stačilo tých útokov, ktorých voči nemu bolo naozaj neúrekom a nevyberaných útokov a rozhodol sa, že z tejto pozície odstúpi. Je to veľké rozhodnutie, pretože v krátkom čase odišla z pozície ministerky zdravotníctva pani Zvolenská, podpredsedníčka Národnej rady Renáta Zmajkovičová, teraz sa rozhodol sám pre takýto krok aj predseda Národnej rady. My sme komunita alebo kolektív v Smere, ktorý už funguje 15 rokov. Ja by som želal každej jednej strane, aby mala takú vnútornú stabilitu, ako máme my. Čiže presne podľa toho, ako to u nás funguje, prišiel jednoducho jeden telefonát. My sme okamžite o tom rokovali v užšom vedení. Nikto z čelných predstaviteľov Smeru-sociálna demokracia nemohol byť neinformovaný, všetci o tom vedeli a prijali sme rozhodnutie Pavla Pašku. Všetci dobre vieme, že bude ďalej pracovať, ako podpredseda strany Smer-sociálna demokracia.

Ľuba ORAVOVÁ, moderátorka /november 2014/
--------------------
Vy osobne ste ho nejako možno neodhovárali od tohto kroku?

Robert FICO, predseda vlády SR /Smer-SD/ /november 2014/
--------------------
Uvedomoval som si, aký obrovský tlak bol naňho vyvíjaný a viem, že sa chystá a myslím si, že robí správne, urobiť niekoľko právnych krokov proti neuveriteľným klamstvám. Veď si len spomeňme a ja na to už nemám silu teraz, ja som viedol nejakú súdne spory s médiami v minulosti, na 95 percent som bol úspešný v týchto sporoch. Ale keď si uvedomíme, ako si strelil do kolena pán Lipšic v parlamente, keď vyhlásil, že nejaká firma v Belize je spojená s Pentou. No ale bola to síce firma Penta, ale nie tá slovenská. To bol nejaký chlap z východného Slovenska, ktorý vôbec nič nemá spoločné s Pentou a teraz sa myslím celé Slovensko dobre zabáva, keď Penta zaregistrovala na Belize firmy, ktoré sa volajú Lipšic entertainment a NOVA entertainment. Čiže sú prípady z parlamentu, na ktoré bude musieť Pavol Paška reagovať. Ale ľudsky jeho rozhodnutie chápem a takto ľudsky som ho aj prijal.

Ľuba ORAVOVÁ, moderátorka /november 2014/
--------------------
Vy ste teda povedali, alebo teda pán Paška povedal, že chce chrániť rodinu pred útokmi. Chráni v podstate týmto rozhodnutím Pavol Paška aj Smer vzhľadom na to, že videli sme, aké boli reakcie v uliciach a podobne?

Robert FICO, predseda vlády SR /Smer-SD/ /november 2014/
--------------------
Niekoľkokrát sme použili v Smere-sociálna demokracia výraz balkanizácia slovenskej politiky. Ja nikdy nebudem upierať ľuďom právo sa zhromažďovať, pretože na to je zhromažďovacie právo. Ale budem upierať právo politikom niektorým, ktorých označujem za polobláznov alebo bláznov a hovorím to veľmi úprimne a otvorene, aby štvali, doslova štvali ľudí a prenášali štandardne demokratický súboj z Národnej rady Slovenskej republiky do ulíc. Je to veľmi nebezpečné, takáto balkanizácia môže viesť k veciam, ktoré nebudú naozaj pekné. Domnievam sa, že to čo Pavol Paška urobil, bolo predovšetkým ochranou jeho rodiny. Neželám to nikomu, nikomu to neželám, pretože toto môžu urobiť len ľudské hyeny, ktoré organizujú mítingy pred súkromnými domami a bytmi politikov. Ak niečo majú títo ľudia, tak im teda odporúčam, hovorím o politikoch stále. Ja neberiem právo ľuďom, hovorím o politikoch. Hoci nazývať ich politikmi je príliš pekné slovo. Ja im teda odporúčam všetkým, ak chcú súperiť, tu je demokratický systém a sme členským štátom Európskej únie. Na to sú parlamentné voľby a na to sú súboje v parlamente. Nech predložia tejto krajine lepší model riadenia tohto štátu a nech sa uchádzajú v parlamentných voľbách v roku 2016 o dôveru ľudí. Ak ju získajú zablahoželáme im a budeme rešpektovať, že my budeme v opozícii a oni budú vo vláde. Ale nemôžem rešpektovať, aby takíto ľudia, ja budem teraz trošku osobný, toľko nenávisti a zloby, čo má v tvári pán Lipšic, to je niečo, čo naozaj začína byť pre túto krajinu nebezpečné.

Ľuba ORAVOVÁ, moderátorka /november 2014/
--------------------
Pán premiér myslíte si, že práve tým odstúpením Pavla Pašku sa v podstate tá ulica už nebude aktivizovať, lebo...

Robert FICO, predseda vlády SR /Smer-SD/ /november 2014/
--------------------
Nejde vôbec o ulicu. Vôbec nejde o ulicu, opakujem, vôbec nejde o ulicu. Ide o štváčov politických. Ide o ľudí typu Matoviča, Hlinu, Lipšica a ďalších a ďalších. Tiež som sa aj ja napríklad dozvedel, že organizujú nejaké veci súkromného charakteru proti mojej osobe. Ja vám dám príklad, aby ste teda boli trošku v obraze, čo sú všetko schopní robiť. Ja bývam na treťom poschodí v jednom bytovom dome v Bratislave. Mne pravidelne každý druhý, tretí večer chodí pri oknách tá helikoptéra s tou kamerkou a takto mi pozerá do bytu. Pravidelne. Čo chcú ma vidieť v trenírkach? Alebo čo vlastne chcú odo mňa, ako prečo takýmto spôsobom niekto za každú cenu sa snaží urobiť nejaké kroky? Máme informácie, že niekto chcel podplatiť upratovačky v Košiciach, aby sa dostali do bytového domu, kde býval predseda parlamentu a nafotili tam nejaké veci. Toto sú metódy, ktoré nebudem nikdy rešpektovať, opakujem nikdy rešpektovať a znovu ešte raz, vyzývam týchto štváčov, nehovorím o ľuďoch na ulici. Ľudia majú právo ísť demonštrovať, na to majú ústavné právo. Ale títo štváči nech s tým prestanú a nech vedú normálny štandardný kultúrny politický súboj v Národnej rade Slovenskej republiky, pretože toto na ulici nemôže k niečomu dobrému viesť.

Ľuba ORAVOVÁ, moderátorka /november 2014/
--------------------
Predsa len aj oni sú síce politici, ale sú tak isto občania. Ale moja otázka znie, nebolo by možno riešením, oni sa chceli s vami stretnúť a rozprávať sa o tej situácii. Vy ste ich neprijali.

Robert FICO, predseda vlády SR /Smer-SD/ /november 2014/
--------------------
Oni vstúpili do politického súboja. Predsa sa uchádzali o podporu v parlamentných voľbách. Niektorí z nich sedia v Národnej rade Slovenskej republiky, či už ako nezávislí poslanci alebo sa nechali na chrbte niektorých strán dostať do parlamentu a potom z týchto strán odišli. Ak nie sú schopní zvádzať parlamentné súboje a presvedčiť verejnosť o nejakom lepšom programe, tak nech to nerobia. Nech idú robiť nejakú inú prácu, ktorej rozumejú trošku lepšie. Ale pravdepodobne rozumiete o čom hovorím, že nie je možné takto viesť politický súboj. Takto to jednoducho nejde.

Ľuba ORAVOVÁ, moderátorka /november 2014/
--------------------
Dobre, ale prečo ste sa s nimi možno nestretli, ak teda oni vás požiadali ako politici, ako poslanci o stretnutie?

Robert FICO, predseda vlády SR /Smer-SD/ /november 2014/
--------------------
Majú kedykoľvek možnosť mi postaviť otázky v Národnej rade Slovenskej republiky. Môžu ma kedykoľvek interpelovať, ak mi napíše interpeláciu poslanec Národnej rady, musím na to odpovedať. Ale parlamentná demokracia nefunguje tak, že politici, ktorí prakticky nemajú žiadnu podporu, dávajú pokyny a príkazy predsedovi parlamentu alebo mu dávajú nejaké požiadavky alebo ho dokonca stavajú do polohy, že keď toto neurobíš, no tak ti prídeme zbúrať dom. Takto nefunguje demokracia. Takto nefunguje svet. Tu sú naozaj v tomto veľmi pomýlení. My budeme reagovať na štandardné kultúrne parlamentné postupy, ako sú interpelácie, otázky, parlamentná diskusia. Veď sme tam sedeli 72 hodín v parlamente počas môjho odvolávania. Aj som vystupoval, aj som niečo povedal, ale to keď počúvate, čoho sú schopní títo ľudia, tak jednoducho ja tomu nerozumiem, že ako takto sa niektorí ľudia môžu znížiť k takejto kultúre vystupovania.

Ľuba ORAVOVÁ, moderátorka /november 2014/
--------------------
Dovládne Smer do riadnych parlamentných volieb, lebo v súvislosti so sociálnou situáciou, ktorá vznikla, politológovia niektorí špekulovali o tom, či teda nie je v hre aj scenár predčasných volieb.

Robert FICO, predseda vlády SR /Smer-SD/ /november 2014/
--------------------
Prečo by išiel Smer-sociálna demokracia do predčasných volieb? To je tiež také, ja mám rád niekedy politologické diskusie, pretože sú dôležité, aj to patrí do určitej kultúry krajiny, ktorá je parlamentnou demokraciou. Ale vysvetlite mi, čo je to za teóriu, že strana, ktorá má 83 poslancov v Národnej rade a ktorá realizuje pozitívne sociálne veci, ktorá má veľmi silnú podporu slovenskej verejnosti. Uvedomte si, že sme už druhýkrát vo vláde. Je celkom normálne, že ten tlak verejnosti a tie očakávania sú stále pomerne veľké, ale ideme do posledného roku, kde budeme finišovať. Kde chceme dokončiť množstvo vecí. Máme vnútornú stabilitu, absolútnu vnútornú stabilitu. Kde je tu vnútorná logika, že prečo by sme mali ísť do predčasných parlamentných volieb? Voľby budú v marci 2016 v riadnom termíne, ktorý je nastavený. Pozrite sa, môže sa stať, nejaký vonkajší faktor, to ja neviem vylúčiť. Môže dôjsť k vojne na Ukrajine alebo k čomukoľvek, ešte väčšia, aká je tam teraz. Ale za daných okolností nie je vôbec žiadna logika v tvrdení ktoréhokoľvek politológa, že by sme mali smerovať k predčasným parlamentným voľbám. Na toto nie sú žiadne dôvody.

11.1.2015
TA3
Predvolebný rok 2015 - Robert Fico
11.1.2015    TA3    str. 01   11:00 V politike
            
Norbert DOLINSKÝ, moderátor
--------------------
Dámy a páni, želám vám pekné predpoludnie. S príchodom nového roka 2015 vstupujeme do predvolebného obdobia. Keďže riadne parlamentné voľby budú už na jar budúceho roka, mnohé politické strany využijú práve toto obdobie na prezentáciu svojich programov pre získanie si priazne svojich voličov. Či im skutočne záleží na našej budúcnosti, sa pokúsim zistiť už o chvíľu. Do prvej relácie V politike v tomto roku prijali pozvanie šiesti predsedovia najsilnejších politických strán, ktoré majú po voľbách 2016 reálnu šancu dostať sa do nového parlamentu. A tak postupne v tomto štúdiu privítam Roberta Fica, Igora Matoviča, Jána Figeľa, Bélu Bugára, Richarda Sulíka a Radoslava Procházku. Dámy a páni, vitajte V politike. Mojimi prvým hosťom v relácii V politike je predseda vlády a zároveň predseda strany Smer-sociálna demokracia pán Robert Fico. Vitajte, želám vám pekný deň.

Robert FICO, predseda vlády SR /Smer-SD/
--------------------
Ďakujem za pozvanie.

Norbert DOLINSKÝ, moderátor
--------------------
Mali by sme na úvod povedať, že túto reláciu nakrúcame vopred, pretože dnes v nedeľu ste teda už v Paríži. Koná sa tam manifestácia proti terorizmu v súvislosti s udalosťami, ktoré sa stali v Paríži v priebehu tohto týždňa. Na tejto akcii sa zúčastnia popredné politické špičky a ide tam aj slovenská delegácia. Ako vravím, aj vy. Téma je jasná, odsúdiť terorizmus. Ako môžu informácie, ktoré tam získate na tomto podujatí, pomôcť aj Slovenskej republike?

Robert FICO, predseda vlády SR /Smer-SD/
--------------------
Ďakujem, že ste mi dali niekoľko náskok, že môžem odcestovať do Paríža dnes, pretože vnímam toto podujatie ako mimoriadne dôležité. Chceme preukázať na jednej strane solidaritu s Francúzskom. Na druhej strane chceme ostro odsúdiť terorizmus, na ktorý neexistujú žiadne dôvody a potom chceme aj ukázať spolu s ďalšími občanmi Francúzska, že je tu obrovská masa ľudí. Sila, ktorá sa vie postaviť voči takýmto praktikám. Budú prítomní premiéri prakticky všetkých členských štátov Európskej únie, ale ako som videl zoznam, prídu ľudia aj z iných štátov Európy a sveta a nepôjde len o formálny akt odsúdenia, že budeme niekde v uliciach spoločne manifestovať alebo pochodovať pokojným kľudným spôsobom, ale očakáva sa aj stretnutie na úrovni premiérov a prezidentov členských štátov Európskej únie, ktoré by mal zorganizovať prezident Francúzska Francois Hollande, kde by malo dôjsť k výmene informácií. Tu však chcem každého ubezpečiť, že naša tajná služba veľmi efektívne spolupracuje v rámci medzinárodných štruktúr. Má veľmi dobrý kredit. Tak ako my prijímame informácie, my aj poskytujeme informácie o dianí na Slovensku, možno o tom, že či aj tu sú nejakí ľudia, ktorí by mali byť monitorovaní viac alebo menej a považoval som za správne takúto  mieru solidarity voči Francúzsku, najmä francúzskemu prezidentovi Francoisovi Hollandovi prejaviť a hoci je to všetko tak na poslednú chvíľku zorganizované, ja som prispôsobil celý môj program a ešte raz ďakujem vašej televízii, že sme o niekoľko hodín mohli skôr nahrať tento rozhovor.

Norbert DOLINSKÝ, moderátor
--------------------
Tak napokon je to téma, ktorá naozaj zaujíma ľudí a terorizmus a podstata terorizmu je vystrašiť ľudí, šíriť strach medzi ľuďmi a vy ste spomínali, že aj na Slovensku možno, ale to sa opýtam, či sú nejaké osoby, ktoré sú monitorované. Ale ešte predtým, na koľko je reálne možno podobná hrozba, ako čo sme zažili tieto udalosti vo Francúzsku, u nás doma na Slovensku?

Robert FICO, predseda vlády SR /Smer-SD/
--------------------
Nechcem vôbec v žiadnom prípade šíriť nejakú paniku a môžem len potvrdiť, že keď aj nastal vojenský konflikt na Ukrajine, tak sme okamžite monitorovali slovensko-ukrajinskú hranicu, či tam nie je zvýšený pohyb osôb, či tam nie je nejaké riziko. Ako náhle sa stane niečo také tragické, ako sa stalo teraz v Paríži, tak sa možno 4-krát viac naštartujú motory tajných služieb, hoci oni veľmi poctivo pracujú a tieto informácie spracovávajú. Dnes povedať, že nič také nie je možné v nejakej inej krajine, sa nedá a bolo aj medializovaných niekoľko informácií, že podobné útoky by mohli byť v niektorých ďalších krajinách a ja som sám zvedavý, ako v Paríži budú zvládnuté bezpečnostné otázky, pretože bude tam prítomná naozaj špička takých lídrov, ako je pani Merkelová, ako je David Cameron a títo ľudia používajú podstatne väčšiu ochranu, ako používajú premiéri malých krajín a o to viac je to aj taká odvážna akcia, že všetci títo lídri sa postavia spoločne s obyvateľmi Paríža a z okolia na ulicu a veľmi jasne povedia, nenecháme sa zastrašiť.

Norbert DOLINSKÝ, moderátor
--------------------
Rozhodne však Islamský štát sa nechal počuť teda, že v týchto akciách neprestane. Bude pokračovať a nielen na území Francúzska, ale aj v iných krajinách. Sme súčasťou Európskej únie, čo je významná európska štruktúra a preto tá otázka bola taká, že či na Slovensku sa máme čoho obávať? Ja nechcem samozrejme maľovať čerta na stenu a strašiť ľudí, ale predsa len.

Robert FICO, predseda vlády SR /Smer-SD/
--------------------
My sa aktívne zapájame do napríklad podujatí v rámci Afganistanu, kde často ide práve o boj proti terorizmu a znovu len bez uvádzania akýchkoľvek detailov môžem skonštatovať, že Slovenská informačná služba a ďalšie služby, ktoré zbierajú podobné informácie, požívajú na medzinárodnej úrovni mimoriadne vysoký kredit. Preto ja sa neobávam, že by došlo k nejakému zlyhaniu. Naopak myslím si, že budú pôsobiť veľmi preventívne, nielen do vnútra krajiny, ale aj navonok, pokiaľ získajú nejaké informácie, ktoré by mohli zastaviť alebo obmedziť teroristické správanie.

Norbert DOLINSKÝ, moderátor
--------------------
Tento týždeň mala vláda až dve zasadnutia. To druhé mimoriadne už bolo v čase francúzskych udalostí. Stretli ste sa aj s ministrom Kaliňákom predpokladám a rozprávali ste aj o bezpečnostných opatreniach. Zvýšili sme nejaké, ako naša krajina?

Robert FICO, predseda vlády SR /Smer-SD/
--------------------
Od okamihu, ako došlo k tragédii v Paríži, som vo veľmi úzkom kontakte tak s ministrom vnútra, ako aj s riaditeľom Slovenskej informačnej služby. Vymieňame informácie. Ako náhle by vznikla potreba na zvolanie bezpečnostnej rady, tak to okamžite urobíme, pretože takto sme to robili aj v prípade konfliktu na Ukrajine. Ale teraz si myslím, že máme k dispozícii všetky tie informácie, ktoré máme mať. Ale teroristický čert nikdy nespí. Treba byť maximálne opatrný.

Norbert DOLINSKÝ, moderátor
--------------------
Sú možno aj na Slovensku nejaké osoby. Asi je to tajná informácia, napriek tomu to bude myslím divákov zaujímať, či sú na Slovensku osoby, ktoré sú takto monitorované, ako boli bratia Kouachiovci?

Robert FICO, predseda vlády SR /Smer-SD/
--------------------
Slovensko je členský štát Schengenu. Je tu voľný pohyb osôb. Schengen je presne o tom, že môžete si v Estónsku zobrať auto, natankovať a dokiaľ vydržíte a nezaspíte, tak sa zastavíte až v Portugalsku na pobreží Atlantiku. Čiže pohyb osôb v rámci Schengenu je podstatne jednoduchší, preto musíme byť opatrní. Áno, my tak isto sledujeme, ktorí ľudia sú tu, ktorí ľudia žiadajú o štátne občianstvo, či pracujú, či nepracujú. Toto je bežná prax Slovenskej informačnej služby a ďalších podobných inštitúcií na Slovensku.

Norbert DOLINSKÝ, moderátor
--------------------
Práve či je tá kontrola dostatočná, pretože tým smutným paradoxom je, že bratia Kouachiovci, ktorí boli zodpovední za ten prvotný útok v redakcii satirického časopisu, boli monitorovaní francúzskou políciou a francúzska polícia je jedna z najkvalitnejších v Európe, pretože majú s týmto skúsenosti a preto sa pýtam, že či aj na Slovensku máme takéto osoby?

Robert FICO, predseda vlády SR /Smer-SD/
--------------------
Často je všeobecne známe, že profesiou som trestný právnik a že som zastupoval Slovensko na Európskom súde pre ľudské práva v Štrasburgu. Aj my sme mali v prípade veľa okatých by som povedal nie že zlyhaní, ale 3-4-krát došla manželka sa vysťažovať na manžela, že ju bije. Policajti tam 3-4-krát išli, 3-4-krát urobili nejaké opatrenia, ktoré mohli urobiť a na 5. krát ten manžel tú manželku zabil. Preto opatrnosti nikdy nie je dosť, čiže nedá sa nikdy povedať, že nič sa nestane. Ale ako poznám štruktúru Slovenskej informačnej služby, tak ma to napĺňa nejakou mierou uspokojenia, že ak budú mať informácie, ktoré by naznačovali nejakú hrozbu, budem s nimi veľmi intenzívne pracovať.

Norbert DOLINSKÝ, moderátor
--------------------
K tomuto ešte jedna otázka na záver, skôr ako sa presunieme k podstate našej debaty. Nechcem to samozrejme porovnávať, ale môžeme to dať v súvislosti do nejakej paralely aj s útokom na americké Dvojičky, kde teda následne na to, aj keď tam bolo oveľa viac samozrejme mŕtvych, bola to veľmi nešťastná udalosť, ale následne na to bolo prijatých na celom svete množstvo opatrení bezpečnostných, či očakávate možno aj po tejto udalosti vo Francúzsku nejaké opatrenia v Európe, ktoré sa dotknú nás všetkých aj na Slovensku?

Robert FICO, predseda vlády SR /Smer-SD/
--------------------
Už len to, že sa zajtra alebo teda dnes sa stretávame v Paríži, je náznakom toho, že táto téma bude témou najbližšieho summitu Európskej únie. Dá sa preto predpokladať, že na summite Európskej únie Európska rada príjme pomerne vážne závery, pokiaľ ide o boj proti terorizmu.

Norbert DOLINSKÝ, moderátor
--------------------
Fajn. Tak bol by som veľmi rád, keby sme sa teraz posunuli ďalej. Budeme sa ešte aj Parížu určite venovať v našom spravodajstve tým konkrétnym výsledkom, o ktorých ste hovorili. V roku 2015, začiatkom roka sme vstúpili do predvolebnej kampane. Napokon, by ste boli u mňa v relácii tak takto túto stredu a už sme sa o tom otvorene rozprávali. Len niektorí politológovia a možno to vnímajú aj niektorí diváci, prípadne aj vaši voliči tak, že strana Smer-sociálna demokracia, teraz sa vás pýtam ako predsedu tejto najsilnejšej strany, už vstúpila do predvolebnej kampane už v lete, keď teda ste prijali na sneme prvý sociálny balíček. Je to už taký znak predvolebnej kampane alebo nesúvisí to s kampaňou ešte?

Robert FICO, predseda vlády SR /Smer-SD/
--------------------
My sme prijali viac záväzkov, napríklad vo vzťahu ku konsolidácii verejných financií, k znižovaniu verejného dlhu, k znižovaniu nezamestnanosti a tieto záväzky sme plnili, lebo to sú záväzky, ktoré vyplývajú z programového vyhlásenia vlády. Ale keďže sa nám podarilo konsolidáciu dokončiť a lepším výberom daní sme získali balík finančných prostriedkov, tak sme povedali, že je potrebné prísť už aj s inými návrhmi, ako len s konsolidáciou verejných financií, hoci my sme konsolidáciu veľmi principiálne robili nie na úkor ľudí, ktorí zarábajú najmenej, ale na úkor tých, ktorí tých peňazí majú trochu viac. Čiže v roku 2014 sme oznámili prvý balík. Tento balík je viac ako na polovicu už naplnený. Sú tam veľmi vážne rozhodnutia. Ešte nás čakajú vážne rozhodnutia. Ja som veľmi rád, že od 1. januára 2016 bude platiť schéma, že DPH sa bude platiť až potom, čo dostane podnikateľ peniaze za svoju vykonanú prácu. Ešte budú určité úpravy vo vzťahu k cenám zemného plynu. Ideme rozširovať kapacity škôlok a predškolských zariadení. A teraz ale nie bezhlavo. My sme len prijali ďalšie rozhodnutia a povedali sme, že ak sa nám bude dariť v roku 2015 rovnakým spôsobom dobre vyberať dane, lepšie vyberať dane, my sme na DPH-čke naozaj strašne veľa peňazí teraz získali tým, že máme kontrolné mechanizmy, Kobra, Finančná správa pracuje v tomto veľmi dobre. Tak chceme do 31. marca, keď budeme vidieť nejakú prognózu daňovú, ekonomickú, si opätovne sadnúť a povedať je tu ešte nejaký priestor? Ten priestor by mal byť orientovaný predovšetkým na vytváranie pracovných miest, na zamestnanosť. Ja iba naznačím jedno opatrenie, o ktorom uvažujeme, ale to že ho naznačujem neznamená, že automaticky bude. Ale ako uvažujeme. Na jednej strane máme mladé rodiny, ktoré majú deti. Chceme pomôcť týmto mladým rodinám s deťmi, ale súčasne chceme pomôcť tak, aby toto rozhodnutie pomohlo rozvíjať cestovný ruch v našich slovenských zariadeniach mimo prázdnin. Čiže hľadáme kombináciu, uvažujeme o tom. 31. marca by mal byť známy objem finančných prostriedkov, ktorý si môžeme dovoliť v roku 2015 a potom politicky by mali byť veci schválené do prvej polovičky roku 2015 a realizácia druhá polovička roku 2015.

Norbert DOLINSKÝ, moderátor
--------------------
Ale to sú všetko tak povediac pozitívne opatrenia, ktoré môžeme vnímať ako už predvolebnú kampaň pred voľbami 2016.

Robert FICO, predseda vlády SR /Smer-SD/
--------------------
Pán redaktor, Smer-sociálna demokracia vyhral voľby v roku 2012 a opozičné strany odmietli s ním ísť do vládnej koalície. Odmietli a my sme splnili všetky záväzky, ktoré sme na seba prijali a preto vôbec sa nemusím hanbiť alebo nemusím sa báť niekomu pozerať do očí, keď prijímame takéto rozhodnutia. Čo je na tom zlé, že chceme znížiť výraznejšie cenu plynu pre domácnosti? Čo je na tom zlé, že sme povedali, že študenti a dôchodcovia môžu cestovať vlakom zadarmo? Čo je na tom zlé, že majú dnes zamestnávatelia úľavy 25-percentné pri podpore vedy a výskumu? Tých opatrení je tam veľa. Zvýšili sme minimálnu mzdu historicky na 380 eur. Urobil sme súbeh dávky v hmotnej núdzi. Zrazu sme urobili opatrenia, ktoré vedú k znižovaniu nezamestnanosti a k nárastu vytvárania nových pracovných miest. Takmer o 50-tisíc pracovných miest je viac. Netvrdím, že všetko je perfektné. Ja som nikdy takýto nebol. Ja si myslím, že treba zachovávať vždy aj rešpekt k tomu, čo človek robí, ale treba byť veľmi realistický. No áno, vaša otázka je legitímna v niečom inom a tá vaša otázka je legitímna v tom, v akom stave sa nachádza opozícia a v akom stave sa nachádza vládny Smer, pretože parcelizácia opozície je brutálna. To dnes čo poslanec opozície, to samostatná strana. Porozpadávali sa strany, porozpadávali sa kluby a my dnes nevidíme reálne, že by sa niekto posadiť a povedal, takto by sme robili konsolidáciu. Takto by sme znižovali verejný dlh. Jediné, čo urobia strany, ktoré majú 2-3%, tak vykrikujú na Smer, že so Smerom nepôjdu do vlády, hoci ešte ani nie sú v parlamente v roku 2016. My nebudeme nikdy dávať vyjadrenia tohto typu. Nikdy. Smer-sociálna demokracia má záujem, aby získala taký výsledok v roku 2016, ktorý umožní vytvorenie stabilnej vlády na Slovensku, lebo výraz, ktorý je možno trošku expresívny, ale ja ho zopakujem. Pánboh ochraňuj túto krajinu, ak by tu mal vládnuť nejaký zlepenec v čase, kedy máme za humnom problémy na Ukrajine, kedy možno bude treba reagovať na výzvy typu terorizmu alebo kedy bude treba reagovať na výzvy zvyšovania sociálnej úrovne ľudí. No viete si predstaviť, že by 6 alebo 7 politických strán sa na niečom dohodlo? Myslím si, že slovenská budúcnosť je určite určená tvorbou nových koalícií. Ako nemajme predstavu, že budú vznikať vlády jednej politickej strany. Ale musia to byť stabilné štandardné politické strany, ktoré sa vedia dohodnúť a kde platí, že poslanci, ktorí držia takúto koalíciu vo vláde, sa nerozutekajú pri prvom hodnotovom spore, ktorý môže vzniknúť.

Norbert DOLINSKÝ, moderátor
--------------------
To je problém opozície a napokon ja tu ešte v priebehu dnešnej relácie budem mať piatich predsedov opozičných politických strán, kde sa ich budem pýtať na tieto otázky, teda ako vidia možnú spoluprácu, prípadne možnú konsolidáciu verejných financií v ďalšom období, prípadne čo vytýkajú súčasnej vláde. Ale ja sa vrátim predsa len k tomu balíčku opatrení. Istá skupina...

Robert FICO, predseda vlády SR /Smer-SD/
--------------------
Prepáčte, že vám skáčem do reči, ale všimnite si, že téma nezamestnanosti, téma poklesu verejného dlhu, téma deficitu, téma inflácie vôbec nie je téma tejto spoločnosti. No lebo nemajú čo vyčítať. Nezamestnanosť išla dole z viac ako 14% na 12%. Už som spomenul 50-tisíc nových pracovných miest. Verejný dlh, jeden z najnižších v eurozóne. Už sme pod 55-timi percentami. Deficit sme zvládli bravúrne. Boli sme vyradení z procedúry nadmerného deficitu, čo ukazuje, že jednoducho držíme veci. Inflácia? No veď predsa vláda využíva silný regulačný rámec, pokiaľ ide o cenu elektrickej energie, cenu plynu. Aj preto tá miera inflácie je taká nízka, aká je. Čiže veľmi ťažko sa v podmienkach, kedy robíme poriadok vo verejných financiách, lepšie vyberáme dane, ponúkame nejaké sociálne riešenia pre verejnosť, ponúka nejaká alternatíva. Ale ak ich alternatíva bude spočívať len v tom, že piati alebo šiesti budú kričať, že nie, no tak potom toto nie je alternatíva pre Slovensku. My hovoríme áno. My sa chceme dohodnúť.

Norbert DOLINSKÝ, moderátor
--------------------
No minimálne s pánom Figeľom som sa v tejto relácii a ešte aj po vás príde tak isto do tohto štúdia, rozprával o tom, keď už spomínate mieru nezamestnanosti, že KDH má inú mechaniku výpočtu a vyšli im trošku iné čísla. Čiže zase závisí to možno trošku aj od toho.

Robert FICO, predseda vlády SR /Smer-SD/
--------------------
A čo majú hovoriť? Čo majú hovoriť? Snáď nebude nikto spochybňovať, že dochádza k poklesu nezamestnanosti. My sme zaviedli aj nové nástroje vo vzťahu k mladým ľuďom, kedy ponúkame zamestnávateľom, že im preplatíme na nejaké obdobie minimálnu mzdu a odvody, ak sa zaviažu, že nejaký čas podržia pracovné miesto. 80% mladých ľudí na Slovensku si udržalo túto novú formu, čo opäť zvýšilo počet pracovných miest pre mladých ľudí. Ja rešpektujem opozíciu. Ako ja len chcem od opozície, aby sme zvádzali normálny programový súboj. My sme sociálna demokracia, ktorej záleží na rovnováhe záujmov zamestnancov, zamestnávateľov a sociálnych partnerov. Toto je naša politika. Túto politiku budeme ponúkať aj ďalej a potom je pravica, ktorá väčší dôraz kladie na zamestnávateľov, na banky, na súkromné spoločnosti. Jednoduchú sú to dva legitímne svety a nech si verejnosť vyberie v roku 2016, ktorý z týchto svetov je pre verejnosť lepší.

Norbert DOLINSKÝ, moderátor
--------------------
Práve to je vašej vláde vyčítané, že teda tá skupina, ako vy vravíte obyvateľov, čo sú podnikatelia, živnostníci, na nich ako keby vláda zabúdala a nerobí pre nich dostatočne veľký priestor. Napriek tomu, že práve táto skupina obyvateľov vytvára tie reálne hodnoty a pracovné miesta pre zamestnancov.

Robert FICO, predseda vlády SR /Smer-SD/
--------------------
Každý si váži každého, či stojí za sústruhom alebo je majiteľom sústruhu. Nemôžeme urobiť teraz rozdiely v týchto veciach. My sme predsa začali znižovať daň z príjmu právnických osôb. O tom sa veľmi málo hovorí. Z 23% sa išlo na 22% a podpredseda vlády aj minister financií veľmi jasne avizuje, že pokiaľ to ekonomická situácia umožní, môžeme urobiť ďalšie rozhodnutia tohto typu. Už som spomínal úľavy pre zamestnávateľov vo vzťahu k vede a výskumu. Teraz sme predstavili, kvôli tomu bola mimoriadna schôdza aj v piatok, zákon o odbornom vzdelávaní, ktorý konečne prepojí požiadavky praxe s výchovou. Že nebudeme zo stredných škôl púšťať absolventov, ktorí rovno idú buď na rekvalifikáciu alebo idú na úrady práce. Aj my robíme chyby. Všetko je v poriadku. Ja nemám s tým absolútne žiadny problém. Len sa pýtam, ako bude Slovensku vyzerať, keď bude mať zlepenec siedmich strán? Toto ma jediné zaujíma.

Norbert DOLINSKÝ, moderátor
--------------------
O tom rozhodne volič samozrejme vo voľbách v roku 2016.

Robert FICO, predseda vlády SR /Smer-SD/
--------------------
Však presne tak, ja to budem rešpektovať.

Norbert DOLINSKÝ, moderátor
--------------------
Ale ešte sa vás určite opýtam možno na problém, ktorý verím, že trápi aj Smer-sociálnu demokraciu a to je korupcia na Slovensku, boj s korupciou. Je to taká téma naprieč celým politickým spektrom. Napokon vidíme teraz stále protestné zhromaždenia už niekoľko mesiacov na uliciach. Časť opozície hovorí, že v tom bude aj naďalej pokračovať. Podarilo sa vám dostatočne bojovať s korupciou na Slovensku? Ako to vnímate?

Robert FICO, predseda vlády SR /Smer-SD/
--------------------
Korupcia je systém, ktorý sa tvorí od roku 1989 a mňa trochu mrzí, keď po nás vykrikujú tí, ktorí predávali SPP a predávali Slovenské elektrárne, pretože myslím si, že ohľadne Slovenských elektrární ešte veľa pravdy vyjde na povrch v krátkom čase. Ale k tomu sa teraz nechcem vracať. Veľmi jasne som vyhlásil, že nemám problém prijímať najtvrdšie opatrenia, aké treba prijímať v boji proti netransparentnému alebo nemorálnemu konaniu. Boli sme svedkami toho, že predstaviteľ štátnej organizácie urobil chybu, keď pokutu, ktorú dostal, zaplatil zo štátnych zdrojov. Dovidenia, ešte bude aj trestne stíhaný na druhýkrát, lebo teraz tam bola nejaká formálna chyba. Predstaviteľ TIPOSu sa správal neeticky. Neukradol peniaze, ale urobil niečo, čo sa nehodí na predstaviteľa štátnej firmy. Dovidenia. Samotní najvyšší predstavitelia štátu sami prevzali zodpovednosť, ako bol predseda parlamentu, ministerka zdravotníctva, podpredsedníčka Národnej rady, aby jednoducho dali priestor na vyšetrenie vecí, ktoré sa tu udiali. Je to veľká agenda a ja sa tej agende nebránim. Ja nie som v polohe, pán redaktor, že teraz čakám niekde v kúte vystrašený, že čo bude. Veď poskytnite informácie. Aj ja hľadám informácie. Polícia hľadá informácie. Ako náhle sa zase niečo vyskytne takéhoto typu, tak budeme konať. Poodvolávame. Všade tam, kde bude potrebné, dáme trestné oznámenia. Ale ja už nie som potom prokurátorom, ani sudcom. Už je na prokuratúre, na polícii a na súdoch, či dokážu dotiahnuť tieto veci do konca. Ale myslím si, že by mali predstavitelia opozície predovšetkým porozmýšľať, za čo všetko sú zodpovední z minulosti a nie ísť takto konfrontačne. My sme predsa ponúkli spoluprácu v schránkových firmách. Dnes schránkové firmy sa nemôžu zúčastniť verejného obstarávania. Bolo prijaté elektronické obstarávanie, ktoré dnes mimoriadne oceňujú predstavitelia zamestnávateľov. Tam jednoducho nemáte šancu, tá elektronická burza, nemáte šancu urobiť čokoľvek. Za zákon o financovaní politických strán bolo Slovensko pochválené. Dnes už ani nie sme monitorovaní skupinou krajín, ktorá sa nazýva Greco. Chceme do toho ísť. Pre mňa to je téma, ako ktorákoľvek iná téma. 25 rokov to tu je. Snáď nechce niekto povedať, že korupcia bola vymyslená pred troma mesiacmi. Tak teraz sa pozrime a povedzme si, za koľko boli predané Slovenské elektrárne? A bolo za to niečo alebo nebolo? Píše sa v nejakom tom spise, o ktorom sa toľko hovorí, že si niekto delil nejaké peniaze na stole alebo nedelil? Takže poďme do spolupráce. Hľadajme riešenia. My sme naozaj urobili veľmi veľa v poslednom období a budeme robiť ešte ďalej. Téma, ako ktorákoľvek iná.

Norbert DOLINSKÝ, moderátor
--------------------
Napriek tomu, keď si odmyslíme tých politikov, ktorých vy spomínate, že teda tiež majú svoju minulosť, na tých námestiach sa stretávajú ľudia, sú to tak isto voliči a myslím, že ako predseda vlády, by ste nemali byť úplne slepý voči nim.

Robert FICO, predseda vlády SR /Smer-SD/
--------------------
Ak sledujete aj opatrenia, ktoré teraz predstavuje minister zdravotníctva v rezorte zdravotníctva, bude sa posilňovať centrálne obstarávanie. Bude iný spôsob výberu osôb do správnych rád a do všetkých tých orgánov neziskových organizácií. Tie reakcie sú podľa mňa adekvátne, robí sa. Ja rešpektujem právo na vyslovovanie svojho vlastného názoru, ale my budeme robiť. My chceme využiť ešte aj rok 2015 na to, aby sme ukázali, že to je téma, ako ktorákoľvek iná, ktorá si zasluhuje našu pozornosť. My sme urobili obrovský poriadok pri výbere daní. Už dnes napríklad nikto o tom nehovorí, že sme preberali v roku 2012 vládu tak, že my sme nemali elementárne informácie o tom, koľko štát vyberá daní. Daňový systém bol úplne, ale úplne rozpadnutý a ešte na vrchu bola tá malina s prenájmom budovy pre Daňové riaditeľstvo v Košiciach. A títo ľudia, ktorí nám odovzdali daňové riaditeľstvo nefunkčné, nefungovalo nič, ktorí zorganizovali aj za podpory premiérky a všetkých prenájom tej budovy v Košiciach, tak dnes sa stavajú do polohy, že oni sú tí, ktorí môžu. Poďme spolupracovať. Hľadajme spolu riešenia. Ale nie takýmto spôsobom.

Norbert DOLINSKÝ, moderátor
--------------------
Tak poďme k tej spolupráci. Pán premiér, aj keď ste mi už povedali v tejto relácii, že teda nechcete sa vyjadrovať k povolebným možným spoluprácam v roku 2016, napriek tomu.

Robert FICO, predseda vlády SR /Smer-SD/
--------------------
Hovorme spolu, že teraz. My sme preukázali sme spoluprácu pri ústave.

Norbert DOLINSKÝ, moderátor
--------------------
Chcem spomenúť KDH napríklad. To je také hnutie, o ktorom sa dosť často hovorí, že práve je veľmi by som povedal názorovo blízke Smeru-sociálnej demokracii a keď sa vrátime do histórie, aj v roku 2012, respektíve v roku 2010, keď teda prišla Radičovej vláda, tak KDH do poslednej chvíle sa nevedelo rozhodnúť, či teda s vami vytvorí koalíciu alebo nie. A nakoniec sa teda pridali k Radičovej vláde.

Robert FICO, predseda vlády SR /Smer-SD/
--------------------
Tak aj dopadli.

Norbert DOLINSKÝ, moderátor
--------------------
Aj potom skôr vystúpili samozrejme, ešte pred samotným tým pádom.

Robert FICO, predseda vlády SR /Smer-SD/
--------------------
To je typické pre KDH, že vždy ujde z vlády na konci dňa.

Norbert DOLINSKÝ, moderátor
--------------------
Opýtam sa na to pána Figeľa, ako to myslel.

Robert FICO, predseda vlády SR /Smer-SD/
--------------------
To nebolo prvýkrát toto.

Norbert DOLINSKÝ, moderátor
--------------------
Ale chcem sa opýtať práve na tú blízkosť teda, či existuje nejaká názorová blízkosť a možná budúca spolupráca, o ktorej sa tak ticho už hovorí.

Robert FICO, predseda vlády SR /Smer-SD/
--------------------
Dal by som do popredia teraz ani nie tak programovú blízkosť, ale dal by som do popredia stabilitu politických subjektov, ktoré by mali vytvárať vládu. Lebo môžete vytvoriť pol roka pred parlamentnými voľbami nejakú mediálnu stranu, ak do toho nalejete veľa peňazí a použijete na to médiá. Takáto strana vám vznikne tak, že štyri mesiace pred samotnými voľbami sa pozbiera 8-10 ľudí, získajú 5% a 8-10 ľudí, ktorí sa vôbec nepoznajú, si sadne do parlamentu. Nič o nich neviete, o ich minulosti, o ich programe a zrazu idete zostaviť vládu a ponúknete takýmto nevybublaným, keď mám použiť vinársky výraz stranám priestor na vládnutie. Čiže skôr by som uprednostňoval myšlienku, poďme spolupracovať tí, kde máme istotu, že sme schopní zvládnuť krízové situácie a tie krízové situácie môžu mať európsky charakter, môžu mať svetový charakter, pretože veľmi ľahko sa zakričí nie. Jednoducho niekto chce byť populárni, tak povie, že nie. Hoci máme zodpovednosť aj voči niektorým európskym veciam. A popritom bude veľmi záležať od toho, ako ľudia rozdelia karty. Väčšie politické strany budú si môcť viac presadiť do programového vyhlásenia vlády, ako menšie strany. Ale túto hru, ktorú začali, že s týmto áno, s týmto nie, veď ja som ani nepochopil, pretože prakticky oni sa všetci navzájom povylučovali. Ja teda neviem, kto tú vládu bude zostavovať v roku 2016, ale keby som mal zobrať vážne vyjadrenia predstaviteľov opozície, všetci sa povylučovali. Ten nebude s tým, ten nebude s tým, ale nikto nepovedal, toto chcem. Chcem byť takto pozitívne naladení. Preto toto pre mňa nie je téma.

Norbert DOLINSKÝ, moderátor
--------------------
Hovorme teda o Smere, nie o ostatných opozičných stranách a možno vašej spolupráci.

Robert FICO, predseda vlády SR /Smer-SD/
--------------------
No lebo oni vylučujú Smer a my nevylučujeme nikoho zo spolupráce.

Norbert DOLINSKÝ, moderátor
--------------------
No mám tu napríklad niektoré citácie. Môžem byť konkrétny. Béla Bugár povedal, že Smer si svojou politikou zatvára dvere pred tou ďalšou možnou spoluprácou. Pán Procházka, o spolupráci ani neuvažujeme.

Robert FICO, predseda vlády SR /Smer-SD/
--------------------
Pán redaktor, dohodnime sa takto. Dobre? Ja by som a to je taká dobrá rada teda, ak môžem. Dobrá rada spočíva v tom, že radšej necitujem týchto pánov, pretože zacitujem ja niečo iné. To sa tak nerobí. Aj v politike musíte mať nejakú mieru cti.

Norbert DOLINSKÝ, moderátor
--------------------
Ale to už je na nich. Ja citujem výroky.

Robert FICO, predseda vlády SR /Smer-SD/
--------------------
Počkajte, ja hovorím o niečom inom. Ja hovorím, že preto veľmi reagujem na tieto veci, pretože nemôžte prísť ráno na Úrad vlády a vypýtať si z rezervy predsedu vlády peniaze a potom poobede urobiť tlačovú konferenciu a zaútočiť na Smer. To sa nerobí. Preto hovorím, že bol by som veľmi opatrný vo vzťahu k týmto vyjadreniam a bol by som veľmi rád, keby títo páni sa zdržali takýchto vyjadrení, pretože veľmi rýchlo sa dá zistiť, že o čo všetko sa pokúšajú, o čo všetko majú záujem. Takže preto som trochu takýto, ja viete, nech si rozprávajú, môžu si hovoriť čo chcú. Len volič o tom rozhodne. Prečo riešime možno 13 alebo 14 mesiacov pred parlamentnými voľbami, že nejaká 3-percentná strana povedala na Smer, že so Smerom nepôjde. A čo Smer je nejaká zločinecká organizácia? Smer je politická strana, ktorá je absolútne medzinárodne akceptovaná. Tvorí vládu, ktorá má výborný imidž vo svete, aj v Európe. Plníme si medzinárodné záväzky. Jednoducho takto nemôže fungovať svet, že nejaký 3-percentný bude vykrikovať na vládnu stranu, že my s nimi v živote nepôjdeme, ešte ani v parlamente nie sú. Prečo riešime toto? Ja si myslím, riešme niečo iné. Spýtajte sa ich, keď tu budú sedieť, ako chcú znižovať verejný dlh, my ho znižujeme. Spýtajte sa ich, ako chcú znižovať nezamestnanosť. My znižujeme nezamestnanosť. Ako chcú držať infláciu. Ale nie, že s týmto pôjdem, s týmto nepôjdem. Je 13 mesiacov do volieb.

Norbert DOLINSKÝ, moderátor
--------------------
No zase na druhej strane, nie sú to reprezentné strany, ako vy vravíte Most-Híd a Sieť.

Robert FICO, predseda vlády SR /Smer-SD/
--------------------
Najviac kričia tí, čo majú najmenej.

Norbert DOLINSKÝ, moderátor
--------------------
Ale ja predsa len dopoviem tú moju otázku. Jedine KDH zatiaľ má taký zdržanlivý postoj a preto z toho logicky aj novinárom, aj politológom vychádza, že práve s nimi by ste si vedeli nájsť tú platformu.

Robert FICO, predseda vlády SR /Smer-SD/
--------------------
Ja oceňujem zdržanlivý postoj každého, pretože nie je dôvod na to, aby sme 13 mesiacov pri pohľade na opozíciu, ktorá je rozpŕchnutá, ako keď hodíte kameň medzi vrabcov, aby sme dnes riešili, že ako bude vyzerať nová vláda. My chceme dotiahnuť Slovensko do volieb tak, aby Slovensko bolo z hľadiska čísiel a sociálnej úrovne ľudí ešte lepšie, ako to bolo v roku 2012, kedy nám vrcholila kríza. Myslím si, že sa veľa vecí podarilo urobiť. Chceme nastaviť ešte nejaké trendy v roku 2015. Chceme využiť ten rok, ktorý máme pred sebou, pretože už som to niekoľkokrát zopakoval, ja sa nemusím obávať prijať personálne rozhodnutia, že sa mi rozpadne vláda. Ale mohli prijímať personálne rozhodnutia v Radičovej vláde? No nemohli, pretože keď bolo treba prijať personálne rozhodnutie, tak minister vnútra len takto zalomil rukami, že čo on môže urobiť. Nič, lebo sa rozpadne vláda. Toto všetko urobíme. Chceme dotiahnuť Slovensko do normálnych demokratických parlamentných volieb a tam sa znovu pokúsiť o získanie dôvery verejnosti.

Norbert DOLINSKÝ, moderátor
--------------------
No teraz máte v tomto volebnom období tú výhodu, že ste vláda jednej strany. V podstate nepotrebujete riešiť koalíciu.

Robert FICO, predseda vlády SR /Smer-SD/
--------------------
Výhoda a nevýhoda.

Norbert DOLINSKÝ, moderátor
--------------------
Výhoda-nevýhoda, k tomu sa asi dnes už nedostaneme, ale verím, že ešte pred voľbami sa k tomu dostaneme, či je to výhoda alebo nie a aká je vaša vízia. Ale preto sa riešia tie koalície, pretože zrejme podľa volebných preferencií Smer, pokiaľ aj vyhrá voľby, ešte nevieme v roku 2016, tak nebude opäť Smer schopný vytvoriť sám vládu.

Robert FICO, predseda vlády SR /Smer-SD/
--------------------
Ale táto diskusia tu bola aj v roku 2012, že kto s kým áno, kto s kým nie. My sme urobili reálnu ponuku v roku 2012 aj pre opozičné politické strany. Skôr nabádam, ja teraz nespochybňujem to, že opozícia si môže vybrať takú rétoriku, akú chce. Len počúvate dvoch, ktorí hovoria, že oni vlastne ani nevedia, aká by mala byť alternatíva voči Smeru. Ďalší traja si navzájom povyvracajú, že nie. Tak ja len chcem, poďme sa baviť hodnotovo. Poďme ukázať verejnosti, kto je pripravení na vládnutie, kto nie je pripravení na vládnutie. Som v politike od roku 1992. Zažil som veľmi veľa búrlivých situácii, vrátane vzniku Slovenskej republiky, vstupu do Európskej únie, do NATO a ďalších a ďalších a viem, aký krátkodobý je politický život. Ubezpečujem aj vás pán redaktor, aj ľudí na Slovensku, že nikdy som nehľadel na vládu Smeru, ako na nenahraditeľnú. Nikdy. Takto na ňu nikdy nebudem pozerať. Vždy s rešpektom budem vnímať rozhodnutie ľudí a prijmem rozhodnutie akékoľvek. Ale budeme sa uchádzať o mandát voliča v roku 2016 so všetkou silou, stabilitou a hodnotovým vybavením, ktorým dnes Smer-sociálna demokracia na rozdiel od iných politických subjektov disponuje.

Norbert DOLINSKÝ, moderátor
--------------------
Ale podľa všetkého, ako vravím, asi sami tú vládu nevytvoríte a poslednýkrát sa vás opýtam, či KDH je pre vás teda relevantný partner do ďalšieho volebného obdobia?

Robert FICO, predseda vlády SR /Smer-SD/
--------------------
Vy si myslíte, že my sme rátali v roku 2012, že zostavíme vládu sami? Ja som bol presvedčený v roku 2012, že to bude koaličná vláda. Ale preto, keďže sme získali nadpolovičnú väčšinu, sme ponúkli spoluprácu a túto spoluprácu odmietli. Keď sa takto pýtate, ja poviem áno. Zaraďujem KDH, teraz nebudeme hovoriť o programovej blízkosti, ale zaraďujem KDH medzi politické strany, kde cítim určitú mieru vnútornej súdržnosti a stability. To je dnes najpodstatnejšie pre túto krajinu. Možno ešte by som videl jednu alebo dve také strany na Slovensku.

Norbert DOLINSKÝ, moderátor
--------------------
Môžete aj menovať.

Robert FICO, predseda vlády SR /Smer-SD/
--------------------
Tak niektorí si zrútili a zbúrali vlastné domy, tak ja už za to nemôžem niesť zodpovednosť a teraz si chránia ešte tie ruiny, ktoré im zostali. Len hľadajme skôr priestor na to, aby ľudia videli, toto je silná vláda, ktorá sa vie postaviť, keď sa treba postaviť. Nech už boli prijaté za mojej vlády akékoľvek rozhodnutia, niektoré sa páčili ľuďom, niektoré sa nemuseli páčiť ľuďom, ale nikto nám nemôže zobrať schopnosť prijímať rozhodnutia, pozitívne alebo negatívne.

Norbert DOLINSKÝ, moderátor
--------------------
Budeme končiť. Posledná otázka, pretože Igor Matovič to tento týždeň zverejnil v médiách, že teda Smer hrá o predčasné parlamentné voľby. Dokonca zverejnil aj dátum, že by to malo byť v októbri, respektíve novembri. Ako to vidíte? Budú predčasné voľby alebo je to alternatíva pre Smer?

Robert FICO, predseda vlády SR /Smer-SD/
--------------------
Slovensko bude predsedajúcou krajinou Európskej únie v roku 2016 a nie je mi celkom zrejmé, že kde na to došiel na takto niečo, teda že by mali byť nejaké predčasné voľby. Pokiaľ sa nestane niečo závažné vonku, mimo Slovenska, naozaj že by bolo treba na niečo reagovať, nevidíme absolútne žiadny dôvod na organizovanie predčasných parlamentných volieb. Smer má mandát od voliča na 4 roky. V roku 2012 ho dostal a ten mandát je veľmi silný. Aj mandát premiéra je veľmi silný a my tento mandát dotiahneme do marca v roku 2016, kedy sa predpokladá, že by parlamentné voľby mohli byť v prvom týždni v marci.

Norbert DOLINSKÝ, moderátor
--------------------
Čiže Smer má ambíciu vydržať do konca volebného obdobia a zložiť svoje účty potom.

Robert FICO, predseda vlády SR /Smer-SD/
--------------------
My nielenže máme ambíciu, to je naša povinnosť.

Norbert DOLINSKÝ, moderátor
--------------------
Ďakujem veľmi pekne pán premiér, že ste prišli. Všetko dobré.

Robert FICO, predseda vlády SR /Smer-SD/
--------------------
Ďakujem za pozvanie.

Norbert DOLINSKÝ, moderátor
--------------------
A my o chvíľu pokračujeme ďalej. Ostaňte s nami, sledujte TA3 a reláciu V politike.

1.2.2015
TA3
Sociálna politika vlády
1.2.2015    TA3    str. 01   11:00 V politike
            
Ľuba ORAVOVÁ, moderátorka
--------------------
Vláda opäť otvára druhý pilier. Pre koho je výhodný a pre koho už nie? Tak to sa opýtam premiéra Roberta Fica a potom exministra Ľudovíta Kaníka. Referendum sa blíži. Aká je vlastne slovenská rodina? Odpoveď dá sociologička Jarmila Filadelfiová. Vitajte V politike. Takže v štúdiu už vítam prvého hosťa predseda vlády Robert Fico. Dobrý deň.

Robert FICO, predseda vlády SR /Smer-SD/
--------------------
Dobrý deň. Ďakujem za pozvanie.

Ľuba ORAVOVÁ, moderátorka
--------------------
Pán premiér, druhý pilier, to je tá hlavná téma tohto týždňa alebo tých uplynulých dní. Otvára sa na tri mesiace. Hovoríte o tom, že je nevýhodný pre ľudí s nízkymi zárobkami a tých starších ľudí. Otázka znie, či to je vlastne posledné otvorenie a posledná šanca sa rozhodnúť.

Robert FICO, predseda vlády SR /Smer-SD/
--------------------
Na úvod by som chcel povedať, že mi je veľmi ľúto, že okolo všetkého v tejto krajine sa musí robiť hystéria. Hystéria sa robí okolo referenda, pričom tam sa každý môže slobodne rozhodnúť, či pôjde alebo nepôjde a ako odpovie na otázky. Hystéria sa robí okolo úplne legitímneho rozhodnutia vlády, dať tým ľuďom, ktorí si preukázateľne nenašetria v druhom pilieri, možnosť z tohto piliera vystúpiť. Ja sa opriem nie o slová vlády alebo našich expertov, ale opriem sa o slová bývalého predsedu finančného výboru Národnej rady pána Kollára, ktorý je dnes v opozícii. Nepamätám si presne slová, ktoré povedal, ale v podstate spočívali v tom, že by si pravica nemala zatvárať oči nad tým, že v druhom pilieri je naozaj veľká skupina ľudí, ktorí nemajú objektívne šancu si našporiť taký dôchodok, ktorý by bol potom väčší, ako keby tento dôchodok dostali len zo Sociálnej poisťovne. Opäť vláda nebude robiť žiadnu kampaň. Nebude nikoho nahovárať a odhovárať. Ale ukázalo sa pri prvých výplatách dôchodkov z druhého piliera, že tieto dôchodky sú extrémne nízke a že keby si títo ľudia šetrili iba v prvom pilieri, mali by viac peňazí. Nespochybňujeme a nebudeme rušiť druhý pilier, hoci máme na to iný názor. Viete, že od roku 2004 sme druhý pilier výrazne kritizovali. Ale ak dnes vieme, že je tam prakticky okolo 300-tisíc ľudí bez akéhokoľvek vymeriavacieho základu, teda majú nulu na svojom účte, aké peniaze dostanú z tohto druhého piliera? Ak vieme, že sú tam státisíce ľudí, ktorí majú plat nižší, ako je priemerný plat v národnom hospodárstve alebo sú tam ľudia, ktorí majú vek vyšší, ako 50 rokov, objektívne treba týmto ľuďom povedať, rozhodnite sa. My vám dopredu hovoríme, ak tam zostanete, tak váš dôchodok z prvého a druhého piliera bude podstatne nižší, ako keby bol iba z prvého piliera, teda zo Sociálnej poisťovne. To je všetko. Netreba nič iné okolo toho hovoriť. Mrzí ma, že tu niekto útočí na vládu, na Smer-sociálnu demokraciu, že neviem čo. Nikto nechce žiadne peniaze od nikoho. Chceme len ľudia, aby ste vedeli, že sú tu tri mesiace od 15. marca do 15. júna 2015, kedy dostanete nejaký list. V tom liste bude napísané, či ste v kategórii, ktorá je ohrozená alebo neohrozená. Budú tam pravdepodobne nejaké vzorce, ktoré vám umožnia si vyrátať váš dôchodok a rozhodnite sa. Je úplne jedno, či zostanete alebo nezostanete, ale už preberáte definitívne zodpovednosť za to, že budete mať nízke dôchodky ak tam zostanete s platmi, ktoré sú podpriemerné. Ak tam zostanete bez vymeriavacieho základu alebo ak tam zostanú ľudia, ktorí majú viac povedzme ako 45 alebo 50 rokov. O tomto to celé je. Ja to považujem za férové. Za férové najmä potom, čo celý čas sme viedli diskusiu, či to je dobré alebo to nie je dobré. Ale prvé dôchodky po 10 rokoch ukázali, že to nie je dobré. Že tie dôchodky sú naozaj nízke. Že privatizácia dôchodkového zabezpečenia cez druhý pilier nebola správna. Ale je druhý pilier, necháme teda ako je, len ľudia nech majú šancu si povedať, že či áno alebo nie. A ešte jednu dôležitú informáciu. Tá sa ako keby zatajuje. Treba povedať, že dôchodok z druhého piliera sa nikdy nevalorizuje na rozdiel od dôchodku cez Sociálnu poisťovňu, ktorý sa pravidelne valorizuje. Takže neberme to prosím hystericky, ako nejakú ideologickú vojnu medzi pravicou a ľavicou. Ľavica kritizovala tento pilier od začiatku, ale rešpektovala, že pod vplyvom nejakej reklamy tam vstúpilo 1,5 milióna ľudí. Ale teraz sú tu fakty a my chceme byť voči ľuďom féroví a povedať, veď teraz prijímame prvý sociálny balíček, druhý sociálny balíček, tak a my máme teraz nechať ľudí ešte v tom, že o päť alebo desať rokov niekto povie, tak ako je to možné, že ja mám z druhého piliera 27 eur nejaký dôchodok? O nič iné nejde a prosím každého, kto sa zúčastňuje tejto diskusie, nech povie férovo. Áno, sú tam ľudia, ktorí tam nemajú čo robiť alebo ak tam zostanú, budú mať nízke dôchodky. Dajme im ešte raz šancu vystúpiť. Pokiaľ ide o vašu otázku. Čas strašne letí. Je už teraz február. 15. marec - 15. jún sú tri mesiace a keďže parlamentné voľby budú v marci 2016, dá sa predpokladať, že legislatívny proces sa bude uzatvárať niekde na prelome októbra a novembra. Čiže je prakticky nemožné rátať s tým, žeby došlo k nejakým ďalším zásahom do druhého piliera. My to robíme len preto, lebo vidíme prvé výsledky hospodárenia dôchodkových správcovských spoločností, ktoré sú katastrofálne. Tí ľudia naozaj nedostali žiadne dôchodky a nech si ľudia povedia, zostaneme alebo nezostaneme. Nič iné, žiadna hystéria, len obyčajné racionálne rozmýšľanie.

Ľuba ORAVOVÁ, moderátorka
--------------------
Samozrejme aj ako ste povedali, aj časť opozície teda hovorí, že je to dobré, aby si tí ľudia rozmysleli, ak je to pre nich nevýhodné. Ale otázka by možno znela, nielen na vás, ale možno aj na ostatných politikov, či skutočne ste nevedeli o tom, že takéto dôchodky budú? Či sa tomu nedalo nejakým spôsobom zabrániť.

Robert FICO, predseda vlády SR /Smer-SD/
--------------------
My sme predsa robili rôzne opatrenia. My sme, ja naozaj pozerám sa vám rovno do očí, pozerám sa do očí celému Slovensku teraz. Dobre viete, že sme od začiatku tvrdili, že to nebude výhodné pre sporiteľov. Aj sme pomenovali niektoré kategórie. Ale nikto tomu neveril. Nikto tomu neveril, až zrazu prišli prvé dôchodky z druhého piliera, ktoré ukazujú, že pravdepodobne to ani zďaleka nebude také, ako sa sľubovalo v roku 2004, keď sa najímali ľudia do druhého piliera. Uvedomme si, že vtedy dôchodkové správcovské spoločnosti boli schopné zaplatiť človeku, ktorý kupoval týchto klientov, 5-tisíc korún. Tak za 5-tisíc korún by som aj vás presvedčil možno za dve minúty, keby som z tých 5-tisíc korún vám dal tisíc korún, tak podpíšte a poviete si dobre, veď to je o 20-30 rokov, ja neviem čo potom bude. Ale je to dnes takto a ak by som sa postavil k tomu úplne racionálne, tak poviem, že dnes je naakumulovaných v druhom pilieri viac ako 6 miliárd eur. Ale o týchto 6 miliárd eur bola obratá Sociálna poisťovňa. Čiže keby tie peniaze zostali v Sociálnej poisťovni, tak dnes nepotrebuje Sociálna poisťovňa dotovať. My dotujeme na úkor iných daňových poplatníkov Sociálnu poisťovňu preto, lebo nejaké súkromné dôchodkové správcovské spoločnosti zarábajú v druhom pilieri. V iných krajinách, aj to musí pravica uznať, druhý pilier bol odstránený. Čo s ním urobili v Maďarsku? Ako s ním naložili v Poľsku? Ako uvažujú v Českej republike? Myslím si, že máme právo hovoriť slovenskej verejnosti, že to nebol dobrý nápad pravicový v roku 2004 do tohto ísť. Máme opäť právo hovoriť o tom preto, lebo sme opakovane do toho zasahovali. Opakovane sme chránili sporiteľov a dnes nechceme nič iné, len ak máme tú možnosť, lebo končí toto volebné obdobie o niekoľko mesiacov, prakticky o 11 mesiacov je po všetkom, ide ďalšia vláda, chceme, aby ľudia mali možnosť férovo sa rozhodnúť zostávam-nezostávam. Nikoho nebudem presviedčať. Ak ma dnes niekto plat 450 eur a sa tam rozhodne zostať, nikto mu nič na to nepovie. Nech sa páči, zostaňte tam. Ale musíte vedieť, že váš dôchodok bude nižší alebo ak tam zostane človek, ktorý má dnes 51-53 rokov, musí vedieť, že objektívne už nemá čas si našetriť peniaze tak, aby to bolo vyššie, ako v prípade penzijného prvého piliera. Ja som si pozeral tú štruktúru. Dokonca sú tam ľudia, ktorí boli narodení v roku 1929-1930. Tak ako tento človek si môže nejaké peniaze ušetriť? Preto z tohto titulu, samozrejme to sú individuálni ľudia, ale to len poukazuje na to, že až do takýchto absurdností sa išlo pri tvorbe tohto piliera. Opätovne prosím opozíciu, pravicu, médiá, nerobme okolo toho hystériu. Dajme ľuďom šancu. Dajme im teraz objektívne informácie. Prosím médiá a opozíciu, nech nechránia dôchodkové správcovské spoločnosti, ale nech chránia ľudí. A nech takisto ako my hovoríme, poďme sa súperiť o tie vzorce. Teda že či je to naozaj až milión ľudí, o ktorých my hovoríme, z toho 1,5 milióna, ktorí by tam nemali byť alebo to má byť možno 700 alebo 800-tisíc. Ale poďme pomáhať ľuďom. Už prestaňme pomáhať bankám, dôchodkovým správcovským spoločnostiam. Čiže toto prosím opozíciu, aj médiá, poďme dávať ľuďom objektívne informácie, na základe ktorých sa budú môcť rozhodnúť, či zostanú alebo nezostanú a my to budeme absolútne rešpektovať. V tomto prípade nám nejde o žiadne peniaze. Ide nám o to, aby niekto o 20 rokov nepreklínal vlády, ktoré tu boli v rokoch 2004 až povedzme 2020 alebo 2016 za to, že títo ľudia budú mať nízke dôchodky.

Ľuba ORAVOVÁ, moderátorka
--------------------
Pán premiér, ak hovoríte, že poďme sa sporiť o tých vzorcoch, pre koho je to výhodné a pre koho to nie je výhodné, mňa len zaujala jedna vec, že poslanci boli v Národnej banke Slovenska, ktorá je regulátorom aj DDS-ky, aj životných poisťovní. V podstate chceli vedieť, akým spôsobom vypočítali životné poisťovne práve tie nízke prvé dôchodky z druhého piliera. NBS im však povedala, že ona posudzovala kalkulácie so zákonom, nie výšku dôchodku a konkrétnej informácie poslanci nedostali. Je to v poriadku?

Robert FICO, predseda vlády SR /Smer-SD/
--------------------
Toto vyzerá byť nejaká alchýmia, pokiaľ ide o výpočet týchto čísiel a asi by bolo príliš odo mňa očakávať, že by som sa vyznal ešte aj v tejto alchýmii. Nič iné nechceme vo vláde a v Smere, len buďme k týmto ľuďom féroví. Nech dostanú to, čo majú dostať. Ale veď snáď my dvaja sa tu nebudeme presviedčať a snáď nebudú aj ľudia na Slovensku mať iný pocit. Dôchodkové správcovské spoločnosti nedošli na Slovensko kvôli našim modrým očiam alebo pravicová vláda Mikuláša Dzurindu nedala dôchodkovým správcovským spoločnostiam licencie len tak a teraz prišla sem nejaká partia podnikateľov z celej Európy, z celého sveta a ideme teraz pomôcť Slovákom. Úlohou dôchodkových správcovských spoločností je zarobiť. Tvoriť zisky. Toto je prioritné. Toto je prioritné vždy pre súkromné spoločnosti. Pre privátne banky. Teraz som pozeral, že zisk slovenských bánk je v stovkách miliónov eur. Toto je životné pravidlo pre dôchodkové správcovské spoločnosti zarobiť. Zarábať, zarábať a zarábať. Človek a jeho dôchodok sú na druhom a na treťom mieste. O tomto vždy bolo pravidlo súkromného podnikania. Najskôr zisk, potom všetko ostatné.

Ľuba ORAVOVÁ, moderátorka
--------------------
No dobre, ale pán premiér, ak hovoríte o tom, že je tu problém, že poisťovne alebo súkromný sektor má tendenciu zarábať...

Robert FICO, predseda vlády SR /Smer-SD/
--------------------
Nie tendenciu, to je jeho účel, jeho podstata.

Ľuba ORAVOVÁ, moderátorka
--------------------
Jasné a práve tá otázka znie. Životné poisťovne, ktoré vlastne dostali tak povediac licenciu na vyplácanie tých prvých dôchodkov, dostali tú licenciu aj vďaka zákonu, ktorý podporil nielen Smer, ale aj časť opozície.

Robert FICO, predseda vlády SR /Smer-SD/
--------------------
To bola veľká anuitná dohoda, áno súhlasím.

Ľuba ORAVOVÁ, moderátorka
--------------------
Áno, ale otázka znie, ak sa kritizuje, že si tieto životné poisťovne mali ponechať nejaké marže a teraz poslanci, ktorí schvaľovali zákon sa nevedia dostať vlastne k tomu, na čo všetko ten poistenec má mať nárok.

Robert FICO, predseda vlády SR /Smer-SD/
--------------------
Podstata pani redaktora, podstata sporenia v druhom pilieri, teraz nie je o tom, že či nejaká marža je alebo nie je alebo ako tá marža vyzerá. Podstata je v tom, ako dôchodkové správcovské spoločnosti sú schopné nakladať s týmito peniazmi. Či sú povedzme do určitej miery odvážnejšie, či podnikajú, nepodnikajú. Či sú konzervatívne a uložia tie peniaze iba niekde v bankách. To je vec hospodárenia. V tomto je podstata, že druhý pilier a dôchodkové správcovské spoločnosti budú vždy konať tak, aby najskôr zarobili oni a až potom, čo zostane, aby dostal niekto iní. Povedzme v tomto prípade ľudia. To je pravidlo súkromného podnikania. A toto ostatné, to sú centy. Možno individuálne eurá. Ale nie je to v tom, že keď mu dnes vyrátali 30 a mal mať 140, takto to určite nie je. Ja by som sa naozaj týmto zaoberal na odbornej úrovni, nech o tom hovoria ľudia, ktorí sa v tom vyznajú. Našou úlohou, ako politikov, je varovať verejnosť a ja to hovorím veľmi otvorene a ľahko, pretože mal som vždy veľké výhrady k druhému pilieru. Snáď si pamätáte na naše súboje s dôchodkovými správcovskými spoločnosťami v minulosti a znovu nech sa ľudia rozhodnú. Ak sa im páči, že ich peniaze sú spravované súkromnými poisťovňami, tak nech sa pozrú do niektorých krajín, ako to zlyhalo. Chilský prezident, kde v podstate tento systém vymysleli, v minulosti povedal krásnu vetu. Systém druhého piliera, systém súkromných dôchodkových správcovských spoločností funguje perfektne, ale len do jedného okamihu, keď sa majú začať vyplácať dôchodky. To presne hovorí o tom, že je to dobre nastavené, zarába to, sú spokojní majitelia dôchodkových správcovských spoločností a potom, keď niečo zostane, tak dáme samozrejme aj ľuďom. Toto ľudia musia vedieť. Čiže prosím opozícia a média, hovorme ľuďom, kto tam má byť a kto tam nemá byť. Nechráňme teraz dôchodkové správcovské spoločnosti. Poviem to expresívne. Nechráňme zadky rite dôchodkových správcovských spoločností. Chráňme ľudí v tomto. Toto je úloha mojej vlády a preto bez akejkoľvek kampane budeme využívať ten priestor v takýchto reláciách, keď bude, lebo predpokladám, že otvorenie piliera medzi 15. marcom a 15. júnom bude dobrou príležitosťou pre médiá, pre diskusie. Kludne, ja si sadnem s ktorýmkoľvek predstaviteľom opozície, ale nebudem sa s ním hádať. Skôr ho budem viesť k tomu, uznajte, že sú tam ľudia, ktorí tam nemajú čo robiť a sú opoziční politici, ktorí to dnes jasne hovoria, že nie sú tam všetci tí, ktorí by tam mali byť. Len sa zhodnime na tom, aká by to mala byť veľkosť. Veď aj ja by som privítal, keby sa zákony prijímali v nejakom konsenze. Možno bol problém v roku 2004, keď vtedajšia vláda Mikuláša Dzurindu sprivatizovala dôchodkové zabezpečenie cez druhý pilier a nehľadala absolútne žiadnu podporu v opozícii a tento zákon bol prijatý len hlasmi vtedajšej vládnej koalície. Už vtedy sme im povedali. Ako môžte prijať takéto rozhodnutie o dôchodkoch, o privatizácii bez toho, aby ste nemali širšiu politickú podporu ak viete, že vtedajšia opozícia bola principiálne proti? Samozrejme odpoveď bola, čo vás do toho, my vládneme, my si urobíme čo chceme. Ukázalo sa, že len dohody sú schopné prežiť. Anuitná novelizácia, o ktorej ste hovorili vy, ktorá nadobudla účinnosť 1. januára 2015 získala širokú podporu aj vládnych, aj opozičných poslancov. Toto má perspektívu. Takáto dohoda vlády a opozície má perspektívu. Teraz by bolo veľmi dobré, keby sme si povedali navzájom s opozíciou, lebo ona si nechce priznať pochopiteľne prehru, lebo dôchodkové správcovské spoločnosti a druhý pilier je fiasko pravice. Ale keby sme si teraz sadli a povedali, poďme sa dohodnúť na okruhu ľudí, ktorí tam nepatria a povedzme to spoločne tej verejnosti, že tu je 500-600-700-tisíc ľudí, ktorí by mali zvážiť. Zvážiť, nikto nebude odnikadiaľ vyháňaný. Je to slobodné rozhodnutie každého. Opakujem to ešte raz. Každý sa bude môcť slobodne rozhodnúť. Presne ako pri referende. Chcem ísť do referenda - idem. Nechcem ísť do referenda - nejdem. Skôr by som uvažoval o odpovedi na otázky. V tomto prípade je to isté. Chcem zostať v druhom pilieri, ale viem o tom, že moje dôchodky budú možno nižšie. Nechcem zostať, lebo sa bojím, že môj dôchodok bude nižší a dám sa radšej do rúk štátu. Je to veľmi jednoduché. Je to vecné. Znovu, nerobme okolo tohto hystériu.

Ľuba ORAVOVÁ, moderátorka
--------------------
Dobre. Ak teda hovoríte o tom, že je to v konečnom dôsledku na rozhodnutí ľudí, ak po tom zatvorení tohto druhého piliera zostanú, lebo iste nejaká časť, o ktorej vlastne nevieme predpokladať, aká veľká bude, zostane v tom druhom pilieri, je dosť možné, že medzi nimi budú aj tí, pre ktorých to nebude výhodné...

Robert FICO, predseda vlády SR /Smer-SD/
--------------------
Je to možné a my to budeme rešpektovať. Ale každý musí mať nejakú mieru zodpovednosti, pretože nikto tam človeka nenatlačil a ak tam niekto išiel zo zákona, má teraz možnosť vystúpiť.

Ľuba ORAVOVÁ, moderátorka
--------------------
Ale ja som to skôr smerovala k týmto spôsobom, že či zvažujete možno aj v rámci tohto otvorenia alebo prípadných zmien v rámci legislatívy, zmeniť niečo pre tých ľudí, ktorí tam zostanú. To znamená aj spôsob vyplácania napríklad.

Robert FICO, predseda vlády SR /Smer-SD/
--------------------
My nechceme byť nejakí inštalatéri druhého piliera, pretože my druhý pilier považujeme za nesprávny. My len rešpektujeme jeho existenciu. Urobili sme nevyhnutné opatrenia na ochranu ľudí už, pretože dnes mohli mať polovičku z toho mála, čo dostali, keby sa niektoré opatrenia neurobili. Ale ak prax v budúcnosti ukáže, po uzatvorení opätovnom druhého piliera, že je treba na niektoré veci reagovať, tak samozrejme budeme na to reagovať. Ale toto je asi jedno z posledných alebo jedna z posledných šancí pre ľudí si povedať, že teraz sa musím rozhodnúť. Keď sa nerozhodnem alebo keď sa rozhodnem zostať, tak musím vedieť, že o 15-20 rokov sa môžem dostať do nepriaznivej sociálnej situácie. A keď tam bude nejaká vláda o 20 rokov, to určite ja nebudem, bude niekto iný, tak vám garantujem, že takémuto človeku odpovie. Prepáčte mladý muž alebo už dnes starší muž, ste sa mali rozhodnúť v roku 2015, kedy ste mali možnosť vystúpiť. Vy ste prevzali na seba zodpovednosť a museli ste rátať s tým, že váš dôchodok bude nižší. Je to veľmi jednoduché.

Ľuba ORAVOVÁ, moderátorka
--------------------
Otázka znie. Aj niektorí analytici nad tým uvažovali, či nebolo by možno, nehovorím že v krátkom čase, v nejakom dlhšom čase uvažovať o založení nejakej štátnej penzijnej poisťovne, ktorá by vlastne nemala záujem na zisku?

Robert FICO, predseda vlády SR /Smer-SD/
--------------------
Sú samozrejme všelijaké varianty. Tak ako Sociálna poisťovňa nerobí so ziskom, všetko je možné do budúcnosti. Ale teraz by som sa naozaj zaoberal iba touto témou. Pripomínam ešte raz, že tieto piliere zlyhali v okolitých krajinách a ten pomer, ktorý bol pôvodne 9:9, nechcem teraz zaťažovať 9% do Sociálnej poisťovne, 9% do dôchodkovej správcovskej spoločnosti, sme museli zmeniť, aby sme zachránili tých ľudí. Už vtedy to bolo jeden z krokov, ktoré bolo potrebné urobiť.

Ľuba ORAVOVÁ, moderátorka
--------------------
A nie je práve toto ten dôvod, prečo sú tie nízke dôchodky?

Robert FICO, predseda vlády SR /Smer-SD/
--------------------
Tak by mali nie 20, ale mali by 21 eur. To nie je žiadny rozdiel tam. Tu je princíp podnikania dôchodkových správcovských spoločností a princíp, ktorý spočíva akým investujú. O chvíľku sem príde pán Kaník. Ja napriek tomu, že teraz tu s ním nesedím, mám ďalší program, tak aj jeho chcem vyzvať, nepoďme do ideologického súboja. Poďme hovoriť o tom, či takí ľudia tam majú byť alebo nemajú byť a či sa na tom vieme nejakým spôsobom dohodnúť. Ich pohľad na druhý pilier ja neberiem. To je ich pohľad a toto je náš pohľad. My sme ho prezentovali veľmi férovo od roku 2004.

Ľuba ORAVOVÁ, moderátorka
--------------------
Predsa len, ak sme hovorili o konkrétnych štátoch, ktoré buď sprísnili tie podmienky alebo vyslovene zrušili druhý pilier, napríklad v Poľsku, vy ste to aj poukázali vo svojom jednom komentári. Tento týždeň ste poukázali vlastne na to, že tam zakázali vstup nad 50 rokov.

Robert FICO, predseda vlády SR /Smer-SD/
--------------------
Áno. Kto je starší, ako 50 rokov, už nemôže ísť do druhého piliera, pretože nemá šancu si nasporiť.

Ľuba ORAVOVÁ, moderátorka
--------------------
A uvažujete alebo bolo by toto správne dať do zákona?

Robert FICO, predseda vlády SR /Smer-SD/
--------------------
No dnes už je v podstate ten objem sporiteľov uzatvorený. Je tam 1,5 milióna ľudí a už prichádzajú len teda mladšie kategórie. Hoci otvorenie piliera, ktoré teraz realizujeme od 15. marca do 15. júna, bude súčasne znamenať aj možnosť vstúpiť do piliera. To nie je taký jednosmerný cestovný lístok. Čiže ten kto vystúpi, tak súčasne môže proti nemu stáť niekto, kto bude chcieť vstúpiť do druhého piliera. Ale ja si myslím, že my vôbec teraz nemáme žiadne prognózy, že koľko by to malo byť ľudí, lebo my z tohto nechceme žiadne peniaze. To hneď keď počúvam pána Brocku, tak mi stoja vlasy na hlave. Ten už zrátal všetko, že ako ideme míňať. Toto nemá so sociálnymi balíkmi vlády nič spoločné. Bavíme sa o hospodárení Sociálnej poisťovne, hospodárení dôchodkových správcovských spoločností. My vôbec nemáme žiadne plány, že koľko ľudí má prejsť. My len si myslíme, že keď sme prešli od štádia krízy, konsolidácie verejných financií, došli sme do štádia ochrany verejnosti a zvyšovania životnej úrovne verejnosti cez prvý balík a druhý balík, že v rámci tohto by sme mali ľuďom dávať šancu, aby sa rozhodli o svojej budúcnosti, pretože taká šancu teraz tu je. Mimochodom keď hovoríme o druhom balíku, tak som veľmi rád, že hneď po tejto relácii idem na stanicu opäť, sme tam už raz boli a ideme oznámiť v rámci prvého balíka celoplošné zľavy pre pracujúcich, ktorí chodia vlakom za prácou, na úrovni 50%. Dotýka sa to až 11% cestujúcich na slovenských železniciach a tí, čo si kupujú mesačné a týždenné lístky, budú môcť ušetriť desiatky eur do roka. Som veľmi rád, že aj toto opatrenie potom, čo vlaky pre dôchodcov a študentov boli zadarmo, bolo zrealizované a ja si myslím, že v tomto tempe budeme pokračovať aj pri druhom balíku, ktorý onedlho predstavíme.

Ľuba ORAVOVÁ, moderátorka
--------------------
K tým vlakom sa ešte dostaneme. Ak by ste dovolili, uzavrime tému druhého dôchodkového piliera. Vy hovoríte, že tie peniaze, ktoré neviete v akom množstve prídu naspäť do Sociálnej poisťovne, v podstate nepôjdu, tým ste reagovali na opozíciu, na žiadne sociálne balíčky.

Robert FICO, predseda vlády SR /Smer-SD/
--------------------
Nemôžu ísť.

Ľuba ORAVOVÁ, moderátorka
--------------------
Ale v každom prípade aj pán Richter pripustil, že o tú nejakú sumu, nevieme presnú tú sumu, sa zníži de facto dotácia pre Sociálnu poisťovňu, ktorá momentálne je...

Robert FICO, predseda vlády SR /Smer-SD/
--------------------
Sociálna poisťovňa a to sa opäť málo hovorí na Slovensku, je dotovaná z peňazí daňových poplatníkov, aby prežila preto, lebo prichádza o peniaze, ktoré idú do súkromného piliera. Mala tu byť nejaká alebo mala by tu byť nejaká solidarita. Takže je pravda, že ak sa nejaké peniaze vrátia naspäť do Sociálnej poisťovne, tak sa zníži jej deficit. Ale to nemá nič spoločné s financovaním sociálnych balíkov, ako takých.

Ľuba ORAVOVÁ, moderátorka
--------------------
Ale budete mať viac financií de facto.

Robert FICO, predseda vlády SR /Smer-SD/
--------------------
Ešte jednu vec si uvedomte, že my sme stále pod tlakom konsolidácie. To sú iné peniaze. My získavame peniaze na sociálne balíky najmä tým, že máme lepší výber daní. Tým, že je veľký súboj pokiaľ ide o daňové úniky a máme pomerne veľké úspory spôsobené aj tým, že sme znížili obsluhu verejného dlhu. Tým, že sme znížili verejný dlh, ten stále klesá a plus nám dôverujú finančné trhy, my si dnes požičiavame peniaze na svetových trhoch finančných za rekordne nízke úrokové sadzby. My sme schopní ušetriť aj 100 miliónov eur ročne na obsluhe verejného dlhu. Teda na znížení úrokov, ktoré by sme platili. Ešte si treba uvedomiť aj jednu vec, že ľudia, ktorí sa rozhodnúť po niekoľkých rokoch sporenia v druhom pilieri využiť túto šancu a prejsť naspäť do Sociálnej poisťovne, tak sa nich bude hľadieť, ako keby celý čas sporili v Sociálnej poisťovni. Teda nemusí sa nikto obávať, že keď má aj málo našetrené v druhom pilieri, v tomto je tá veľkosť tej Sociálnej poisťovne a toho štátu. Možno by to mohlo byť aj niečo, čo by sme vedeli zabaliť do nejakého ďalšieho sociálneho opatrenia. Ak sa ukazuje, že váš dôchodok bude nižší tu v druhom pilieri, choďte preč, choďte do prvého piliera a my sa na vás budeme pozerať od samého začiatku ako na človeka, ktorý bol len v Sociálnej poisťovni a váš dôchodok, keď príde váš dôchodkový vek, sa bude vyrátavať len podľa pravidiel toho prvého piliera.

Ľuba ORAVOVÁ, moderátorka
--------------------
Dobre. Tak poďme k tým vlakom. Ako ste povedali, 50-percentná zľava pre dochádzajúcich za prácou. Dotýka sa to nielen týždenných, ale aj mesačných lístkov. Niektorí sa pozastavili nad tým, či to skutočne nebude diskriminovať práve tých ľudí, ktorí cestujú za prácou, ale necestujú vlakom, lebo nemajú takéto spojenie, ale cestujú autobusmi.

Robert FICO, predseda vlády SR /Smer-SD/
--------------------
Niekedy sa veľmi ťažko na takúto otázku odpovedá, pretože potom by to znamenalo, že nebudeme robiť nič. Ja som bol konfrontovaný pomerne veľkým tlakom, aby sme podobné zľavy zaviedli aj na autobusy a neviem na čo všetko možné, pomaly aj na lietadlá, na ponorky a na lode. My však disponujeme dnes kontrolou nad železnicami, pretože to sú štátne železnice. V prípade autobusovej dopravy sú takzvané SAD-ky, ktoré sú často v súkromných rukách v kombinácii s vyššími územnými celkami. Má tam síce niekedy aj štát nejaký podiel, ale nad SAD-kami kontrolu jednoducho už nemáme. Prečo sme za každú cenu kritizovaní, aj za krok, ktorý je čiastočne ústretový k slovenskej verejnosti? Keď sa rúbe les, tak lietajú triesky. Áno, vždy pri veľkých rozhodnutiach sa môže nájsť nejaká kategória ľudí, ktorá to môže pociťovať ako nespravodlivosť, neférovosť. My sa však dnes sústreďujeme na zatraktívnenie železničnej dopravy, na zvýšenie počtu cestujúcich na železnici a sledujeme aj ekologické ciele. To znamená znižovať objem kilometrov, ktoré prejdú autobusy a autá. Ak je dnes výhodné pre študenta chodiť vlakom, teda môže ísť zadarmo, už nemajú dôvod sa skladať štyria piati študenti do jedného auta a ísť autom do školy. Už nemajú dôvod sa často aj zamestnanci skladať na benzín. Ja poznám obrovské množstvo Bratislavčanov, ktorí takto chodia do Bratislavy za prácou. Idú z Nitry, idú z Prievidze, štyria sa ráno stretnú, zložia sa na benzín a idú do Bratislavy. Preto rozhodnutie, pokiaľ ide o cestovné zadarmo pre študentov a dôchodcov, myslím si bolo zrealizované dobre. Vždy na úvod nejaká detská choroba sa môže vyskytnúť, ale zvládli sme to. Zvýšil sa počet cestujúcich, čo je veľmi dôležité a po druhé, teraz si myslíme, že takúto zľavu minimálne 50% si zaslúžia aj ľudia, ktorí chodia vlakom za prácou. Ale ide len o týždenné a ide o mesačné lístky. Nebavíme sa o lístku, ktorý si kúpi niekto individuálne na nejakú cestu, lebo nemyslíme si, žeby ľudia chodili do práce každý deň tak, žeby si každý deň kupovali lístok.

Ľuba ORAVOVÁ, moderátorka
--------------------
Ak teda hovoríte, že to prvé opatrenie, ktoré je cestovanie zadarmo pre dôchodcov a študentov zvýšil počet cestujúcich vo vlakoch, toto opatrenie 50-percentná zľava na lístky za prácou, asi predpokladáte, že tak isto zvýši počet cestujúcich. V každom prípade sú na to železnice pripravené, aj čo sa týka či už počtov tých vozňov, poprípade aj kvalitou tých...

Robert FICO, predseda vlády SR /Smer-SD/
--------------------
Nerobíme v žiadnom prípade rozhodnutia bez toho, aby neboli nejaké analýzy. Áno, dnes je to 11% cestujúcich, pokiaľ ide o ľudí, ktorí chodia za prácou. Očakávame mierny nárast, ale to má byť účelom tohto opatrenia. Preto vždy je prvá otázka na ministra dopravy. Ste pripravení? On povie samozrejme, sme pripravení, hoci možno keď sme zavádzali cestovné zadarmo, tak to bolo v čase, keď prišli sviatky. Vtedy ešte viacej ľudí chodí za prácou. Je to už desiate rozhodnutie alebo opatrenie z tých 15-tich. Všetkých 15 opatrení sociálnych, ktoré sme nastavili, dôsledne do 31. decembra, respektíve 1. januára 2016 naplníme a myslím si, že na konci marca a začiatkom apríla predstavíme druhý veľmi zaujímavý balík sociálnych opatrení pre ľudí.

Ľuba ORAVOVÁ, moderátorka
--------------------
Čo bude obsahovať, ak môžte niečo prezradiť?

Robert FICO, predseda vlády SR /Smer-SD/
--------------------
No naznačím niečo, ak teda dovolíte, pretože niečo sme už povedali. Napríklad je to otázka detských kútikov v podnikoch, že ženy, ktoré by sa rozhodli pracovať možno aj na skrátenú dobu, tak budú zamestnávatelia zvýhodnení a súčasne štát podporí vytvorenie detských kútikov, kde profesionálne sa o deti budú môcť starať priamo v závodoch podnikoch. No nazývalo sa to niekedy podnikové jasle alebo závodné škôlky alebo niečo podobné. Hovoríme teraz o škôlkach, nehovoríme o jasliach. Veľmi intenzívne uvažujeme a už to bolo avizované z ministerstva dopravy o podpore cestovného ruchu v lete, že by sme predovšetkým rodiny s deťmi podporili, nechcem teraz hovoriť ako, je nejaká predstava za podmienky, že by využili túto podporu na slovenských turistických centrách, najmä v lete. Teda podpora turistického ruchu. Aj tak sa to zväčša vráti na DPH-čke naspäť do štátneho rozpočtu. Máme veľké predstavy, pokiaľ ide o mladé rodiny z hľadiska alebo ľudí, ktorí bývajú v rodinných domoch, zníženie energetickej náročnosti. Tých plánov je pomerne veľa. My to teraz rátame. Rozhodujúci bude minister financií, ktorý nám povie, tak páni, aby sme udržali konsolidáciu verejných financií, aby sme udržali v každom prípade dôveru finančných trhov, tak som pripravený uvoľniť na druhý balík toľkoto a toľkoto peňazí a tomuto sa potom prispôsobíme. Ale môžem potvrdiť, že druhý sociálny balík na zvýšenie životnej úrovne určite bude a verím, že bude rovnako úspešný, ako je tento prvý, lebo tento prvý je naozaj mimoriadne úspešný.

Ľuba ORAVOVÁ, moderátorka
--------------------
A tam, ak sa nemýlim, je tá suma odhadovaná na ten druhý balík....

Robert FICO, predseda vlády SR /Smer-SD/
--------------------
Na prvý. Hovorme o prvom balíku. Prvý balík, ktorý teraz realizujeme, to je tých 15 opatrení, minimálna mzda, zadarmo vlaky a ďalšie veci, dohromady stojí asi 250 miliónov eur ročne. Nechcem teraz a nemôžem predbiehať ministra financií. Musí to byť on, kto povie, pri zvládnutej konsolidácii verejných financií, pri postupnom znižovaní verejného dlhu, znižovaní nezamestnanosti, inak budú tam aj opatrenia na znižovanie nezamestnanosti mladých ľudí, som pripravený na druhý balík poskytnúť túto sumu peňazí.

Ľuba ORAVOVÁ, moderátorka
--------------------
Ešte mi napadla jedna otázka v súvislosti s cestovaním za prácou, čo má byť zvýhodnené 50-percentná zľava. Je toto opatrenie nejako trvalého charakteru alebo dočasného?

Robert FICO, predseda vlády SR /Smer-SD/
--------------------
My sme ponúkli vlaky zadarmo pre študentov a pre dôchodcov bez akéhokoľvek časového obmedzenia a to isté robíme aj teraz v súvislosti s pracujúcimi, ktorí chodia za prácou vlakom. Pokiaľ v roku 2016 dôjde iná vláda, pravicová to zruší, tak to zruší. My garantujeme, že pokiaľ budeme súčasťou vládnej moci, tak tieto opatrenia majú trvalý charakter.

Ľuba ORAVOVÁ, moderátorka
--------------------
A ešte na záver, keď dovolíte pán premiér, predsa len tento týždeň sa hovorilo aj o ministrovi hospodárstva pánovi Pavlisovi. Opozícia avizuje návrh na odvolanie jeho odvolanie. Vy ste povedali, že nevidíte žiaden dôvod. Takže žiadne podozrenia, o ktorých opozícia hovorí, nie sú pre vás relevantné, aby ste voči nemu konali?

Robert FICO, predseda vlády SR /Smer-SD/
--------------------
Veľmi stručne. Bola privatizácia za vlády Mikuláša Dzurindu. Privatizovala sa nejaká časť prístavu alebo teda presne neviem, boli nejaké ponuky. Firma, ktorá vyhrala, bola z nejakých dôvodov formálnych vylúčená a dostala to spoločnosť Penta, ako obyčajne, za vlády Mikuláša Dzurindu. Firma, ktorá bola vylúčená z formálnych dôvodov podala žalobu a chráni svoje záujmy. Hoci táto firma podala o 60 miliónov výhodnejšiu ponuku, ako dala spoločnosť Penta alebo firma, ktorá bola na tento účel vytvorená. Firma ďalej si tento spor vedie na súdoch a v roku 2006 pán Pavlis definitívne z tejto firmy odišiel a od roku 2006 do roku 2016 doteraz s touto firmou nemá nič spoločné. Čiže pýtam sa, čo je to za nóvum, odvolávať ministra za to, že bol niekedy v rokoch, keď nebol ani poslancom nič v nejakej firme, ktorá si legitímne svoje právo uplatňovala na súde, lebo bola oklamaná tá firma. Potom v roku 2006 odišiel a s touto firmou nič nemá a firma pokračuje v uplatňovaní svojho nároku. Myslím si, že tu nie je absolútne žiadny dôvod na to, aby bol minister odvolaný. Aj moja miera citlivosti je podstatne iná, ako bola v rokoch 2006-2010, hoci vtedy som poslal preč 11-tich ministrov, aj teraz boli prijaté vážne rozhodnutia počas tejto vlády. Povedal som, že nedovolím ohrozovať vládu. Nedovolím ohrozovať Smer-sociálnu demokraciu správaním sa ľudí, ktoré poškodzuje stranu. Ale v tomto prípade toto už je zvlhnutie pušného prachu opozície. To už naozaj nevedia čo, tak teraz začínajú prichádzať s návrhmi, ktoré nemajú opodstatnenie. Pokiaľ príde návrh, znovu ak sa ukáže, že niekto zlyhal, budem konať okamžite. Ale ja nebudem zarezávať ministrov len preto, lebo opozícia už nemá čo ponúknuť.

Ľuba ORAVOVÁ, moderátorka
--------------------
Dobre. Tak spýtam sa možno inak, ale vo všeobecnosti. Mali sme tuná kauzu, kde boli prijaté personálne rozhodnutia. To znamená CT v Piešťanoch, kde boli aj isté informácie o schránkových firmách a podobne a tak ďalej a tak ďalej. Ak teda hovoríte, že nemáte alebo teda nebudete mať problém konať, ak budú na to pádne dôvody, spýtam sa teraz všeobecne, ak by sa objavilo do budúcnosti, že v nejakom štátnom tendri, nazvem to takto, figurovala schránková firma, bude to pre vás problém?

Robert FICO, predseda vlády SR /Smer-SD/
--------------------
Samozrejme, že to bude problém, pretože my sme predsa aj prijali teraz novelizáciu zákona o verejnom obstarávaní, ktorú sme opätovne schválili aj po vete pána prezidenta, kde hovoríme, že schránkové firmy sú prakticky vylúčené dnes z verejného obstarávania. Akékoľvek podozrenie, ktoré by malo priniesť tieň na vládu, budem riešiť. Ale nebudem, znovu opakujem, rezať ľudí len preto, lebo opozícia už nevie, čo má navrhnúť a čo má povedať.

Ľuba ORAVOVÁ, moderátorka
--------------------
Záverečná otázka. Vy ste v podstate po schválení, aj opätovnom, teda respektíve po schválení ešte koncom minulého roka ohľadom schránkových firiem v podstate povedali a parlament zaviazal vládu pripraviť prísnejší zákon, ktorý by vlastne obsahoval aj register tých firiem, ktoré sa môžu zúčastňovať na tých schránkach a takisto ste povedali, že aj vy máte záujem poznať tých koncových užívateľov. Platí to?

Robert FICO, predseda vlády SR /Smer-SD/
--------------------
Robí sa na tom veľmi intenzívne. Mal som už aj stretnutie s predsedníčkou Úradu pre verejné obstarávanie, s podpredsedom úradu, s ministrom spravodlivosti. Viem, že je vytvorená pracovná komisia, kde sú aj dvaja poslanci opozície. Sú tam aj poslanci za vládu. Komunikovali už s Národnou bankou. Národná banka viem, že má zatiaľ nejaké technické problémy. Teraz sa diskutuje, či to majú byť registrované súdy, nechcem ísť do detailov. Ale nám záleží na tom, aby takéto niečo bolo prijaté. Ak to technicky a vecne je možné, je tu záväzok a treba sa týmto záväzkom zaoberať.

Ľuba ORAVOVÁ, moderátorka
--------------------
Samozrejme uvidíme. Je to aj na vláde, aj na poslancoch. Ďakujem veľmi pekne. To bol predseda vlády Robert Fico.

Robert FICO, predseda vlády SR /Smer-SD/
--------------------
Ďakujem za pozvanie.

