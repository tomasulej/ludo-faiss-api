
16.3.2014
TA3
Prezidentské voľby: výsledky prvého kola
16.3.2014    TA3    str. 01   11:00 V politike
            
Peter BIELIK, moderátor
--------------------
Dámy a páni pri obrazovkách televízie TA3. Výsledky prvého kla prezidentských volieb sú známe a oficiálne potvrdené. Do druhéo kola prezidentských volieb postúpil Robert Fico a Andrej Kiska. 

Ľuba ORAVOVÁ, moderátorka
--------------------
Výsledky viacerých prekvapili, boli však aj takí, ktorí ich očakávali. V dnešnej relácii V politike zhodnotíme prvé kolo a oslovíme jeho hlavných aktérov.

Peter BIELIK, moderátor
--------------------
Oficiálne výsledky prvého kola nám teraz pripomenie René Medzihradský.

René MEDZIHRADSKÝ, moderátor
--------------------
Prajem vám pekný deň. Tak poďme sa teda spoločne pozrieť na definitívne a oficiálne výsledky prvého kola prezidentských volieb, ktoré už stihla potvrdiť aj ústredná volebná komisia. Výsledky priniesli viacero prekvapení, no skôr čo sa týka percentuálneho zisku ako poradia jednotlivých kandidátov. Tak ja teraz poprosím réžiu, aby nám ukázala, ako dopadli jednotliví kandidáti. Tak Slovensko si svojho budúceho prezidenta bude vyberať z dvojice buď Robert Fico alebo Andrej Kiska. Predseda strany Smer a aktuálny premiér získal 28 % hlasov v prvom kole prezidentských volieb. Druhý postupujúci do druhého kola Andrej Kiska 24% podpora voličov, občanov Slovenska. Na treťom mieste sa umiestnil, a to je asi najväčšie prekvapenie týchto prvého kola prezidentských volieb so ziskom 21,24 % Radoslav Procházka, poslanec Národnej rady, ktorý naozaj aj bojoval o druhé postupové miesto do druhého kola, nasleduje herec Milan Kňažko so ziskom 12,86 %. Poďme sa teraz spoločne pozrieť aj na ďalších kandidátov. Kandidát Strany maďarskej komunity Gyula Bárdos zisk 5,1 %, Pavol Hrušovský, to je to ďalšie prekvapenie týchto volieb, získal len 3,33 %, je to pritom kandidát troch opozičných strán, ľudovej platformy a ešte ten jednociferný percentuálny zisk sa podarilo získať aj poslankyni Obyčajných ľudí a nezávislých osobností Helene Mezenskej. Tu podporilo 2,37 % hlasov. No a potom už nasledujú kandidáti, ktorým sa nepodarilo prekročiť 1 % v týchto voľbách, je to kandidát Komunistickej strany Slovenska Ján Jurišta, nasleduje Ján Čarnogurský, ktorý získal 0,64 %. Potom je to kardiochirurg Viliam Fischer pol percenta, Jozef Behýl 0,48 %, Milan Melnik 0,4 %, nasleduje primátor Rimavskej Soboty Jozef Šimko 0,24 % a beznádejne posledným kandidátom, ktorý sa umiestnil v prvom kole prezidentských volieb, je Stanislav Martinčko. Podporu mu vyjadrilo len 0,13 % voličov. Poďme sa teda pozrieť ešte na dvojicu kandidátov, ktorí postupujú do druhého kola, ako teda bojovali v jednotlivých volebných obvodoch. Ako môžete vidieť, tou fialovou farbou je vyznačené, sú vyznačené obvody, kde zvíťazil Robert Fico a naopak touto oranžovou farbou obvody, kde zvíťazil Andrej Kiska. Takže ako môžete vidieť, Robert Fico dominoval na strednom Slovensku od Trnavy v podstate až po Brezno, Rimavskú Sobotu, Liptovský Mikuláš a Andrej Kiska bol silný v Poprade, v Kežmarku, vlastne je to región, odkiaľ pochádza. Takisto bol úspešný v Košiciach, v Revúcej a na Záhorí, tam takisto vyhral tento kandidát. Ako môžeme vidieť, Gyula Bárdos samozrejme zvíťazil na juhu Slovenska, sú to okresy Dunajská Streda alebo Komárno. Radoslav Procházka bol silný, zvíťazil v podstate v Prešove a na Orave. Poďme sa pozrieť ešte aj na ďalší graf. Sú to vlastne percentuálne zisky a kde dominovali, kde valcovali jednotliví kandidáti, ktorí postúpili do druhého kola. Takže počkáme si na to, v podstate Robert Fico ako je známe, víťazil skôr na východnom Slovensku a Andrej Kiska, ten bol úspešný pod Tatrami, vlastne v Poprade, odkiaľ pochádza. Takže tu to už môžeme vidieť. Takže tou červenou farbou je vyznačené, kde dominoval a kde získal nadpriemerný výsledok predseda strany Smer Robert Fico a kandidát na prezidenta, ako som spomínal, tak nadpriemerný výsledok získal na východnom Slovensku, v okolí Topoľčian vlastne je to región odkiaľ aj Robert Fico pochádza. Naopak podpriemerné výsledky získal na juhu Slovenska a Bratislava, Malacky a v okolí Popradu a takisto Košíc a Prešova.takže toto sú regióny, kde Robert Fico nedominoval a získal podpriemerný výsledok do 25 % hlasov. No a tu už sa pozeráme na druhého postupujúceho kandidáta, a tým je Andrej Kiska, kde vlastne získal nadpriemerné výsledky a kde ta jeho podpora bola slabučká. Ako vidíte, opäť červenou farbou je tam, kde dominoval, tam získal v niektorých volebných obvodoch až do 40 % hlasov a tými obvodmi sú, je to na Záhorí, Malacky, Senica, takisto bol úspešný, ako sme už viackrát spomínali, práve v Poprade a v Kežmarku, je to región, kde Andrej Kiska býva a žije. Takže tam získal naozaj tu podporu až nad 26,5 % hlasov. Naopak slabý a podpriemerný výsledok dosiahol na východnom Slovensku, či je to Bardejov, Humenné, Michalovce, takisto Rimavská Sobota, Zvolen, Veľký Krtíš a tiež podpriemerný výsledok získal práve v Topoľčianoch, kde dominoval Robert Fico. Takisto Kysuce a Orava tam získal podpriemerný výsledok. Poďme sa ešte pozrieť na tu účasť, ten celoslovenský priemer dosiahol 43 %, niečo nad 43 %, čo je naozaj slabá účasť, tie predvolebné prieskumy hovorili o účasti nad 50 % voličov a ta účasť sa vyrovnáva voľbám spred 5 rokov. Takže, a tu sa už pozeráme na jednotlivé kraje, kde prišlo, koľko prišlo k urnám voličov. Najviac voličov prišlo v Bratislavskom kraji. Tam to presiahlo 50 % ľudí, takisto hojná účasť bola v Žilinskom kraji, v Trenčianskom kraji a v Trnavskom kraji, najmenej voličov  bolo v Košiciach a takisto na južnom Slovensku. Takže toto sú tie aktuálne a oficiálne, definitívne výsledky. Ešte raz zopakujem, že do druhého kola prezidentských volieb, ktoré sa uskutoční 29.marca, teda o necelé 2 týždne, postúpil Robert Fico a Andrej Kiska. Toľko nateraz odo mňa.

Ľuba ORAVOVÁ, moderátorka
--------------------
A my sa spájame s jedným z kandidátov, ktorí nepostúpili do druhého kola a je ním Pavol Hrušovský. Príjemný dobrý deň. 

Pavol HRUŠOVSKÝ, kandidát na prezidenta SR /KDH/
--------------------
Peknú nedeľu prajem, príjemný dobrý deň.

Ľuba ORAVOVÁ, moderátorka
--------------------
Pán Hrušovský, získali ste viac ako 63 tisíc hlasov, skončili ste na 6.mieste. Mnohí hovoria o fiasku. Ako tento zisk nazývate vy?

Pavol HRUŠOVSKÝ, kandidát na prezidenta SR /KDH/
--------------------
Chcel by som sa v prvom rade poďakovať všetkým občanom Slovenskej republiky, ktorí v prvom kole využili právo ísť voliť a vybrali si niektorého zo 14 kandidátov. Preto sa chcem touto cestou poďakovať aj všetkým tým, ktorí v prvom kole odovzdali aj mojej kandidatúre svoj hlas. Áno, čakal som viacej, netajím sa tým, že je to pre mňa sklamaním a prehrou mojej osoby, mojej kandidatúry. Prijal som ju s pokorou a rešpektom pred tými, ktorí sa takto rozhodli odovzdať svoje hlasy iným kandidátom. 

Peter BIELIK, moderátor
--------------------
Pán Hrušovský, ak dovolíte, vaše vyjadrenie z tlačovej konferencie ohľadom druhého kola volieb nebolo úplne jednoznačné. Koho podporíte, ak vôbec v druhom kole prezidentských volieb?

Pavol HRUŠOVSKÝ, kandidát na prezidenta SR /KDH/
--------------------
Moje stanovisko do druhého kola prezidentských volieb považujem za dostatočné preto, lebo vyhlásením výsledkov volieb v prvom kole som sa vrátil do aktívnej straníckej politiky. Dnes od pol 8 rokuje vedenie KDH, ktoré prijalo odporúčanie v druhom kole podporiť Andreja Kisku. Ja som členom vedenia KDH s týmto rozhodnutím som vyjadril súhlas a som sa s ním stotožnil.

Peter BIELIK, moderátor
--------------------
Sú tam nejaké podmienky, ktoré už strana pomenovala, ako podmienku podpory v druhom kole?

Pavol HRUŠOVSKÝ, kandidát na prezidenta SR /KDH/
--------------------
Ja by som to nevyjadroval ako podmienky. Sú tam isté očakávania od budúceho prezidenta SR, že bude kompatibilný s tými politikami, ktoré my považujeme za dôležité od ochrany rodiny, ochrany manželstva, zrušenie Mečiarových amnestií a tak by som mohol pokračovať vo výpočte ďalších politík, aj reforma súdnictva je pre nás jednou zo zásadných zmien, ktorú je treba na Slovensku urobiť a kde stanovisko prezidenta v tejto veci považujem za veľmi dôležité, a preto veríme, že budúci prezident tieto očakávania naplní.

Ľuba ORAVOVÁ, moderátorka
--------------------
Spľňa, pán Hrušovský, tieto vaše podmienky skôr Robert Fico, keďže vieme, že on prichádza s reformou súdnictva, ako pán Kiska?

Pavol HRUŠOVSKÝ, kandidát na prezidenta SR /KDH/
--------------------
Dlho ste počuli môj názor na prezidentské voľby, na obsadenie hlavy štátu. Sám som vyjadril aj v rámci predvolebnej kampane, že nie je dobré a pre zastupiteľskú demokraciu na Slovensku vhodné, ak jedna politická strana ovládne všetky najvyššie ústavné funkcie a stalo by sa tak vtedy, keby predseda strany Smer a terajší predseda vlády sa prezidentom stal. Preto odporúčanie KDH a vedenia strany smerom k Andrejovi Kiskovi.

Ľuba ORAVOVÁ, moderátorka
--------------------
Ďakujem pekne.

Peter BIELIK, moderátor
--------------------
Pán Hrušovský, cítite sa ešte aj dnes ako kandidát jednotnej pravice?

Pavol HRUŠOVSKÝ, kandidát na prezidenta SR /KDH/
--------------------
V tejto chvíli zvažujeme, analyzujeme, je predčasné vyjadrovať definitívne závery na tu spoločnú kandidatúru pravicových politických strán. Cítil som sa byť kandidátom až do okamihu, kedy SDKÚ-DS nepodporilo, alebo podporilo kandidatúru Milana Kňažka, keď sa objavil kandidát Strany maďarskej koalície, vtedy sa začali tie hlasy výrazným spôsobom trieštiť. No by som v tejto chvíli neobviňoval nikoho z tohoto neúspechu, skôr hľadám príčiny aj v sebe a v tom, aká je dnes v spoločnosti nálada, ako dnes slovenská verejnosť vníma politiku a politikov. Pre mňa je to dôvod na to, aby sme sa zamysleli, ako ďalej v slovenskej politike a hľadali taký spôsob, aby ľudia začali politikom viacej dôverovať ako nie.

Peter BIELIK, moderátor
--------------------
Pán Hrušovský, to je naozaj veľmi chlapské  hľadať v prvom rade príčiny neúspechu sám u seba vo svojom konaní. Možno v tom, ako ste viedli tu kampaň skôr ako u druhých. Súhlasíte teda s tvrdením Pavla Freša, že volebný výsledok je dôsledkom toho, že už nemáte voličom čo ponúknuť?

Pavol HRUŠOVSKÝ, kandidát na prezidenta SR /KDH/
--------------------
Ja mám voličom stále čo ponúkať. Moje skúsenosti, moje odbornosti, moje zahranično-politické kontakty a pokoru a odvahu a trpezlivosť, s akou som dokázal v slovenskej politike za posledné roky pôsobiť a myslím, že to boli roky úspešné. Ale tie dôvody tohto neúspechu naozaj je treba analyzovať a na to treba dlhší čas.

Ľuba ORAVOVÁ, moderátorka
--------------------
A ešte záverečná otázka, pán Hrušovský, iste v takomto prípade mnohé strany potom zvažujú aj rôzne dôsledky politické dôsledky, uvažujete možno aj vy osobne, ak ste teda povedali, že prijímate a pomenovali ste to ako prehru, nad vyvodením konsekvencií do vnútra strany, alebo vôči sám sebe?

Pavol HRUŠOVSKÝ, kandidát na prezidenta SR /KDH/
--------------------
Včas sa dozviete o každých ďalších krokoch, či už vedenia KDH alebo mňa ako neúspešného kandidáta na prezidentskú funkciu, v tejto chvíli sa cítim byť vyčerpaný volebnou kampaňou aj istým neúspechom, ktorý som v týchto prezidentských voľbách zažil a je tam viacej dôvodov na to, aby sme túto situáciu analyzovali podrobnejšie. Aj ja osobne samozrejme.

Ľuba ORAVOVÁ, moderátorka
--------------------
Pán Hrušovský, ďakujeme veľmi pekne za to, že ste si našli čas pre divákov televízie TA3. Dovidenia. 

Peter BIELIK, moderátor
--------------------
Ďakujeme veľmi pekne.

Pavol HRUŠOVSKÝ, kandidát na prezidenta SR /KDH/
--------------------
Dovidenia, prajem peknú nedeľu.

Peter BIELIK, moderátor
--------------------
Aj vám. Ako sme počuli, vážené dámy, vážení páni, Kresťanskodemokratické hnutie analyzuje tento výsledok, určite ho nepovažuje za úspech. Úplne skôr naopak za pomerne veľký neúspech, fiasko to však podľa nich nie je, uvidíme, ako tie analýzy vo vnútri strany dopadnú a ako bude čokoľvek známe o týchto analýzach, prípadne o dôsledkoch, ktoré majú na stranu či osobu Pavla Hrušovského, tak vám tieto výsledky opäť prinesieme. Teraz sme priamo v satelitnom spojení s Robertom Ficom. Príjemný deň.

Robert FICO, kandidát na prezidenta SR /Smer-SD/
--------------------
Pekný deň prajem všetkým divákom TA3. 

Ľuba ORAVOVÁ, moderátorka
--------------------
Príjemný dobrý deň. Pán Fico, zvíťazili ste s tesným náskokom a ziskom pod 30 %. Vy osobne ste očakávali takýto výsledok?

Robert FICO, kandidát na prezidenta SR /Smer-SD/
--------------------
Priznám sa, že v mojej hlave pred týmto prvým kolom boli rôzne scenáre a naozaj ak sa vrátime späť do histórie politickej, tak si musíme spomenúť ako dopadol v Českej republike pán Fischer alebo ako dopadol pán Kukan, ktorý bol za absolútneho kandidáta a víťaza v prezidentských voľbách. Preto považujem výsledok, ktorý som dosiahol, za veľmi dobrý a chcem poďakovať  všetkým ľuďom na SLovensku, ktorí mi dali hlas. Predsa len som predseda vlády, ktorý je neustále na obraze, je hodnotený podľa toho, čo robí, ako robí, je o mne všetko známe, preto vyhrať prvé kolo z pozície premiéra ja osobne považujem za veľmi slušný výsledok. Trošku ma mrzí, že došlo menej ľudí k urnám, ako som pôvodne očakával. Bol som toho názoru, že by to mohlo byť cez 50 %, bolo to však dosť pod 50 %, aleje dosť možné, že druhé kolo teraz bude natoľko zaujímavé, že účasť voličov bude podstatne vyššia. No a druhé prekvapenie pre mňa je výsledok Pavola Hrušovského, tam som očakával možno 7, 8 % výsledok, ale nie takýto nízky. 

Peter BIELIK, moderátor
--------------------
Čomu pripisujete, pán Fico, tu  nízku volebnú účasť? Počasie, možno skepsa, nálada ľudí?

Robert FICO, kandidát na prezidenta SR /Smer-SD/
--------------------
Nie, skôr si myslím, že prvé kolo bolo vnímané ako nejaká povinná jazda, bolo 14 kandidátov a ľudia vedeli, že z týchto 14 dvaja budú postupovať do druhého kola. Preto si myslím, že až takú veľkú pozornosť tomuto prvému kolu nevenovali. Ja si nemyslím, že to je počasie. Ľudia na Slovensku sú veľmi zodpovední voliči a ja som zažil už niekoľko desiatok volieb. Netvrdím teraz, že parlamentných, ale rôznych iných a vždy ľudia preukázali tu klasickú štandardnú voličskú statočnosť a k urnám prišli. Skôr očakávam, že v druhom kole to bude podstatne vyššie a to druhé kolo bude týmto aj zaujímavejšie.

Ľuba ORAVOVÁ, moderátorka
--------------------
Pán Fico, otázka znie, nízka účasť, ako mnohí očakávali, otázka preto aj pre vás, pre vašu stranu, ktorá vás podporovala, či si myslíte, že ste dostatočne mobilizovali voličov, aby prišli k urnám?

Robert FICO, kandidát na prezidenta SR /Smer-SD/
--------------------
Je to presne o tom, že či si aj voliči nepovedali, že viacmenej do druhého kola by som mal postúpiť, čo je veľmi zlé. Takto dopadol nakoniec pán Kukan, ktorého nezvolili, lebo si mysleli, že automaticky postúpi do druhého kola. My cítime a hovorím to veľmi otvorene, pomerne veľké rezervy ešte v mobilizácii a ak má Smer-SD potenciál okolo 40 %, tak stále ešte máme k dispozícii 10, 12 % voličov, ktorých sa pokúsime normálnou cestou osloviť.

Ľuba ORAVOVÁ, moderátorka
--------------------
Ako bude vyzerať tá cesta, skúsme si ju možno priblížiť.

Robert FICO, kandidát na prezidenta SR /Smer-SD/
--------------------
Prepáčte, teraz som nerozumel vašu otázku.

Ľuba ORAVOVÁ, moderátorka
--------------------
Hovoríte o tom, že chcete mobilizovať viac v druhom kole. Skúsme teda povedať, ako chcete viac prilákať ľudí k volebným urnám.

Robert FICO, kandidát na prezidenta SR /Smer-SD/
--------------------
Už len samotný fakt, že je druhé kolo a že v druhom kole sú dvaja kandidáti, úplne rozdielny. Ale úplne rozdielny. Na jednej strane je kandidát, o ktorom ľudia všetko vedia, ponúkam všetky skúsenosti, čo som nabral v politike, mám sériu vynikajúcich kontaktov zo zahraničím, myslím si, že ľudia o mne vedia aj to, že nie som lenivý a nie som dobrodruh. A na druhej strane je kandidát, o ktorom nevieme nič. Ktorý mal veľmi zvláštne vyhlásenia o minulosti ktorého veľa nevieme a to, čo vychádza na povrch, nie je práve najkrajšie. Čiže už len toto, že proti sebe stoja dvaja úplne rozdielni kandidáti, že sa bude rozhodovať medzi dvoma, je dostatočne mobilizujúce pre všetkých voličov. A to platí nielen pre voličov Smeru. Takto sa budú určite mobilizovať aj voliči pravice, veď už teraz čítam, že jedna strana za druhou sa pripája k pánovi Kiskovi a trošku sa na tom usmievam, pretože ak si uvedomím, čo hovoril kandidát Ľudovej platformy pán Hrušovský ešte pred 24 hodinami a ako ho teraz všetci opustili, myslím si, že toto je niečo na zamyslenie, pokiaľ ide o pravicové strany. 

Peter BIELIK, moderátor
--------------------
Otázkou je možno aj spôsob vedenia tej kampane, spôsob, ako chcete mobilizovať voličov. Váš protikandidát už k tomu niečo povedal, hovorí o trestnom oznámení, zmení to nejako aj vašu volebnú stratégiu pred druhým kolom?

Robert FICO, kandidát na prezidenta SR /Smer-SD/
--------------------
To nebol najlepší začiatok pre pána Kisku pretože len sa prebral a už podal na mňa trestné oznámenie. Ale asi týmto štýlom sa bude pracovať v druhom kole. Mám veľmi veľa povinnosti teraz nasledujúce dva týždne. Môžem potvrdiť, že ma čaká mimoriadne ťažký summit v Bruseli, budeme rokovať o takzvanom klimatickom balíčku. Mám v diári, keď som si pozrel, doslova a do písmena od pondelka každý deň pomerne náročný program. A budem mobilizovať len tak, že po večeroch sa budem stretávať s ľuďmi, budeme robiť mítingy, predpokladám, že bude pokračovať štandardná kampaň cez inzercie, budú nejaké stretnutia v rozhlase, v televízii a tam sa ukáže nakoniec, že kto čo vie o slovenskej politike, že kde je ta skúsenosť, kde ta skúsenosť nie je, ja sa na tento súboj teším, ale znovu opakujem, ďakujem ľuďom, a budem rešpektovať akýkoľvek výsledok, ktorí ľudia príjmu 29.marca. Ak to bude pán Kiska, no tak mu zablahoželám ako prezidentovi a budem mu prejavovať tu istú úctu a rešpekt, ako prejavujem k pánovi Gašparovičovi alebo som prejavoval k pánovi Schusterovi alebo k pánovi Kováčovi.

Ľuba ORAVOVÁ, moderátorka
--------------------
Znamená to, pán predseda, že môžeme očakávať v tom druhom kole alebo pred tým druhým kolom ostrejšiu kampaň, ostrejšie vyjadrenia, aj z vašej strany, respektíve aj to sa spýtame samozrejme aj pána Kisku.

Robert FICO, kandidát na prezidenta SR /Smer-SD/
--------------------
Pani redaktorka, opakujem. Ráno som otvoril oči a som počul, že podáva na mňa pán Kiska trestné oznámenie, čiže niekto začal nejakú formu kampane a takto bude chcieť aj pokračovať. Ja by som odpovedal inak. Stoja proti sebe dvaja kandidáti, kde o mne obrazne každý všetko vie. A o tom druhom kandidátovi, ktorý sa dobrovoľne rozhodol uchádzať o post prezidenta, nevieme nič. Čiže bude treba vyriešiť pomerne veľa otázok  a ja budem chcieť takisto počuť veľa odpovedí. Tak čo je, pán Kiska? Je buddhista, alebo je blízko židovskej viery, alebo je scientolog? Chcem sa spýtať na spôsob jeho obohatenia. Pretože keď ja si dám na ruky nejaké hodinky, celé Slovensko sa pýta, aké mám hodiny. Keď ja si prenajmem nejaký byt, celé Slovensko sa pýta, aký to je byt. Keď ja niekam idem, súkromne a ma tam niekto vidí, tak médiá o tom píšu. Každý, kto vstúpi do tohto ringu, musí rátať s tým, že sa musí ukázať. Ja som politicky úplne nahý. O pánovi Kiskovi nič nevieme. Čiže určite tie dva týždne budú aj o tom, aby sme sa dozvedeli o pánovi Kiskovi čo najviac.

Ľuba ORAVOVÁ, moderátorka
--------------------
Pán predseda, budú to vlastne diskusie, ako ste teda naznačili, pomerne ostré. Budete sa pýtať, bude to vlastne diskusia aj o predložených reálnych dôkazov?

Robert FICO, kandidát na prezidenta SR /Smer-SD/
--------------------
Skôr si myslím, že aj samotná kampaň, ktorá doteraz prebiehala aj štúdiá, ktoré sme navštívili, sa skôr orientovali na témy, ktoré s prezidentom nemajú nič spoločné. Veľmi veľa sa hovorí o exekutívnych veciach. Hovorí sa o zdravotníctve, o nezamestnanosti. Ale veľmi jasne musím povedať, že úloha prezidenta je niekde úplne inde. Prezident reprezentuje, hlava štátu, dojednáva a ratifikuje medzinárodné zmluvy. Privítal by som, keby médiá vytvorili takú atmosféru, a takú situáciu, kde budeme môcť hovoriť o základných otázkach, napríklad bezpečnosti, zahraničnopolitické otázky, lebo to spadá do práce prezidenta SR. Ja by som rád počul niektoré názory, pretože niektoré názory, ktoré pán Kiska prezentoval, vyznievali ako názory dobrodruha. Nemôže len tak niekto prísť a povedať, že ja by som uznal Kosovo. No kto povie, že by uznal Kosovo, tak vôbec nerozumie, prečo Slovenská republika nemôže uznať Kosovo, aký máme na to dôvody. Rovnako chcem počuť aj iné názory na otázku, čo ďalej v EÚ? Aké miesto má mať Slovensko v tejto inštitúcii. Toto sú témy, o ktorých by mali prezidentskí kandidáti hovoriť a ja som presvedčený, že k takejto diskusii príde. Ja nechcem, aby tie dva týždne, ktoré teraz prídu, boli iba o to, že budeme každý na seba štekať a vyťahovať nejaké špinavosti, to naozaj nechcem. Ja sa budem pýtať na niektoré veci, ale bol by som rád, keby sme diskutovali predovšetkým o tom, čo je práca prezidenta, čo prezident môže a čo nemôže. Aké má názory druhý kandidát na najzásadnejšie otázky tohto štátu.

Ľuba ORAVOVÁ, moderátorka
--------------------
Takže očakávate, pán predseda, v súvislosti s tou ostrou diskusiou, o ktorej teda hovoríte, nielen v súvislosti s kompetenciami prezidenta, ale ako ste povedali, chcete sa pýtať na ďalšie otázky Andreja Kisku, môžete garantovať, že ta diskusia neskľzne z vašej strany do polohy obviňovania bez dôkazov?

Robert FICO, kandidát na prezidenta SR /Smer-SD/
--------------------
Pozrite sa, ja som už povedal, že podáva na mňa pán Kiska, neviem prečo, trestné oznámenie. To len potvrdzuje, že ako keby pomaly strácal nervy a tu netreba strácať nervy. Sa rozhodol kandidovať za prezidenta, tak musí byť súčasťou nejakého súboja, ktorý je vždy typický pred takýmito prezidentskými voľbami. Ja sa pokúsim v nasledujúcich dvoch týždňoch splniť si všetky povinnosti, ktoré mám ako predseda vlády a popritom ak bude priestor v médiách hovoriť o prezidentovi, o SLovensku, tak pokúsim sa slovenskej verejnosti ponúknuť všetky moje skúsenosti, ktoré mám. Jednoducho pokúsim sa ukázať, že som dostatočne skúsený a pripravený na výkon takejto významnej funkcie. Ale ideme od nuly. Nejako to dopadlo, boli 4 silní kandidáti, ľudia rozložili hlasy a teraz samozrejme, že to bude opäť všetci proti jednému, keď počúvam tie vyjadrenia od KDH, SDKÚ a ďalších, v poriadku, ale myslím si, že začíname od nuly. Od nuly a kľudne môžem teraz vymazať toto prvé kolo z hľadiska percent a od začiatku budeme teraz presviedčať voličov a vyhrá ten, kto bude presvedčivejší. 

Peter BIELIK, moderátor
--------------------
Spomínali ste médiá, pán Fico, spomínali ste ring, nejaké tie duely. Mali sme tu už situáciu pred jednými prezidentskými voľbami, pred ich druhým kolom, že jeden z kandidátov nechodil do takýchto priamych súbojov, nediskutoval na priamo so svojim protikandidátom. Z vašich odpovedí to už vyplynulo, ale chceli by sme to počuť veľmi jasne, vy budete chodiť do ringu a budete chcieť diskutovať na priamo s Andrejom Kiskom?

Robert FICO, kandidát na prezidenta SR /Smer-SD/
--------------------
Samozrejme. Ja využijem všetky príležitosti, ktoré médiá vytvoria, len tiež by som privítal, keby médiá tiež stavali štruktúru týchto relácií tak, že budeme hovoriť presne o prezidentovi, budeme sa baviť o tom, čo prezident môže, čo nemôže, aké má kompetencie, ale aby sme sa mohli možno baviť aj o víziách jednotlivých kandidátov, pokiaľ ide o Slovensko. 

Peter BIELIK, moderátor
--------------------
Dobre, veľmi pekne ďakujeme, je to teda prísľub do veľmi krátkej budúcnosti, my takisto v televízii TA3 sa tešíme na to, čo sa udeje ďalších 14 dní. Veľmi pekne ďakujeme za váš čas.

Robert FICO, kandidát na prezidenta SR /Smer-SD/
--------------------
Ďakujem pekne a všetkým divákom ešte raz peknú nedeľu.

Ľuba ORAVOVÁ, moderátorka
--------------------
Ďakujeme, dovidenia. No a v tejto chvíli sa spájame s ďalším kandidátom, ktorý to mal veľmi tesné, zostal pred dverami druhého kola prezidentských volieb. Ja už vítam Radoslava Procházku. Pekný dobrý deň.

Radoslav PROCHÁZKA, kandidát na prezidenta SR
--------------------
Dobrý deň prajem. 

Ľuba ORAVOVÁ, moderátorka
--------------------
Pán Procházka, takže tesný súboj o druhé miesto. Vy ste ubezpečili včera nad ránom na tej tlačovej konferencii v Košiciach, že voliči, ktorí vám dali dôveru, dali vám hlasy, že o tieto hlasy sa postaráte. Otázka logicky znie, ako sa o tieto hlasy postaráte?

Radoslav PROCHÁZKA, kandidát na prezidenta SR
--------------------
Logicky odpoveď znie, tak ako doteraz, len samozrejme bude potrebné to posunúť na novú úroveň, ale myslím si, že Slovensko včera odkázalo moci veľmi dôležitú vec. A to, že už mu nestačí ponúkanie istôt a sľubov, ale že si naozaj pýta poctivú a odbornú službu. A má na ňu právo. Občania SR si ten štát platia zo svojich daní, živia ho vlastným úsilím, a zaslúžia si viac ako dnes dostávajú. A ja sa pokúsim aktívnym úsilím im priniesť konkrétny úžitok zo svojho výkonu vo verejnej službe.

Ľuba ORAVOVÁ, moderátorka
--------------------
Pán Procházka, ak hovoríte o konkrétnom úžitku, znamená to, že ten konkrétny úžitok využijete v politickom živote, inými slovami, budete sa snažiť založiť stranu, kde tieto hlasy využijete?

Radoslav PROCHÁZKA, kandidát na prezidenta SR
--------------------
Ja hovorím o konkrétnom úžitku pre občanov SR, nie pre seba. Aj celá táto naša kampaň a moja účasť v tých voľbách nebola o osobnej ambícii, nebola o mne a o mojom tíme, ale o našom úsilí priniesť Slovensku nádej, že v ňom raz môže byť spravodlivosť, poriadok a rovnováha a myslím si, že som od ľudí včera dostal mandát. Nebol to ten  mandát, ktorý som si vypýtal na výkon prezidentskej funkcie, ale bol to mandát možno že tie toľkokrát spomínané rukávy si vyhrnúť ešte vyššie a pustiť sa do roboty. A ja som pripravený sa do tej roboty pustiť. Dal som včera informáciu, že do 48 hodín od zverejnenia oficiálnych výsledkov volieb prezidenta SR sa znovu postavím pred verejnosť a pred médiá a vyjadrím sa podrobnejšie k tým veciam, ktoré vás azda budú ešte zaujímať.

Ľuba ORAVOVÁ, moderátorka
--------------------
Dobre, pán Procházka, skúsme ale veľmi konkrétne, hovoríte o vyhrnutí si rukávov. Vyhrniete si rukávy na čo?

Radoslav PROCHÁZKA, kandidát na prezidenta SR
--------------------
No, práve na to, aby som ďalej ponúkal poctivú a odbornú verejnú službu a o spôsobe, akým to budem chcieť robiť, tak sa práve porozprávame neskôr. 

Peter BIELIK, moderátor
--------------------
Dobre. Vidím, že musíme položiť ešte konkrétnejšiu otázku, hovoríte o 48 hodinách, kým sa nejakým spôsobom rozhodnete, ako ich teda strávite týchto najbližších 48 hodín? Okrem toho spánku, ktorý každý z nás potrebuje potom čo sme strávili volebnú noc pred kamerami u televízie TA3. Čo budete konkrétne teda tých 48 hodín robiť?

Radoslav PROCHÁZKA, kandidát na prezidenta SR
--------------------
Ja predovšetkým sa potrebujem dostať domov z východného Slovenska a tým, že ta v Tatrách aj na Donovaloch údajne sneží, tak to bude asi cesta na pol dňa alebo ta diaľnica, ktorú pán premiér sľuboval, že bude do Košíc do roku 2010 tak tu, keď som išiel sem, tak ešte nebola. Uvidíme teraz cestou naspäť, že či už náhodou. A hlavne teda budem chcieť byť dnes, v nedeľu, to je sviatočný deň, s mojimi deťmi a potom si treba sadnúť aj s mojim tímom, s ľuďmi, ktorí ma podporovali a porozprávať sa o tom, ako ďalej. Niektoré rozhodnutia už sme urobili. Ja som dal stredopravým voličom pred prvým kolom prísľub, a ja ten prísľub dodržím. Ale toto je taký ešte stále trochu adrenalínový čas, takže preto som zobral taký ten timeout, ak smiem hovoriť športovú terminológiu, aby sme si v utorok ráno, v utorok dopoludnia mohli povedať z očí do očí viac.

Peter BIELIK, moderátor
--------------------
Dobre. Ja samozrejme vám musím povedať, vy to veľmi dobre viete, ta diaľnica tam zatiaľ nie je. Je obdivuhodný váš humor, ktorý ste si zachovali aj po týchto náročných chvíľach. Je toto teda ten spôsob, akým budete naďalej komunikovať smerom na verejnosť, smerom k voličom? Stane sa to takým nejakým vašim leitmotívom a charakteristickým prvkom?

Radoslav PROCHÁZKA, kandidát na prezidenta SR
--------------------
No, to sú vážne veci, ktoré sa dnes na Slovensku dejú a myslím si, že včera sa pohli. Mnohé veci v slovenskej politike. A ľudia sa ozvali veľmi zaujímavým a vážnym spôsobom. A poslali vrchnosti odkaz, ktorý si nemôže nevšimnúť. A ja som ten odkaz počul tiež, je pre mňa obrovským záväzkom. Pani Oravová, pán Bielik, vyše 400 tisíc hlasov, proti takému vetru, proti akému sme išli našou startupovou kampaňou, to nie je maličkosť. A beriem to ako obrovský záväzok a postavím sa tomu čelom ale naozaj nechajme si ten krátky čas, aby si veci trošičku sadli a budem rád, keď sa porozprávam. Budem veľmi rád, keď budem možno že aj na pôde vašej televízie v  budúcnosti sa ešte niekedy vyskytnúť a porozprávať sa a rozhovory aj s vami, sú zaujímavé a inšpirujúce. 

Peter BIELIK, moderátor
--------------------
Ďakujem veľmi pekne. Samozrejme aj my budeme aj veľmi radi, ak ktorýkoľvek z kandidátov či politikov navštívi našu televíziu. Sme otvorení pre všetkých a pre všetky názory. Nemohol som si nevšimnúť, pri tom, ako René Medzihradský, náš kolega, prezentoval našim divákom mapu výsledkov, podľa toho, ako volili jednotlivých kandidátov, vy ste získali dosť veľa hlasov na východe Slovenska práve tam, kde sa nachádzate, možno aj inšpirácia pre postup tej cesty smerom domov, či by ste sa nezastavili práve v tých regiónoch, kde ste boli najsilnejší. Ako hodnotíte jednak výsledky z východného Slovenska, ale aj výsledky, ktoré ste dosiahli ako rodák Bratislavčan v hlavnom meste?

Radoslav PROCHÁZKA, kandidát na prezidenta SR
--------------------
Teraz ste to vystihli, že z dvoch takých veľkých miest som trochu sklamaný. To poviem otvorene. Z Bratislavy, kde som sa narodil a kde som prežil vlastne väčšinu svojho života a z Košíc, kde som mal vynikajúcu odozvu zdola, žil som tu dva roky, prišiel som sem na Veľkú noc a napriek tomu to nestačilo. Ale fantastický výsledok na Orave, som veľmi vďačný a som tým ľuďom úprimne zaviazaný. A to isté Prešov, to sú veľmi silné okresy a tí ľudia potrebujú naozaj dostať od štátu viac ako dnes dostávajú. Chcem sa o to pokúsiť.

Peter BIELIK, moderátor
--------------------
Ťažké regióny, naozaj, Prešov, Orava. No a samozrejme v hlavnom meste je málokto niekedy naozaj prorokom. Aké odozvy teda máte, sú to pomerne rozdielne miesta, kde ste získali túto podporu. Hlavné miesto má úplne iné problémy  a úplne iné zameranie ako Prešov. Nachádzate tam nejaký lajtmotív, nejaký spoločný menovateľ, prvok?

Radoslav PROCHÁZKA, kandidát na prezidenta SR
--------------------
Možno že som taký, že príliš jednoduchý, viete, že mám príliš jednoduchý slovník, a tak veľmi priamočaro vždy pôsobím, tak ten intelektuálny volič to nevie oceniť a skôr bežní ľudia vedia na to pozitívnejšie reagovať. Na tu moju možno príliš jednoduchú komunikáciu. Neviem, že či sa môže takto /nezrozumiteľné/ ironizovať, ale skúsil som a v každom prípade tie výsledky boli veľmi dobré aj v iných okresoch. Bola veľmi dobrá Trnava, Ružomberok, a ale aj východné Slovensko a môžem len zopakovať jednu vec, je to akokoľvek to znie ako fráza, tak ja to beriem naozaj ako záväzok. Ja už dnes cítim nad sebou také nie je to bremeno, je to volanie do služby a chcem na ne odpovedať pripravený. Chcem na ne odpovedať kompetentne a poctivo.

Ľuba ORAVOVÁ, moderátorka
--------------------
Pán Procházka, jedna vec sú úspechy aj vás v istých okresoch, druhá vec je celoslovenská účasť. Tá podľa očakávaní nebola nejako výrazne vysoká. Kde možno vy vidíte problém, prečo vlastne ľudia neprišli vo väčšej miere k volebným urnám?

Radoslav PROCHÁZKA, kandidát na prezidenta SR
--------------------
V tom, že sa už veľakrát popálili. Už im rôzne nové tváre veľakrát sľubovali zmenu k lepšiemu a mnohokrát to nevyšlo. Mnohí ľudia rezignovali na to, že by politika ešte mohla byť verejnou službou a jednoducho neveria tomu, že ich hlas dokáže čokoľvek zmeniť. A myslím si, že my potrebujeme vrátiť dôveru v to, že verejná služba môže byť službou v ich prospech, lebo len tak sa staneme spoločenstvom. A to je podľa mňa veľká téma Slovenska dnes. Či z tohto ešte vybudujeme fungujúcu spoločnosť, kde dokážeme jeden druhému držať chrbát, alebo sa rozložíme na naozaj darwinistický súboj klanov a skupiniek a pre mňa to je veľká téma a ja dlho to vo verejnej debate /nezrozumiteľné/ túto tému spoločenstva. A rozvoja toho, čo je v našich národných vlastnostiach silné. A to je zmysel pre rodinu, zmysel pre priateľstvo, družnosť a schopnosť si pomôcť. 

Ľuba ORAVOVÁ, moderátorka
--------------------
Ďakujeme pekne, to bol Radoslav Procházka, všetko dobré do Košíc. Peknú nedeľu.

Radoslav PROCHÁZKA, kandidát na prezidenta SR
--------------------
Ďakujem. Peknú nedeľu všetkým. Dovidenia. 

Peter BIELIK, moderátor
--------------------
Šťastnú cestu samozrejme do Bratislavy. Dovidenia a dopočutia. V satelitnom spojení sme v tejto chvíli s predsedom Mostu-Híd Bélom Bugárom. Príjemný deň.

Béla BUGÁR, predseda strany /Most-Híd/
--------------------
Dobrý deň prajem.

Peter BIELIK, moderátor
--------------------
Pán Bugár, ako hodnotíte vo všeobecnosti výsledky prvého kola prezidentských volieb?

Béla BUGÁR, predseda strany /Most-Híd/
--------------------
Ja si myslím, že veľké prekvapenie sa nekonalo. Prekvapením je nižšia účasť, ja sám som očakával niečo nad 50 %. Je to výzva samozrejme pre všetkých aktérov politiky na Slovensku, aby urobili všetko pre to, aby ľudia cítili, že majú možnosť, že majú v úvodzovkách povinnosť sa vyjadriť k tomu, ako a akým spôsobom, akým smerom SR ísť a ako by mala vypadať SR.

Peter BIELIK, moderátor
--------------------
Vy ste aktérom už niekoľko desaťročí, čo sa týka slovenskej politiky, čo konkrétne teda by ste urobili vy na to, aby ten počet ľudí pri volebných urnách bol vyšší, aby sa zvýšila volebná účasť aspoň cez tých 50 %? Čo viacerí považujú na reprezentatívnosť, ktorá by mala byť vôbec základom nejakého demokratického riadenia štátu?

Béla BUGÁR, predseda strany /Most-Híd/
--------------------
Pozrite sa, samozrejme tu to bola snaha sa dohodnúť na kandidátovi, ale počet kandidátov spočiatku teda 15, hovoril o tom, že absolútne je roztrieštená, dá sa povedať, ta stredopravá strana. Preto ja si myslím, že niektorí ani neverili tomu, že sa dá dosiahnuť výsledok lepší.

Ľuba ORAVOVÁ, moderátorka
--------------------
Pán Bugár, vaša strana podporovala spolu s SDKÚ-DS kandidáta kresťanských demokratov Pavla Hrušovského, ten však skončil pomerne nízko, čo sa týka percent. Cítite možno vy ako predseda Mostu-Híd za tento jeho neúspech zodpovednosť?

Béla BUGÁR, predseda strany /Most-Híd/
--------------------
Tak samozrejme v prípade nášho spoločného kandidáta pána Hrušovského treba vidieť viac vecí. Jednak aj to, že v tom momente, keď boli ohlásení aj iní kandidáti vstúpili do ringu, tak jeho preferencie začali klesať a potom keď urobili ohľadne ústavy tu dohodu so Smerom, tak bolo vidieť, že ten výsledok bude taký aký bude. My sme ešte dva týždne pred voľbami sa snažili prehovoriť pána Hrušovského, aby sa vzdal, lebo nemá význam skončiť nie že piaty šiesty, ale nemá význam skončiť ani ako tretí. Len k tomu nedošlo. Samozrejme v našom prípade je treba vidieť aj to, že tak ako avizovali jednak prieskumy verejnej mienky, jednak aj náš vnútorný prieskum, v prvom kole niektorí alebo môžme to tak aj povedať, väčšina aj našich voličov volilo srdcom a nie rozumom. Z toho vyplieva aj pre našu stranu určitá zmena. My sme už avizovali pred týždňom, dá sa povedať, takú občiansku víziu, to znamená, že čo je dobré pre občana, to musí byť dobré aj pre politikov. To znamená, že od dnes fakticky uprednostňujeme najprv záujem občana a až potom záujem nie ľudovej platformy ako doteraz, ale záujem našej politickej strany a podľa toho sa budeme chovať.

Ľuba ORAVOVÁ, moderátorka
--------------------
Otázka ale znie, pán Bugár, či si nemyslíte, že podobne ako Pavol Frešo ani vy osobne ani nejak strana sa výrazne nepodieľala v tých uplynulých týždňoch na kampani Pavla Hrušovského, nebolo vás nijakým spôsobom možno vidieť na plagátoch spolu s pánom Hrušovským alebo vôbec nejaké zásadné vyjadrenia.

Béla BUGÁR, predseda strany /Most-Híd/
--------------------
Áno. V uplynulých týždňoch som teda avizoval, prečo fakticky to dopadlo tak ako dopadlo. Hlavne po tej dohode KDH so Smerom už nemalo význam vôbec to čo bolo naplánované, že posledné dva týždne, povedzme aj ja osobne aj pán Frešo sa zúčastníme jednak konkrétnych teda výjazdov pána Hrušovského a jednak samozrejme aj osobne sa zapojíme do kampane, to už nemalo význam. Po tej dohode bolo jednoznačne vidieť, že akým smerom to dopadne.

Peter BIELIK, moderátor
--------------------
Predpokladám teda, že ide o tu dohodu na ústavných zmenách, bol to teda ten bod zrejme, keď ste sa rozhodli, že už nebudete ďalej sa exponovať nejakým spôsobom v prospech Pavla Hrušovského. Mňa ale zaujala vaša veta s pred niekoľkých sekúnd, či minút, keď ste hovorili o tom, že ste sa snažili Pavla Hrušovského prehovoriť, aby nekandidoval. Mali ste teda niekoho lepšieho, iného kandidáta, ja osobne som to počul myslím si, že po prvýkrát, že ste mali takýto postoj a prehovárali Pavla Hrušovského, aby nekandidoval.

Béla BUGÁR, predseda strany /Most-Híd/
--------------------
Ja si myslím, že aj vy viete, pán redaktor, že keď je ešte v hre spoločný kandidát, tak jeho šance nebudeme takýmto spôsobom nijak znižovať. To znamená, že dokonca niektorí novinári sa pýtali, že či v SDKÚ alebo dokonca aj Moste silnejú hlasy, teraz citujem v niektorých médiách to bolo takto aj napísané, že silnejú hlasy, dá sa povedať, v prospech toho, aby pán spoločný kandidát pán Hrušovský odstúpil. To znamená, my sme mali rokovania naposledy dva týždne pred voľbami prezidentskými, no ale viete, zas na druhej strane treba vidieť, že dôvera sa získava ťažko, ale veľmi jednoducho a rýchlo sa aj stráca a my sa snažíme byť dôveryhodným partnerom. To znamená, raz keď sme niečo sľúbili, tak len preto, lebo to vyhovuje, povedzme, niektorým stranám alebo konkrétne našej strane z tejto dohody nevyskočíme. To znamená, že preto sme sa snažili o spoločnú dohodu. K spoločnej dohode nedošlo, tak naďalej sme podporovali tak, ako sme podporovali kandidáta sme to aj urobili.

Peter BIELIK, moderátor
--------------------
Takže nechceli ste urobiť to, čo napríklad urobila SDKÚ-DS, tlačovú konferenciu, kde povedali, že už teda nemajú len jedného kandidáta, ale štyroch kandidátov?

Béla BUGÁR, predseda strany /Most-Híd/
--------------------
Viete čo, hovorím, že toto nie je dobrá cesta. Lebo potom v budúcnosti hocikedy, keď mi to bude vyhovovať, tak odskočím od dohody? To nie, v žiadnom prípade a zároveň sme si boli vedomí aj toho, že to samozrejme môže aj škodiť stranám. Ale my sme sa dohodli, tu dohodu sme dodržali aj keĎ sme videli tie posledné dva týždne, že nemá význam sa zapájať do tejto kampane, hlavne teda po tej ústavnej dohode, lebo ten výsledok, dá sa povedať, že sa dalo predpovedať, možno že nie 3 %, možno že 5 %, ktoré aj avizovali niektoré prieskumy.

Ľuba ORAVOVÁ, moderátorka
--------------------
Pán predseda, teda ako ste povedali, vy ste napriek inému názoru, čo sa týka podpory pre Pavla Hrušovského, držali tu dohodu do samotného prvého kola volieb. Otázka znie, či dostali možno niektorí vaši poslanci voľnú ruku pri tom, ako sa majú správať vo volebných miestnostiach. Narážam veľmi konkrétne na pána Andreja Hrnčiara, ktorý ako sme mali možnosť vidieť včera, bol súčasťou predvolebnej kampane, alebo účastnil sa vlastne počas volebnej noci v centrále Radoslava Procházku.

Béla BUGÁR, predseda strany /Most-Híd/
--------------------
Dokonca my sme nijak nenútili, povedzme, našich predstaviteľov či v okresoch alebo jednotlivých základných organizáciách, kde musia tak hlasovať. Hovorím ešte raz, po tej dohode so Smerom samozrejme sme vedeli, ako to dopadne, takže tí ľudia sa mohli rozhodnúť, aj pán Hrnčiar sa mohol rozhodnúť tak ako to uznal za dobré, za najlepšie.

Ľuba ORAVOVÁ, moderátorka
--------------------
A ešte jedna otázka v súvislosti s ľudovou platformou, ktorá oficiálne teda podporovala Pavla Hrušovského, po tomto má ešte vôbec nejakú perspektívu združovať sa v ľudovej platforme?

Béla BUGÁR, predseda strany /Most-Híd/
--------------------
My sme na republikovej rade pred týždňom avizovali, že ľudová platforma znamenala v minulosti a do budúcnosti to bude určite platiť len spoluprácu ad hoc, a práve preto my sme doteraz uprednosťovali záujem ľudovej platformy pred záujmom strany Most-Híd, takže od dnes to bude trošku ináč. To znamená, že preto hovorím o občianskej vízii, preto hovorím o tom, že musíme vytvoriť niečo, ktoré bude hovoriť o tom, ako vidíme Slovensko, čo ponúkame občanom a k tomu samozrejme vyzývame aj ďalších mimo našej strany, ak chcú sa zúčastniť tohto projektu, to znamená, že najprv občan, potom strana a potom poprípade spolupráca s inými stranami.

Peter BIELIK, moderátor
--------------------
Pán predseda, sme novinári a preto aj patrične zvedaví. To čo naši diváci už mali avizované, je tu s nami aj pán Gyula Bárdos, počas vašich vyjadrení sa tak usmieva pod fúzy, ja z toho dedukujem, že by sa chcel opýtať a ak dovolíte, ja tu otázku položím. Ak teda ľudová platforma už nie je tým prioritným projektom, ďalším prirodzeným partnerom pre Most-Híd by zrejme bola SMK. Alebo sa mýlim?

Béla BUGÁR, predseda strany /Most-Híd/
--------------------
Každá politická strana, ktorá je ochotná spolupráce v prospech občanov, samozrejme vždy bola a bude prioritným partnerom. Samozrejme z toho nevynímam ani SMK. Len SMK doteraz odmietalo spoluprácu, v minulosti a dokonca aj teraz dá sa povedať, pred voľbami do Európskeho parlamentu. Ale to je ich rozhodnutie. To znamená, že my v prospech občanov, v prospech Slovenska samozrejme vidíme možnú spoluprácu s každým, ktorý je ochotný tejto spolupráce.

Peter BIELIK, moderátor
--------------------
Dobre. Veľmi pekne ďakujeme, pán predseda, túto otázku si dopovieme aj spoločne s Gyulom Bárdosom, ktorý ju dostane v opačnom garde. Ďakujem pekne, že ste si našli čas pre divákov TV TA3. Príjemný deň.

Béla BUGÁR, predseda strany /Most-Híd/
--------------------
Majte sa, dopočutia, dovidenia. 

Ľuba ORAVOVÁ, moderátorka
--------------------
A v týchto chvíľach sa spájame s Andrejom Kiskom, človekom, kandidátom, ktorý postúpil a postupuje do druhého kola a o necelé dva týždne sa v druhom kole stretne s Robertom Ficom. Pekný dobrý deň.

Peter BIELIK, moderátor
--------------------
Skôr než budeme v satelitnom spojení pripomeňme si, ako dopadli výsledky prvého kola. To už viacmenej viete, rozdiel percentuálny odstup medzi Robertom Ficom a Andrejom Kiskom bol nakoniec niečo okolo 4 % pri volebnej účasti približne 43 až 44 % voličov. V tejto chvíli sa snažíme získať spojenie s hotelom Devín.

Ľuba ORAVOVÁ, moderátorka
--------------------
A už ho...

Peter BIELIK, moderátor
--------------------
A  už sme ho aj nastolili. Takže dobrý deň, pán Kiska.

Andrej KISKA, kandidát na prezidenta SR
--------------------
Dobrý deň prajem. 

Ľuba ORAVOVÁ, moderátorka
--------------------
Pán Kiska, postupujete do druhého kola, zisk 455 tisíc hlasov a niečo viac. Myslíte si, že toto je maximum, čo viete získať, alebo si trúfate ešte na vyššie číslo?

Andrej KISKA, kandidát na prezidenta SR
--------------------
To bolo pravdaže prvé kolo. A v prvom kole kandidáti mali možnosť výberu, teda voliči mali možnosť výberu z viacerých kandidátov. V prvom rade by som sa chcel poďakovať všetkým tým, ktorých dôveru som si získal a od koho som ten hlas dostal a ďakujem skutočne veľmi pekne. Ja som presvedčený, že pokiaľ ľudia prídu voliť v druhom kole, tak ten počet hlasov tých ľudí, ktorí chcú, aby to naše Slovensko išlo iným smerom, bude podstatne vyšší.

Ľuba ORAVOVÁ, moderátorka
--------------------
Pán Kiska, ako bude vyzerať kampaň pred druhým kolom z vašej strany?

Andrej KISKA, kandidát na prezidenta SR
--------------------
V ničom sa nezmení. Ja som začal s kampaňou viacmenej pred 2 rokmi, kde ma skoro nikto nepoznal a musel som veľa o sebe hovoriť. Musel som hovoriť o svojich skúsenostiach z podnikania, zo zamestnávania ľudí, ale aj vysvetľovať, ako som sa stretol so zlyhávaním štátu v charite, v ktorej som robil. Takže celá ta kampaň bude pokračovať v tom, že budem hovoriť o tom, že prezident má byť človekom, ktorý do tohoto úradu vchádza kvôli tomu, aby stál za ľuďmi. Aby pomáhal riešiť ich problémy a aby stál na ich strane. 

Peter BIELIK, moderátor
--------------------
Ale predsa len rozdiel medzi číslom 455 tisíc, to vám nemusím vysvetľovať, pretože rátať viete, a jedným miliónom, ktorý ste kedysi mali napísaný číslom, ktoré ste kedysi mali napísané na bilborde, ktoré chcete dosiahnuť, a to je ten počet ľudí, ktorý podľa vás dokáže pohnúť Slovenskom, je ešte pomerne výrazný. Dosiahli ste zhruba 50 % tohto počtu. Akým spôsobom chcete dosiahnuť ten jeden milión ľudí?

Andrej KISKA, kandidát na prezidenta SR
--------------------
Tak, 1 milión ľudí hovoríme o tom, že ten, kto sa chce stať prezidentom SR, musí tých milión ľudí získať. A ja sa prezidentom chcem stať, chcem zabojovať za ľudí, tak verím, že ten milión v tom druhom kole získam.

Peter BIELIK, moderátor
--------------------
Ale akým spôsobom? Váš protikandidát hovorí o mobilizácii, o tom, že chce ľudí presviedčať, napríklad aby sa zvýšila aj volebná účasť, čo konkrétne napríklad vy by ste povedali k tej volebnej účasti 43 až 44 %? Ako by sa podľa vás dala zvýšiť?

Andrej KISKA, kandidát na prezidenta SR
--------------------
Tak v prvom rade treba povedať, že presne rovnaká, dá sa povedať, presne rovnaká účasť bola aj v prvom kole pred 5 rokmi a v druhom kole bola vyššia. Takže k žiadnemu zásadnému prekvapeniu nedochádza. Čo ale dochádza, čo vidíme, že sa ľudia voliči majú tendenciu zúčastňovať volieb postupne stále menej a menej a to vyplýva z toho, že strácajú dôveru v politikov. Že strácajú dôveru v to, že ľudia, ktorí do politiky vchádzajú, budú riešiť aj ich problémy a nebudú len sľubovať.

Ľuba ORAVOVÁ, moderátorka
--------------------
Pán Kiska, spomíname si tesne pred prvým kolom na tu zaujímavú informáciu, ktorú oznámil Milan Kňažko, a to, že jeho v prvom kole podporuje váš kolega a spoluzakladateľ Dobrého anjela pán Brosman, vyjadrite sa vlastne k tomuto nejako konkrétnejšie pred druhým kolom?

Andrej KISKA, kandidát na prezidenta SR
--------------------
Ja už som sa k tomu vyjadril a teraz by sme mali skutočne ukončiť túto časť a sústrediť sa na to druhé kolo. Sústrediť sa na to, kto akú predstavu z nás dvoch kandidátov o Slovensku má, kde ju kto vidí, kde ju vidí premiér ako človek, ktorý sa popisuje ako skúsený štátnik, čo sa mu určite odoprieť nedá, ale na druhej strane ako človek, ktorý má za sebou spoustu nezodpovedaných otázok, ktorého sa novinári a ľudia stále pýtajú a plus ako človek, ktorý je v svojej funkcii skoro už viac ako 6 rokov, a ľudia hodnotia to, ako sa Slovensko počas jeho vládnutia cíti, ako sa majú, hodnotia, že sa majú horšie. Takže to je na jednej strane vízia pána premiéra, ktorý chce kandidovať na prezidenta a na druhej strane ta vízia moja ako človeka, ktorý nikdy nebol v politike, nikdy nebo v žiadnej politickej strane, ale ako človeka, ktorý robil v ekonomike, vytváral tisíce pracovných miest, pozná zlyhávania a čo je dôležité, nielen o riešeniach rozpráva,ale aj dokázal v živote, že ľuďom dokáže pomôcť.

Peter BIELIK, moderátor
--------------------
V podstate ste zreprodukovali aj slová Roberta Fica. Ten bol našim hosťom pred malou chvíľou, hovorí tiež o istých víziách, o tom, o čom by mali byť tie ďalšie súboje. Ja mám dve otázky v súvislosti s tým, beriem to teda ako chlapské slovo do bitky. Prvá otázka, či sa zúčastníte priamych televíznych alebo iných debát s Robertom Ficom a druhá otázka smerom k trestnému oznámeniu, ktoré ste oznámili už na tlačovej konferencii tesne po oznámení výsledkov prvého kola. Čo má byť obsahom tohto trestného oznámenia, či to je teda základ nejakého iného videnia kampane pred druhým kolom a možno aj istý náznak toho, akým spôsobom sa táto kampaň či už jednej alebo druhej strany bude viesť?

Andrej KISKA, kandidát na prezidenta SR
--------------------
V prvom rade ja sa teším na všetky stretnutia s premiérom a veľmi rád si s ním vydiskutujem, ako on vidí Slovensko a funkciu prezidenta, ako ju vidím ja, ako ju možno vidia hlavne ľudia na Slovensku, kde toho prezidenta by chceli mať a čo by mal pre nich robiť. Takže dnes už sme prvú diskusiu mali ráno a teším sa na ďalšie. Čo sa týka trestného oznámenia, ja som podal dve, teda jedno trestné oznámenie som podal a druhé podávame a to pokladám za ukončenie prvého kola. Ja som presvedčený o tom, že ani premiér by si nemal dovoliť urážať človeka, nemal by používať slová, ktoré ho hania a by som povedal ešte, že práve že preto, že je premiér, mal by ukazovať príkladom, ako sa ľudia k sebe majú správať a nepoužívať hanlivé, urážlivé slová na druhú osobu.

Peter BIELIK, moderátor
--------------------
Čo konkrétne máte na mysli tými hanlivými slovami, ak sa môžem opýtať?

Andrej KISKA, kandidát na prezidenta SR
--------------------
Pravda, že všetci, ktorí televíziu sledujú a antikampaň sledujú, vedia presne o čom hovoríme. 

Peter BIELIK, moderátor
--------------------
Dobre. Veľmi pekne ďakujem. Pán Kiska, sú tu teda isté náznaky toho, ako by sme mohli zažívať ďalších 14 dní. Opýtam sa teda vás, čo si myslíte, že by malo byť obsahom týchto diskusií do budúcnosti aspoň na tých najbližších 14 dní? Aké by mali byť tie základné posolstvá, ktoré by z týchto diskusií mali vyplynúť?

Andrej KISKA, kandidát na prezidenta SR
--------------------
Ja súhlasím s premiérom, v tom, a dúfam, že aj on sa toho bude držať, že tu by nemalo byť o urážkach, o hádzaní ďalšej špiny, ako som ja na svoju osobu zažil v posledných dvoch mesiacoch, ale malo by to byť o tom, aby sme rozprávali o tom, kde vidíme naše Slovensko a hlavne kde ľudia vidia naše Slovensko, ako sa ľudia cítia, ako by prezident sa mohol postaviť za ľudí, pretože prezident je volený občanmi a prezident by mal za občanmi stáť. Takže ja sa veľmi teším na jeho víziu a na to, ako ja vidím pozíciu prezidenta ako človeka, ktorý má vytvárať zdravú protiváhu vláde, pretože ľudia si skutočne neželajú, aby celú našu krajinu, všetky funkcie, ovládala len jedna strana a že vláda potrebuje zdravú protiváhu práve v pozícii prezidenta.

Ľuba ORAVOVÁ, moderátorka
--------------------
To znamená, pán Kiska, že z vašej strany ta konfrontácia s premiérom bude skôr vo vecnej rovine, v rovine dôkazov,

Andrej KISKA, kandidát na prezidenta SR
--------------------
Ja by som si to želal, aby to bolo vo vecnej, aby to nebolo v očierňovaní, používaní urážlivých slov, ale aby sme skutočne diskutovali o tom, kde vidíme naše Slovensko.

Peter BIELIK, moderátor
--------------------
Možno aj v súvislostiach zahranično-politických, to je jedna z otázok, ktorá nás takisto zaujala. Bude diskusia sa viesť aj v tomto duchu, kto má aké  názory napríklad v súvislosti či už so súčasnou situáciou, ktorá vznikla na východ od nás, alebo so situáciou, ktorá je už dlhodobejšie na Balkáne?

Andrej KISKA, kandidát na prezidenta SR
--------------------
No, pravdaže, premiér sa viackrát vyjadril o Kosove a keď som to dobre počul, tak to spomenul aj teraz vo vašej relácii, kde zase premiér zavádza a klame, pretože ja som jasne povedal a viackrát som to deklaroval, že Kosovo ako samostatný, ako krok, ktorý sa udial, bol porušením medzinárodného práva, ale dnes, v dnešnej dobe, kde z pohľadu Európskej únie skoro všetky krajiny s výnimkou 4 neuznali Kosovo, nerozumiem slovenskému postoju, takže teším sa na diskusiu aj o zahraničnej politike.

Ľuba ORAVOVÁ, moderátorka
--------------------
Pán Kiska, ešte možno taká zatiaľ hypotetická otázka, keďže sme pred druhým kolom, ešte nepoznáme výsledky, ale ak by ste uspeli v druhom kole volieb a stali by ste sa prezidentom, vznikne taká zaujímavá situácia, budete musieť komunikovať s predsedom vlády, s predsedom Národnej rady, ktorí sú z jednej strany. Čo viete garantovať, aký systém komunikácie?

Andrej KISKA, kandidát na prezidenta SR
--------------------
Určite by som bol prezidentom, ktorý by nevyvolával rozpory, ktorý by sa skôr snažil rozpory zmierňovať, a hľadať riešenia a východiská medzi vládou, parlamentom a medzi politickými stranami. Ja na stretnutiach s občanmi po celom Slovensku som cítil to obrovské znechutenie z ľudí ako sa politici k sebe správajú. Aký používajú slovník, aké vzorce správania sa pre ľudí na Slovensku dávajú a ako prezident by som určite sa snažil byť iný a tu našu politiku poľudštiť. Na druhej strane pravda že ako by sa vláda rozhodla navrhovať alebo parlament prijať zákon, ktorý by mal škodiť záujmom ľudí na Slovensku, zhoršovať ich situáciu, určite by som sa jasne a rázne ozval.

Peter BIELIK, moderátor
--------------------
Ako by to ale to zmierňovanie rozporov alebo ta konštruktívna komunikácia mala vyzerať, ak ste začali už teraz pred druhým kolom dvoma trestnými oznámeniami? To mi celkom nie je jasné.

Andrej KISKA, kandidát na prezidenta SR
--------------------
To je veľmi jasné. Ja som presvedčený práve o tom, že urážky by nemali fungovať v slovníku politikov, nemali by politici očierňovať druhých ľudí a zvlášť keď sa jedná o premiéra by takýto slovník nemal používať, pretože skutočne dáva veľmi zlé vzorce správania sa pre ľudí na celom Slovensku, keď len bez podložených dôkazov používa hanlivé slová a práve preto, a ja som teraz presvedčený, alebo verím, že tie slová, ktoré dnes povedal, že týchto 14 dní pred druhým kolom využije ku konštruktívnej diskusii a debate a nie k urážkam a hádzaniu špiny, že toto slovo dodrží a ja sa na takúto diskusiu teším.

Ľuba ORAVOVÁ, moderátorka
--------------------
Tak to bol Andrej Kiska. Postupujúci kandidát do druhého kola. Ďakujeme pekne, všetko dobré, dovidenia. 

Peter BIELIK, moderátor
--------------------
Príjemný deň.

Andrej KISKA, kandidát na prezidenta SR
--------------------
Pekný deň prajem.

Ľuba ORAVOVÁ, moderátorka
--------------------
A v štúdiu už vítame Gyulu Bárdosa. Síce neúspešného, nepostupujúceho kandidáta do druhého kola, ale kandidáta, ktorý sa pomerne tešil zo zisku, ktorý ste získali. Získali ste viac ako 5 % hlasov. Takže úspech hovoríte.

Gyula BÁRDOS, kandidát na prezidenta SR
--------------------
Samozrejme že úspech a ďakujem za pozvanie.

Ľuba ORAVOVÁ, moderátorka
--------------------
Úspech predpokladám, že najmä v tom, že vy sám ste sa netajili pred voľbami, že sa nepovažujete za favorita týchto volieb. A že do istej miery vlastne tieto voľby sú akousi odrážkou pre Stranu maďarskej komunity.

Gyula BÁRDOS, kandidát na prezidenta SR
--------------------
Keď dovolíte, ja by som to spresnil. V prvom rade sa chcem poďakovať všetkým občanom, ktorí sa zúčastnili volieb, a hlavne tým, ktorí mi dali hlas. To bola vynikajúca skúsenosť pre mňa a ďakujem pekne Strane maďarskej komunity, že mi umožnila kandidovať a ďakujem aj občanom, ktorí mi umožnili kandidovať ako stranícko-občiansky kandidát. Je to vynikajúca výzva a ja som dostal toľko energie počas týchto týždňov a ja som človek úprimný a keď som počúval tieto vyjadrenia, tak ja som toho názoru, že je treba povedať pravdu a treba nazývať veci tak ako sú. Netreba politikárčiť. Treba sa vrátiť k tomu, že čo chcú občania. Ja ako prvý kandidát maďarskej národnosti na Slovensku som vyšiel s tým vedomím do tohto súboja, že aby som zviditeľnil to, že tu žijú Maďari, že tu žijú predstavitelia národnosti a chcem, aby ten dialóg medzi väčšinou a menšinou bol úspešnejší, lebo súčasný stav je o tom, že južné Slovensko je zastaralé, jednoducho je zanedbané a predstavitelia menšín počet ich stále klesá. A to nie je dobre. Musíme zmeniť tu politiku a súčasný stav jednoducho nie je dobrý, nie je akceptovateľný. Takže ja sa veľmi teším z toho, aj z tej podpory, mňa nepodporilo niekoľko strán, napriek tomu, že ma nepozývali do rôznych relácií, vďaka vám som sa mohol zúčastniť relácii, kde som mohol byť v úvodzovkách v prvej lige, ale v iných televíziách som tu možnosť nemal. Takisto ma nepozývali do rôznych debát, hoci som bol úspešnejší vo voľbách ako tí, ktorí tam mali stále pozvanie. Takže bol to obrovský protivietor. Jednoducho je tu aj otázka, veď ste počuli pána Bélu Bugára, ktorý aj jeho strana podporovali pána Hrušovského, ja som to bral ako jeho rozhodnutie a ich rozhodnutie samozrejme a ja som nechcel kandidovať proti nikomu. Moja kandidatúra bola o tom, že my, predstavitelia maďarskej komunity, predstavitelia menšín sme tu, sme tu doma, aby si nás všímali, aby jednoducho boli také konkrétne kroky a nie iba frázy. A teraz som očakával aj od pána Kisku, že aspoň niečo povie, že čo si myslí o tom smerovaní. Takže teraz v tomto období po prvom kole budeme čakať na to, že pán Kiska ako demokratický kandidát čo povie na našu adresu, čo povie na predstaviteľov jednotlivých menšín, akým programom chce zaujať nás a akým spôsobom chce dostať naše hlasy, lebo ja som čitateľný. Ja som vždy povedal, že s akým mesidžom idem do tohto súboja, ale stále nevidím a nepoznám jednotlivé kroky a plány kandidáta, ktorý sa dostal do druhého kola a bol by som veľmi rád, keby odpovedal jasne aj na otázky, ktoré sa nás týkajú bytostne.

Ľuba ORAVOVÁ, moderátorka
--------------------
Tak ich povedzte. Pomenujte tie jasné otázky.

Gyula BÁRDOS, kandidát na prezidenta SR
--------------------
Predstavitelia menšín veľmi jasným spôsobom hovoria, že treba zmeniť určité zákony. Treba prijať, treba také zmeny prijať, ktoré napríklad samosprávny princíp bude mať väčšiu hodnotu, napríklad používanie menšinových jazykov. Ale aj v hospodárskej rovine. To že jednoducho ani pán Procházka sa nevie dostať do Košíc a naspäť, keby ta komunikácia bola na južnom Slovensku, už by to bolo dávno tam a späť. Aj to má politické pozadie. Jednoducho treba povedať to, že my sme tu od 89.roku vždy boli na správnej strane. A my sme dali veľa a jednoducho málo dostávame. Jednoducho už sme v rámci EÚ sme veľmi poctiví hráči. My nechceme politikárčiť. My v prvom rade chceme slúžiť občanom a teraz ta podpora, ktorú som ja dostal, a SMK, ktorá dostala túto podporu aj v regionálnych voľbách aj teraz, hovorí jasnou rečou, že tí ľudia nechcú politikárčenie. A nechcú také vety počúvať, že nezodpovedne, keď kandiduje predstaviteľ menšiny, to by bolo nezodpovednosťou, keby nekandidoval prestaviteľ menšiny. A ja som očakával, že aspoň v posledných týždňoch niekto aspoň povie, že nech sa páči ,máte voľnú ruku a vyberte si. Ale taká ponuka tu nebola. Takže ja som veľmi hrdý na to, že som bol prvý kandidát a naďalej chcem osloviť všetkých predstaviteľov menšín aj demokraticky zmýšľajúcich Slovákov, lebo táto otázka sa nás bytostne týka. A jednoducho to, čoho sme svedkami, na Slovensku, to nie je dobré. Stačí sa pozrieť na štatistické ukazovatele, stačí sa pozrieť na to, že akým tempom ubúda predstaviteľov jednotlivých menšín a to nemôže dobre, to nie je dobré pre nikoho. Takže ja chcem, aby ten dialóg sa začal, aby kandidát, respektíve kandidáti povedali, že čo, ako si to myslia, lebo Slovensko potrebuje prezidenta, ktorý je prezidentom všetkých občanov, a nie takého prezidenta, ktorý je teraz ešte v službe, ktorý mal také vyjadrenia vôči predstaviateľom menšín, konkrétne o maďarskej menšine, ktoré sú neprístupné a jednoducho neprijateľné pre nás. Takže my sme otvorení, ja som otvorený a naše očakávania sú na mieste, lebo to, že prvé kolo sa skončilo, to je v poriadku, začína sa druhé kolo, ja si tiež všímam, čo hovoril pán Procházka, že ľady sa pohli, k určitej zmene už došlo, a treba s tými hlasmi veľmi zodpovedne narábať. A ja tiež chcem narábať veľmi otvorene, ale takisto aj SMK včera rokovala a naše predsedníctvo hovorilo, že počkáme si na to, ako jednotliví kandidáti, ktorí sa dostali do druhého kola, ktorým blahoželám, že sa tam dostali, že čo povedia na tie témy, ktoré sú pre nás veľmi potrebné.

Ľuba ORAVOVÁ, moderátorka
--------------------
Budete čakať, alebo budete aj niečo iniciovať?

Gyula BÁRDOS, kandidát na prezidenta SR
--------------------
Samozrejme, že budeme čakať, veď to percento nie je až také vysoké, že by sme mohli klásť nejaké podmienky, ale očakávame a ja očakávam osobne od pána Kisku hlavne to, aby sa ozval, aby povedal, že ako si to myslí, lebo naša podpora závisí od toho, že aká bude ta ponuka. Bez tej ponuky  ta podpora nemôže byť až taká silná, lebo už nás to, prepáčte, prestáva baviť, že po 20 rokoch my stále máme niekoho podporovať, alebo nejakú dobrú vec, my to robíme, ale už by sme boli vďační aj za to, že za to niečo dostaneme. Aj my sme tu doma. My tu žijeme, to je naša domovina a chceme slúžiť všetkým občanom a chceme tak tu žiť, aby aj Maďari aj ostatné národnosti tu mohli žiť ako doma, aby sa tu cítili doma. A súčasný stav, súčasná politika jednoducho má iný trend. A preto je tu výzva a je tu začiatok nového obdobia, ja chcem budovať tu podporu aj moju činnosť aj SMK chce hovoriť o tom a chce všetko urobiť preto, aby občania cítili, že my chceme hájiť ich záujmy. Nechceme politikárčiť, neútočíme na nikoho, ale nech sa páči, počujte si nás, sadnime si za stôl, žiadna téma, tabu téma neexistuje, naše požiadavky sú opodstatnené, nech sa páči, príďte, povedzte, čo ako a my potom keď povieme, že aká bude ta ponuka a ja čakám od pána Kisku, že s čím príde.

Peter BIELIK, moderátor
--------------------
Znamená to teda, že ak ten telefón nezazvoní, bez ohľadu na to, kto bude na druhej strane tej telefonickej linky, či jeden alebo druhý kandidát, tak SMK nepodporí žiadneho z týchto dvoch, ktorí postúpili do druhého kola?

Gyula BÁRDOS, kandidát na prezidenta SR
--------------------
Pán redaktor, potrebujeme analýzu. Súhlasím s tými kandidátmi, ktorí sa vyjadrili, že potrebujeme určitý nadhľad. Ja nepoznám napríklad tie číslá, čo sa týka tých jednotlivých regiónov. Nepoznám presne, že aké to je rozloženie. To všetko musíme vidieť. Jednoducho nemôžeme brať veci tak, že my ideme robiť kabinetnú politiku bez toho, že ako k tomu pristupujú ľudia. Jednoducho tí ľudia sa rozhodli a to musím aj ja akceptovať a musím brať ohľad. A ja chcem byť tým človekom, ktorý naďalej spája a nerozdeľuje. Veď ja to robím aj v mieste svojho bydliska, aj v bratislavskej župe, robím to aj v rámci ČEMADOKu, to je kultúrna organizácia Maďarov na Slovensku a chcem sa spojiť aj s ostatnými národnosťami a stále sa považujem za reprezentanta všetkých národností a to, že som išiel ako prvý hráč v úvodzovkách do tohto súboja, myslím, že je to dobré, lebo aj pre Slovensko je dobré, keď ďalší kandidát po 5 rokoch príde, tak nebudú sa naňho pozerať ako na mňa, na nejakého čudáka, že čo si to on dovoľuje, lebo keď splnia podmienky a má podporu a ďakujem za tu podporu, lebo 5% podporu ako predstaviteľ ...

Peter BIELIK, moderátor
--------------------
Pán Bárdos, ešte raz. Ak ten telefón nezazvoní, ani od jedného, ani od druhého kandidáta, SMK nepodporí žiadneho z nich?

Gyula BÁRDOS, kandidát na prezidenta SR
--------------------
Ja sa môžem vyjadriť vo svojom mene, ja svoj názor nemením, čo som povedal, podľa toho sa budem riadiť samozrejme, ale legitímne rozhodnutie SMK platí a ja som členom SMK. Som tímový hráč a chcem byť nápomocný v tom, aby sa na Slovensku lepšie žilo aj prestaviteľom maďarskej komunity a všetkých predstaviteľov menšín.

Ľuba ORAVOVÁ, moderátorka
--------------------
Takže to uznesenie, aby sme teda boli veľmi konkrétni, znie?

Gyula BÁRDOS, kandidát na prezidenta SR
--------------------
Tak čakáme, čakáme. Veď dvaja postúpili, ja ...

Ľuba ORAVOVÁ, moderátorka
--------------------
Dokedy ste ochotný čakať,

Gyula BÁRDOS, kandidát na prezidenta SR
--------------------
No tak voľby budú 29. Ja dúfam, že zajtra, pozajtra niekto zdvihne telefón a povie, že aj vy ste tu a dúfam, že chcete sa zapojiť do toho, ja som veľmi čitateľný, SMK doterajšie výsledky hovoria o tom, že my sme sa poučili z tých chýb, ktoré sme urobili, a fakt chceme byť takou politickou stranou, a ja chcem byť takým človekom, ktorý nebude sa pozerať na to, že taká alebo onaká strana, alebo taký alebo onaký šéf strany, ja chcem spájať ľudí, občanov, voličov. A teraz táto moja podpora napriek tomu protivetru, ktorý tu bol veľmi silný, hovorí o tom, že tu podporu mám a tu podporu chcem využiť v prospech nás všetkých.

Ľuba ORAVOVÁ, moderátorka
--------------------
Pán Bárdos, ale otázka znie, ak by aj zavolal pán Kiska, niečo vám ponúkol, čisto hypoteticky, v podstate naráža politicky na problém. V parlamente má väčšinu strana Smer-SD, to znamená, on ako z pozície prezidenta by nemohol vám sľúbiť niečo, čo by ako prezident prípadný nedokázal splniť.

Gyula BÁRDOS, kandidát na prezidenta SR
--------------------
Pani Oravová, to že niekto ak sa chce stať prezidentom, tak musí mať čisto v hlave. To znamená, v tých základných otázkach sa musí jasne vyjadriť a musí sa vyprofilovať. Ja pána Kisku nepoznám. A očakávam to, aby som ho mohol spoznať, a samozrejme čo som doteraz povedal, to všetko platí. Ale samozrejme legitímne je aj to, že strana, kde som aj ja členom, kde som šéfom bratislavskej organizácie, krajskej organizácie, tak povedať niečo, že potrebujeme niečo konkrétne, a nie frázy a nie iba to, že chcem byť a toto chcem. Konkrétne, čo chce aj pre nás.

Ľuba ORAVOVÁ, moderátorka
--------------------
Nejaký verejný prísľub alebo písomný?

Gyula BÁRDOS, kandidát na prezidenta SR
--------------------
Samozrejme, aj verejný prísľub. Veď bude mať možnosť v tých reláciách, bude mať možnosť sa stretnúť aj s nami. Aj so mnou. Ja som otvorený, ale samozrejme nebudem iniciovať to stretnutie s ním, ale budem očakávať, že on sa ozve alebo jeho štáb sa ozve a to nie je o tom, že my chceme niekoho vydierať. My hráme úprimnú a poctivú v úvodzovkách hru. Po 20 rokoch existencie a potom čo sme už preskákali v úvodzovkách aj v politike, aj v spoločenskom živote, je na čase, aby tu bol budíček. Aby sa všetci zobudili tí, ktorí sú kompetentní, že treba hrať čistú, férovú hru. Aj vôči menšinám, aj vôči maďarskej komunite, ktorá tu žije a chce tu žiť aj naďalej.

Peter BIELIK, moderátor
--------------------
Práve možno ale s tým sú spojené aj ďalšie otázky, ak reflektujeme predchádzajúce voľby prezidenta, tam práve niečo, čo sa v tej hre nazýva ako maďarská karta, zohrala svoju úlohu. Myslíte si, že tí dvaja kandidáti majú vôbec záujem spolupracovať, vyjadrovať sa, ak tu hrozí naozaj riziko, že potom ten druhý by mohol zahrať takouto kartou v neprospech svojho protikandidáta? Naozaj nechcem hovoriť, ktorý z nich by to mal byť, či jeden alebo druhý.

Gyula BÁRDOS, kandidát na prezidenta SR
--------------------
Pán redaktor, hlavne preto som išiel do tohto súboja, že napríklad v prvom kole táto karta nebola použitá. A to som veľmi rád. Že takzvaná maďarská karta nebola použitá, žiaden kandidát nemal hendikep. Ja som mal ten hendikep, ostatní nemali takýto hendikep. A teraz v druhom kole ten, ktorý chce byť prezidentom, a prezident má slúžiť všetkým občanom, má byť otvoreným prezidentom, prečo sa obáva prezidentský kandidát povedať jasné slovo, že ako si to myslí? A tí občania kompetentní buď rozumejú tomu a buď dajú hlas alebo nedajú. Jednoducho nemôžme sa hrať na slepú babu, že čakať, že niečo vyjde z toho a už vidím to lavírovanie a jednotlivé vyhlásenia, že už už sa to trošku mení, ja veľmi úprimne hovorím, že chcem podľa toho /výpadok signálu/, chcem, aby Slovensko malo takého prezidenta, ktorého si môžeme vážiť aj my všetci, ale chcem takého prezidenta a takého kandidáta, ktorý bude hovoriť jasnou rečou. Že áno, tu žijú aj ostatní, aj oni sú tu doma a musíme ich brať vážne. Jednoducho neberú nás vážne. Berte nás vážne. My tu žijeme a chceme dobre pre Slovensko. Jednoducho naše iniciatívy, naše úspechy v kultúre, v športe, všade vo vede, sú spoločnými úspechmi Slovenskej republiky. A my tu chceme zostať a chceme tu žiť a chceme tu tak žiť, aby sme sa cítili dobre. Pomôžte nám v tom a ja ďakujem pekne aj vašej relácii a vašej televízii, že mám  možnosť to povedať, a žiaľ takúto možnosť som nedostal v iných televíziách, v iných médiách, dokonca vo verejnoprávnom rozhlase som nemal možnosť ani v rozhlase Patria hovoriť vo svojom jazyku, hoci to je vysielací jazyk, maďarský jazyk, tam som musel hovoriť po slovensky a jednoducho ma dabovali. Takže takéto konkrétne kroky sú úplne jasnou rečou, hovoria o tom, že tu nie je všetko v poriadku. Treba urobiť konkrétne zmeny a nie čakať, iba že vždy ta menšina, tí Maďari sú vždy demokrati. Oni vždy zahlasujú. Oni budú na dobrej strane, na správnej strane. To je v poriadku. Ale my už očakávame a naše očakávania sú podložené a štatistické ukazovatele sú také, že jednoducho nemáme čas. Nemôžme čakať, lebo jednoducho my sme zodpovední za to, aby aj naše deti aj naše vnúčatá tu mohli žiť a mohli tu žiť plnohodnotný život.

Ľuba ORAVOVÁ, moderátorka
--------------------
Pán  Bárdos, hovoríte v podstate, že máte záujem, aby sa to všetko spojilo. Aby teda nebol rozdiel medzi väčšinou a menšinami ako takými. Otázka moja teda znie skôr politická, ako bude vyzerať po prvom kole možno komunikácia s Mostom-Híd? Počuli sme názor Bélu Bugára, ktorí podporovali Pavla Hrušovského, ako by teda alebo zmení sa nejakým spôsobom komunikácia?

Gyula BÁRDOS, kandidát na prezidenta SR
--------------------
Pani Oravová, to čo som včera hovoril aj dnes hovorím, ja som na nikoho neútočil, nikoho som nekomentoval. Fakt moja kandidatúra je úprimná a čestná. A ja chcem, aby sme takto úprimne a čestne rokovali, hovorili, takže samozrejme som ústretový, som otvorený na dialóg. Ale nechcem spájať strany tak, že dáme nejaké strany dokopy, to je ešte veľmi ďaleko pred nami. Sú tu voľby v máji, sú tu voľby na konci roka, budú ďalšie voľby. Ja chcem, aby sme uľahčili život aj rozhodovanie tým voličom a tým občanom, ktorí chcú od nás, aby sme si sadli za rokovací stôl. To že aké to bude riešenie konkrétne? Aká to forma bude, to nikto nevie. Ale jednoducho aj moja kandidatúra hovorí o tom, aj ta podpora, ešte raz hovorím, protivietor bol obrovský, napriek tomu som sa dostal nad 5 %, čo som povedal na začiatku, keď to bude nad 5 %, to bude úspech, aj keď to bude tesné, ale som sa dostal a ja ďakujem pekne všetkým, všetkým, ktorí dali mi hlas a to je jedno, že či sú v tej alebo onej strane. Alebo nie sú v žiadnej strane. Musíme to analyzovať a chceme takýmto spôsobom pristúpiť k tomu po tej dôkladnej analýze, urobiť také kroky a očakávam hlavne od pána Kisku, že sa ozve a povie niečo, a nebude sa báť ako demokrat povedať jasné slovo, aj s tým, že možno, že nejaké percento tam možno že ubudne. Ale treba hovoriť. Lebo občania sú otvorenejší ako politici. Ja som podľa toho, čo som vnímal a podľa tých stretnutí tí ľudia, a to je jedno, či na južnom Slovensku alebo na severnom Slovensku. Mal som tu česť a možnosť hovoriť aj s tými, ktorí jednoducho nie sú v prostredí, kde žijú Maďari alebo iné minority. A tí ľudia to brali normálne, po tom rozhovore, že ja budem kandidovať. Prečo by som nemohol kandidovať. A tie otázky, ktoré som dostával aj v určitých reláciách od určitých novinárov a dokonca ako ma onálepkovali v niektorých denníkoch, no tak ja som neútočil. Ja ako bývalý novinár samozrejme beriem to, že každý má názor a ten názor rešpektujem, aj názor politika a politických strán, ale nech mi je dovolené povedať úprimne a čestne, čo si myslím, a očakávať to od toho, ktorý sa dostal do druhého kola, že akou ponukou a s akými plánmi pôjde do druhého kola, aby mohol byť aj naším prezidentom. 

Ľuba ORAVOVÁ, moderátorka
--------------------
Takže spolu s vami zdá sa, že si na tie konkrétne kroky kandidátov, ktorí postupujú do druhého kola, budeme musieť počkať. Takže to bol Gyula Bárdos. Ďakujeme pekne.

Gyula BÁRDOS, kandidát na prezidenta SR
--------------------
Ďakujem pekne za pozvanie.

Peter BIELIK, moderátor
--------------------
Pán exkolega ešte k včerajším narodeninám všetko najlepšie aspoň minerálkou možno neskôr aj niečím iným. Želáme všetko dobre.

Gyula BÁRDOS, kandidát na prezidenta SR
--------------------
Ďakujem pekne. Ale bolo to krásne. Krásne. Bol to krásny darček, aj osobný darček aj od ľudí, ktorí ma volili, a ďakujem pekne všetkým, ktorí mi dali svoj hlas. Ďakujem pekne.

Peter BIELIK, moderátor
--------------------
Príjemný deň. No a my, vážené dámy, vážení páni, doma pri televíznych obrazovkách ďakujeme vám za tu pozornosť, ktorú ste nám venovali počas všetkých relácií, súvisiacich s prvým kolom prezidentských volieb, boli to dva náročné týždne a tri náročné týždne a ešte dva ďalšie nás čakajú.

Ľuba ORAVOVÁ, moderátorka
--------------------
V každom prípade vám ďakujeme ešte raz za vašu priazeň a vidíme sa pri ďalších reláciách pred druhým kolom prezidentských volieb. Dovidenia.

Peter BIELIK, moderátor
--------------------
Dovidenia.

22.3.2014
Rádio Slovensko
Slovensko volí prezidenta
22.3.2014    Rádio Slovensko    str. 01   12:10 Sobotné dialógy
            
Braňo DOBŠINSKÝ, moderátor
--------------------
Dámy i páni, príjemné sobotné popoludnie tento raz nielen pri rozhlasových prijímačoch, ale aj pred televíznymi kamerami. Výnimočne témou dnešných Sobotných dialógov totižto bude prvý a predpokladám, že aj dlho očakávaný duel dvoch prezidentských kandidátov, z ktorých jeden už o pár dní sa stane novou hlavou Slovenskej republiky. Takže v štúdiu už vítam Roberta Fica. 

Robert FICO, kandidát na prezidenta
--------------------
Ďakujem pekne a pekný deň. 

Braňo DOBŠINSKÝ, moderátor
--------------------
A Andreja Kisku.

Andrej KISKA, kandidát na prezidenta
--------------------
Dobrý deň prajem. 

Braňo DOBŠINSKÝ, moderátor
--------------------
Pekný deň od mikrofónu želá aj Braňo Dobšinský. Ešte dôležité upozornenie pre divákov, aj poslucháčov. Tento duel predhrávame po vzájomnej dohode oboch kandidátov kvôli pracovným povinnostiam jedného z kandidátov v sobotu ráno. Diskusia však bude odvysielaná presne tak ako reálne prebehla bez akýchkoľvek zásahov. Takže páni, in medias res. Začnime témou vysoko aktuálnou a predpokladám, že aj pre vás oboch dôležitou, Krym. Vieme, čo sa tam stalo. Myslím, že obidvaja sa zhodnete na tom, že ide o porušenie medzinárodného práva, agresiu Ruska. Témou dňa sú ale sankcie, respektíve ako na to reagovať. Pán Fico, zatiaľ sa Európska únia nedohodla na nejakých zásadnejších myslím ekonomických celoplošných sankciách. Myslíte si, že dá sa reagovať na to, čo dnes Rusko robí bez toho, aby to Rusko povedzme ekonomicky pocítilo? 

Robert FICO, kandidát na prezidenta
--------------------
Ja nechcem povedať, že som úplne konzistentný v názoroch, pretože ak ide o porušenie medzinárodného práva, tak to hovorím veľmi jasne a otvorene ako som to povedal pri Iraku. Dokonca som dal pokyn na stiahnutie vojakov z Iraku. To isté som hovoril o Kosove a teraz to hovorím aj o tom, čo sa deje na Ukrajine. Ide o politický spor, na ktorý nemôžeme reagovať ekonomickými sankciami. Dal som urobiť štúdiu a slovenské firmy mi poslali informácie, čo by to znamenalo pre Slvoensko, keby boli zavedené ekonomické sankcie. My si musíme chrániť svoje vlastné národné záujmy a takto si ich chránia aj veľké štáty ako je Nemecko alebo Francúzsko. Preto si myslím, že sme dosť ďaleko od uloženia ekonomických sankcií Ruskej federácii a skôr budeme pozerať na dobrú hospodársku spoluprácu medzi Európskou úniou, Ruskou federáciou a ak budú nejaké sankcie, budú mať skôr charakter politických. 

Braňo DOBŠINSKÝ, moderátor
--------------------
Dobre, ale otázkou je, či toto nemôže znamenať, že Rusko sa nezastaví a pôjde ďalej. Namodelujem situáciu- Pobaltie. 

Robert FICO, kandidát na prezidenta
--------------------
Máme červenú čiaru a o tom bol ten summit veľmi dôležitý. Červená čiara je, že pokiaľ by došlo k ďalším pokusom o porušovanie medzinárodného práva, tak Európska komisia je oprávnená predložiť na schválenie už iné sankcie ako len politické. 

Braňo DOBŠINSKÝ, moderátor
--------------------
Pán Kiska, vy si myslíte, že toto je naozaj hodnotový spor, kde už je nutné na ruský spôsob správania sa, nazvime to takto, reagovať tvrdo, to znamená celoplošnými ekonomickými sankciami? 

Andrej KISKA, kandidát na prezidenta
--------------------
Tak nikto z nás nevidí do Putinovej hlavy, nevieme, čo sa v nej deje, neviem, pokiaľ, kde by to všetko mohlo smerovať. V každom prípade tak ako povedal pán premiér, my musíme, sme súčasťou Európskej únie, musíme hovoriť rovnakou rečou a ak sa rozhodneme prijať sankcie, ak sa rozhodnú prijať sankcie aj takí veľkí partneri naši ako Nemecko, Francúzsko, musíme hovoriť ako Európska únia jednou rečou, pretože v opačnom prípade to pravdaže nebude mať na Rusko, keby sme konali len krajiny ako sme my. 

Braňo DOBŠINSKÝ, moderátor
--------------------
Čiže kopírovať postoj veľkých, hej?

Andrej KISKA, kandidát na prezidenta
--------------------
Dohodnúť sa, dohodnúť sa spolu a hovoriť spolu jasnou spoločnou rečou. 

Braňo DOBŠINSKÝ, moderátor
--------------------
Dobre. Zásadnou otázkou znie, že ako toto mení európsku politiku. Ukazuje sa, že ten hlas Európy nie je tak rešpektovaný, nie je tak vážny, ako si možno zaslúži vzhľadom na vyspelosť tohto kontinentu, HDP a tak ďalej a tak ďalej. Vytvára to alebo tlačí to správanie sa Ruska na povedzme väčšiu integráciu Európskej únie, aby bola jednotnejšia a rešpektovanejšia? Pán Fico. 

Robert FICO, kandidát na prezidenta
--------------------
Chcem len povedať, že nie celkom súhlasím s názorom, že musíme. Nemusíme nič. My musíme koordinovať naše postoje s Európskou úniou, s Európskou komisiou, ale máme právo na suverénne názory. Napríklad máme právo na suverénny názor v prípade Kosova. Tu je medzi nami, medzi mnou a pánom Kiskom veľký rozdiel. Pán Kiska hovorí o tom, že Kosovo treba uznať, čo považujem za obrovské riziko pre Slovenskú republiku. Ja tvrdím, že Kosovo nemôžeme uznať, pretože by to znamenalo obrovské ohrozenie územnej celistvosti Slovenskej republiky. Napríklad bol iný názor na Irak v niektorých štátoch, ktoré sú členské štáty Európskej únie, napriek tomu som sa postavil a povedal som, v Iraku došlo k porušeniu medzinárodného práva a musíme stiahnuť vojakov. Európska únia predovšetkým sa musí starať o to, aby fungovala do budúcnosti. Integrácia tu nie je preto, aby sme odolávali politickým sporom mimo územia Európskej únie, je tu na to, aby krajiny, ktoré sú súčasťou Európskej únie, lepšie spolupracovali a únia bola efektívnejšia. 

Braňo DOBŠINSKÝ, moderátor
--------------------
Čiže podľa vás toto bude tlačiť k väčšej integrácii, čo sa deje povedzme v Rusku?

Robert FICO, kandidát na prezidenta
--------------------
Nie, toto nemá s integráciou nič spoločné. Integrácia v Európskej únii sa deje preto, aby únia ako celok podstatne bola efektívnejšia v hospodárskej súťaži s ostatnými regiónmi sveta. 

Braňo DOBŠINSKÝ, moderátor
--------------------
Pán Kiska, podľa vás zaslúži si Európa väčšiu váhu, väčší hlas povedzme aj vzhľadom na to, aký má ekonomický potenciál a tak ďalej a prekážkou je možno tá rozdrobenosť?

Andrej KISKA, kandidát na prezidenta
--------------------
Určite áno. Ja nesúhlasím s premiérom v tom, že by sme sa nemali v prvom rade dať tieto, aby Európska únia vystupovala spoločne a my ako jej súčasť hovorili tou istou rečou. Pretože ak sa niekto domnieva, že len Slovensko svojim hlasom zmení zásadne zahraničnú politiku Ruska alebo niečo sa stane zásadného, tak to určite sa nestane. My sme členmi Európskej únie a ako Európska únia by sme mali spoločným, jasným a jednotným hlasom hovoriť. A vtedy dokážeme pomôcť riešiť túto situáciu, ktorá na Ukrajine je. Vrátim sa ešte ale ku Kosovu. Pán premiér, pravdaže máme zásadný názor a pravdaže s vami nesúhlasím, pretože Kosovo s výnimkou krajín a našej krajiny uznali už všetky, všetky krajiny Európskej únie včítane aj tých, na ktoré sa tak vy rád odvolávate ako je Nemecko a Francúzsko. 

Braňo DOBŠINSKÝ, moderátor
--------------------
Chcete reagovať?

Robert FICO, kandidát na prezidenta
--------------------
Kto hovorí, že treba uznať Kosovo v slovenských podmienkach alebo v podmienkach Rumunska alebo v podmienkach Španielska, potom naozaj nechápe základne elementárne pravidlá fungovania politiky. 

Andrej KISKA, kandidát na prezidenta
--------------------
Pán premiér, ak vy porovnávate a chcete porovnávať Kosovo so situáciou na Slovensku, tak potom ako rozprávame absolútne rozdielnou rečou. 

Robert FICO, kandidát na prezidenta
--------------------
Kto hovorí o uznaní Kosova, hovorí o ohrození územnej celistvosti Slovenskej republiky. 

Andrej KISKA, kandidát na prezidenta
--------------------
Kto hovorí o Kosove, hovorí o tom a kto ho neuznáva, hovorí o tom, že nerozumie tomu, čo sa tam presne deje, ako to vzniklo a absolútne porovnáva dve neporovnateľné veci a to je situácia maďarskej menšiny na Slovensku a toho, čo bolo v Kosove. 

Braňo DOBŠINSKÝ, moderátor
--------------------
Poďme ďalej. Využijem tému, o ktorej sme teraz hovorili, myslím teda Rusko, Krym a tak ďalej. Pán Kiska, vy sa profilujete ako nepolitik. Máte na tom postavenú v zásade aj kampaň. Prišli ste z nepolitického prostredia, pokiaľ viem, v politike ste sa neangažovali, neboli ste starosta, primátor, minister, poslanec a tak ďalej a rovno mierite alebo chceli by ste zamieriť do prezidentského paláca. Otázka znie, že či toto, lebo politika je tiež remeslo, má svoje pravidlá nepísané, písane, ale skôr nepísané, či to nepovažujete ako za hendikep, keďže tie pravidlá vôbec neovládate, neboli ste ich účastníkom? Prečo vlastne by sme mali mať prezidenta, ktorý sa bude de facto učiť?

Andrej KISKA, kandidát na prezidenta
--------------------
Tak v prvom rade treba povedať, že skutočne ja som presvedčený o tom, že človek, ktorý do politiky vchádza, dokonca vchádza na tú najvyššiu funkciu prezidenta, by mal tie skúsenosti mať. Skutočne by ich mal mať, mal by veľmi dobre rozumieť ekonomike, mal by veľmi skutočne dobre rozumieť, ktoré veci zamestnanosť zvyšujú, ktoré neznižujú. 

Braňo DOBŠINSKÝ, moderátor
--------------------
To je politika.

Andrej KISKA, kandidát na prezidenta
--------------------
Ale to má totiž veľký súvis, pretože na to, aby boli dobré politické rozhodnutia, človek ale musí rozumieť veciam, musí rozumieť tomu, nemôže politik prijímať rozhodnutia bez toho, aby vedel, čo reálne tvorí pracovné miesta. Potom dochádza totiž presne tá situácia, aká je dnes, že tí, ktorí tí pracovné miesta tvoria, ktorí tvoria najviac pracovných miest, 70% pracovných miest, živnostníci, malí a strední zamestnávatelia, z tých si vláda spravila svojich nepriateľov. Takže ja len dokončím, takže tieto skúsenosti človek musí mať. Pravdaže ich tieto musí mať. 

Braňo DOBŠINSKÝ, moderátor
--------------------
Ak dovolíte, by som s vami polemizoval, lebo poviem známy príklad Winston Churchill, britský premiér, ktorý bol od ministra financií, cez ministra miestneho rozvoja, až po lorda admirality, teda ministra námorníctva, čo znamená, že politik nemusí mať konkrétne odborné skúsenosti, skôr je to o manažovaní tých vzťahov. Tam sa učíte. 

Andrej KISKA, kandidát na prezidenta
--------------------
Presne o tom hovorím. Totiž ako manažér som mal tisícky zamestnancov, mal som stovky dodávateľov a veci riadenia, manažovania, riadenia krízových vzťahov, dohody, ja som ich riešil denne. Ja som ich riešil denne. My sme mali vyše milióna zákazníkov, my sme mali, ja som každý deň mával porady od rána do večera, kde som riešil, dohadoval veci a presne túto skúsenosť a veľmi rád ju ponúkam aj teraz občanom Slovenskej republiky. Skúsenosti z ekonomiky, znalosť toho, čo skutočne v zdravotníctve sa deje, čo sa deje v našej sociálnej oblasti, čo sa na Slovensku skutočne deje. O tom hovorím a ten základný dôvod, prečo ja som do tej politiky vošiel, bolo hlavne to rozhorčenie z toho, že tí politici, ktorí tam roky sedia, o týchto problémoch hovoria, ale ich neriešia. Keď pôjdete na Slovensko, tie skutočné problémy skutočných ľudí neriešia. A to bol ten dôvod toho vnútorného rozhorčenia. Ja som si povedal áno, ja do tej politiky vojdem a vyskúšam pomôcť našej krajine. 

Braňo DOBŠINSKÝ, moderátor
--------------------
Dobre, pán premiér, u vás asi hovoriť o nejakej neskúsenosti v rámci politiky by bolo trošku odvážne. Vy, pokiaľ viem, do roku ´92 ste poslancom Národnej rady, vtedy ešte za SDĽ. Zakladali ste vlastne dnes najsilnejšiu vládnu stranu. Ste jej de facto otec, ste jej líder, ste jej tvár. A tiež chcete byť prezidentom. Ale pointa prezidenta je byť aj, a sám to tu modelujete vo viacerých rozhovoroch, nadstraníckosť. A moja otázka znie, ako sa dá po vyše 20 rokoch v straníckej politike, top politike, dokonca potom, ako ste predseda strany, ktorú zakladáte, zrazu od tej strany odstrihnúť a byť nadstranícky?

Robert FICO, kandidát na prezidenta
--------------------
Uvedomme si, že v týchto voľbách ľudia budú voliť prezidenta do zlého počasia. Za humnami máme možno pravdepodobnosť vojenského konfliktu, na Slovensku máme tiež predovšetkým na pravej politickej scény nástup extrémizmu, rôznych zvláštnych politických síl. A bude potrebné, aby prezident spájal. Mňa mrzí, že kandidáti, vrátane pána Kisku, hovoria o tom, že chcú v podstate robiť opozíciu vláde, že chcú nahrádzať opoziční strany, chcú nahrádzať parlament. Toto nie je úloha prezidenta. Prezident má predovšetkým hľadať riešenia tam, kde sa ťažko dosahuje dohoda. Napríklad keby som bol prezident, tak začnem diskutovať s politickými stranami na tému, aké má byť územnosprávne členenie, lebo sa nevedia dohodnúť. Ale niekto ich musí dávať dohromady. 

Braňo DOBŠINSKÝ, moderátor
--------------------
Čiže taký manažér v podstate. 

Robert FICO, kandidát na prezidenta
--------------------
Áno, presne tak. Musí byť pozitívny, musí mať predovšetkým tendenciu spolupracovať, tendenciu ísť ďalej. V tomto je moja vízia prezidentského úradu a sú tu mnohé témy, kde treba napríklad dosahovať ústavnú väčšinu. Možno budeme opäť musieť meniť Ústavu Slovenskej republiky a politické strany sa ťažko vedia dohodnúť. Ale ja som už preukázal vo svojom politickom živote, že viem dosahovať aj dohody. Veď my sme boli v opozícii a sme zahlasovali za ústavný zákon o dlhovej brzde. Teraz sme dosiahli dohodu ohľadne návrhu ústavného zákona, ktorý rieši veľké reformy v oblasti súdnictva. Bol som v opozícii, ale vedel som, že musím podporiť vstup do Európskej únie. Čiže ja už v svojom živote som ukázal veľa príkladov, kedy som schopný sa postaviť mimo straníckej pozície a ponúknuť riešenia, ktoré sú nadstranícke?

Braňo DOBŠINSKÝ, moderátor
--------------------
Čiže viete sa odstrihnúť od Smeru?

Robert FICO, kandidát na prezidenta
--------------------
Každý prezident, ktorý sa stane prezidentom, musí byť nadstranícky. Ale pochopiteľne, že ja mám silné sociálne cítenie a toto silné sociálne cítenie by vo mne ako prezidentovi zostalo. 

Braňo DOBŠINSKÝ, moderátor
--------------------
Predsa len, tu si v rámci kampane sa rozprávame o všeličom, ale jedna podľa mňa dosť podstatná otázka zostala stále nezodpovedaná. V prípade, že by ste sa stali prezidentom, tak prestávate byť premiérom. Padá vláda, príde nová vláda a volič, občan nevie, stále nevie, kto povedie vládu Smeru. A toto je podľa mňa dosť zásadná kapitola v rámci rozhodovania sa voliča. Čiže aké bude to meno? Podľa mňa dlžíte to meno verejnosti. 

Robert FICO, kandidát na prezidenta
--------------------
Predovšetkým ja nie som zvolený prezident. Budem veľmi rád, ak mi ľudia dajú dôveru a môžem všetkých ubezpečiť, že je zachovaná maximálna kontinuita. Je zachovaná kontinuita v tom, že ak by mi ľudia dali dôveru a stal by som sa prezidentom, tak by pokračovala vláda, ktorá by plnila programové vyhlásenia vlády, ale najmä bola by to vláda, ktorá by išla cestou takou ako hovorí Ústava Slovenskej republiky. Že Slovensko je síce trhová ekonomika, ale je to trhová ekonomika, ktoré je sociálne a ekologicky orientovaná. Podstatný odkaz pre voličov mojich a aj pre občanov Slovenskej republiky je- nech bude akékoľvek rozhodnutie 29. marca, je zabezpečená kontinuita, stabilita, plnenie programového vyhlásenia a predovšetkým rešpektovanie Ústavy Slovenskej republiky. 

Braňo DOBŠINSKÝ, moderátor
--------------------
To nespochybňujem, ale predsa len uznáte, že ja neviem, ten volič, keď bude stáť pred tou urnou, tak možno bude vnímať inak, keď si namodeluje, že predsedom vlády bude, ja neviem, Pavol Paška alebo Robert Kaliňák alebo Marek Maďarič. 

Robert FICO, kandidát na prezidenta
--------------------
My sme vygenerovali za tých 15 rokov existencie Smeru generáciu politikov, ktorí predtým neboli v politickej aréne a je si myslím, že dnes sú tu minimálne 4 kandidáti, ktorí prichádzajú do úvahy. Ale ja o tom nerád rozprávam, pretože ja môžem povedať takúto vec až vtedy, keď by som naozaj bol zvolený za prezidenta. Ja k tomu sa staviam s veľkou úctou. Tie 4 mená všetci dobre poznajú, som ich povedal. Sú štyria ľudia pripravení bez toho, aby som teraz dával akékoľvek poradie. Myslím si, že je pripravený veľmi dobre Robert Kaliňák, Peter Kažimír, Marek Maďarič a Pavol Paška. Z týchto štyroch ľudí sa rozhodnú štruktúry Smeru, že kto z nich bude premiér. Ale nehovorme o tom, to je hypotetické teraz. 

Braňo DOBŠINSKÝ, moderátor
--------------------
Dobre, čiže v tom poradí?

Robert FICO, kandidát na prezidenta
--------------------
Nie, ja som povedal, že bez akéhokoľvek poradia. 

Braňo DOBŠINSKÝ, moderátor
--------------------
Čiže nedostanem z vás tú odpoveď?

Robert FICO, kandidát na prezidenta
--------------------
Odpovedal som. 

Braňo DOBŠINSKÝ, moderátor
--------------------
Okej. Dobre, pán Kiska, téma kompetencií. Tie súčasné kompetencie podľa vás stačia alebo si myslíte, že keď nadviažem na to, čo hovoril Robert Fico, ideme do zlého počasia a naozaj povedzme česká politická scéna ukazuje veľmi zvláštne fenomény, aj Európska únia, Rusko teraz alebo hlas prezidenta by mal byť aj kompetenčne posilnený? 

Andrej KISKA, kandidát na prezidenta
--------------------
Tak ja som viackrát prehlásil a stojím si za tým názorom, že my by sme nemali posilňovať kompetencie prezidenta. Koncentrácia totiž moci v rukách jedného človeka vždy môže vyvolávať určité rizika, hlavne ak sa do tej funkcie by dostal človek, ktorý vďaka svojmu populizmu alebo vďaka tomu, ako na určité obdobie dokáže zmanipulovať ľudí, tak by nezastával tie skutočne názory alebo tie postoje, ktoré by sme na Slovensku potrebovali. Nesmieme zabudnúť, že pred 10 rokmi sme boli veľmi blízko toho, aby sa prezidentom stal pán Mečiar. Takže ja som proti posilňovaniu. Ja som presvedčený o tom, že prezident by si mal ctiť ducha a tradíciu Ústavy tak ako bola navrhnutá. My máme parlamentný systém moci, máme parlamentný systém moci a prezident by si to mal vážiť a nemal by sa snažiť si uzurpovať moc. 

Braňo DOBŠINSKÝ, moderátor
--------------------
Ale viete, že vlastne tá priama voľba sa tam dostala cez kampaň pred rokom ´98, čiže nie to je štandardný prvok. 

Andrej KISKA, kandidát na prezidenta
--------------------
Určite má prezident, prezident by sa v prvom rade mal byť aktívny, čo ja si myslím, že medzi nami dvoma určite v tomto rozpor nie je, ale obaja si predstavujeme funkciu prezidenta ako aktívneho prezidenta. Ale ja hovorím o funkcii prezidenta, ktorý sa opiera o autoritu. Opiera sa o autoritu, to znamená, že získa dôveru ľudí, že tam skutočne vošiel kvôli ním, že tam neprišiel ako predĺžená ruka niektorej politickej strany alebo finančných sponzorov, že tam skutočne vchádza len a len kvôli tomu, aby sa postavil na stranu ľudí, stále za nich a za nich tam zabojoval. A pokiaľ takto sa prezident dokáže postaviť za ľudí, potom sa aj ľudia postavia za prezidenta a spolu sa dá dokázať veľa. Ale to musí byť prezident s autoritou. Ľudia skutočne musia vedieť, že ten prezident tam vošiel len a len kvôli ním a len a len tam bude stáť za nimi. 

Braňo DOBŠINSKÝ, moderátor
--------------------
To deklaruje väčšina politikov pri kampani, musím povedať z mojich skúseností. Skúsim váš citát: „Ja si myslím, že úloha prezidenta bude významne narastať. Prezident sa stane v krátkom čase podstatne dôležitejšou politickou figúrou ako je premiér.“ To sú vaše slová z tohto týždňa, pán Fica. Ešte v januári ste ale deklarovali, že nechcete posilňovať kompetencie prezident, nechcete ísť touto cestou. A nie je v tom rozpor? Pretože naozaj podľa súčasnej legislatívy je postavenie premiéra na Slovensku veľmi silné, veľmi silné a postavenie prezidenta predsa len je také skôr ceremoniálne a je v časoch krízy alebo zahraničnej politickej. To znamená, ako si máme vysvetliť tie slová o tom, že bude podstatne dôležitejšou politickou figúrou ako je premiér?

Robert FICO, kandidát na prezidenta
--------------------
No preto, lebo som jasne popísal javy, ktoré sú tu, či už priamo na území Slovenskej republiky alebo blízko nás a ja visím úlohu prezidenta v tomto ako predovšetkým silného politického lídra a koordinátora, spolupracovníka, človeka, ktorý bude vytvárať priestor na okrúhle stoly, kde bude komunikovať nielen s politickými stranami, ale bude komunikovať aj so sociálnymi partnermi. Môže prísť aj téma ekonomická alebo sociálna, kde bude treba dať si zamestnávateľov, odborárov, mestá a obce, župy, všetko a musí s nimi hovoriť. Pretože ak je politik vo výkonnej funkcií ako som napríklad teraz ja, tak je celkom normálne, že jeho rozhodnutia musia spoločnosť rozdeľovať, rozdeľujú, lebo jeden má taký názor, druhý má taký názor. Preto som to povedal. Ale takisto chcem potvrdiť, že nikdy som nemal tendenciu, ani to nebudem robiť, aby došlo k posilňovaniu právomocí prezidenta. Prezidentom, hlavou Slovenskej republiky by mal byť skúsený človek, ktorý vie, komu má zavolať, s kým má komunikovať. Ja to môžem na summite ukázať teraz, bolo veľmi dôležité komunikovať. No tak jednoducho človek ide, ide za spolkovou kancelárkou Merkelovou, ide za francúzskym prezidentom. Ja si napríklad vážim, že niektorí z týchto ľudí mi priamo vyslovujú podporu. To len potvrdzuje, že sme rešpektovaná krajina. Nehovorím teraz o sebe, hovorím o krajine, že sme ako Slovenská republika rešpektovaná krajina v medzinárodnom prostredí. A už keď pán Kiska nahodil ten agresívny tón typu populista a Mečiar a podobne a viem, na koho smeroval, na mňa smeroval, tak aj ja niečo poviem. Pán Kiska, aj ja som robil v živote. Ja som tiež zastupoval Slovensko dlhé roky na Európskom súde pre ľudské práva, bola to ťažká a kvalifikovaná robota. Ja takisto nespochybňujem tom, že vy ste podnikateľ. Ale keď hovoríte o sebe a hovoríte to ako o cnosti, že ste podnikateľ, tak ľudia musia vedieť aj to, že ako podnikateľ a mám tu celý rad rozhodnutí, ste klamali ľudí. To sú rozhodnutia Obchodnej inšpekcie, ktoré potvrdzujú, že vo svojom podnikaní a mám tu celý rad, môžem ich teraz čítať a hovoriť, ste klamali ľudí. Vy ste to dokonca ani nepriznali, povedali ste iba, že ste dostali pokutu nejakých 15 000, keď ste mali tie firmy. Vy ste dostali pokutu vo výške viac ako 800 000 korún. A je tu veľmi veľa rozhodnutí, kde sa hovorí, že ste pri poskytovaní spotrebných úverov klamali ľudí. Čiže ak robíte z niečoho cnosť, tak musíte rátať s tým, že ľudia chcú vedieť, aká tá cnosť bola. Ak ja teraz hovorím, že som zastupoval Slovensko na Európskom súde pre ľudské práva a bola to ťažká, kvalifikovaná profesionálna robota, tiež môžete povedať naspäť, no tak dobre robili ste to, ale robili ste takéto chyby. Takže nepoužívajte tieto výrazy stále dookola, poďme sa baviť o víziách, nehovorte o populizme, nehovorte o Mečiarovi. Tu je Robert Fico. Tu som ja. Ja nie som ani Mečiar a nie som ani človek, ktorý by poškodzoval tejto krajine. Táto krajina je dnes rešpektovaná, táto krajina je dnes vnímaná ako seriózny, dôveryhodný partner. Táto krajina sa dostáva z krízy. A ja som robil 24 hodín denne preto, aby sa táto krajina z krízy dostala. A všetko to, čo som získal, som pripravený ponúknuť, som pripravený ponúknuť a spolupracovať. 

Andrej KISKA, kandidát na prezidenta
--------------------
Pán premiér, myslím si, že jedno, je v úvodzovkách asi jedno, kto by tu sedel na tejto stoličke, pretože to je vaša tá zbraň očierňovania a urážania. 

Braňo DOBŠINSKÝ, moderátor
--------------------
Skúste reagovať, lebo vy ste odvtedy na to nereagovali, myslím na tie obvinenia z nečestného podnikania a tak ďalej a tak ďalej. 

Andrej KISKA, kandidát na prezidenta
--------------------
Pravdaže veľmi rád. My sme počas nášho podnikania, veď som podnikal skoro 15 rokov, sme mali, sme vybudovali firmy, kde boli tisícky obchodných partnerov, státisíce zákazníkov a skutočne niekedy pri obrovskej firme a to sa môžete spýtať ktoréhokoľvek telekomunikačného operátora banky, sa vždy stanú chyby. Čo je veľmi dôležité, je, že ak sa takáto chyba, ak takáto chyba nastala, vždy sme vyvodili osobnú zodpovednosť, pokutu sme zaplatili a išli sme ďalej. A pracovali sme všetko preto, aby skutočne ten zákazník bol odškodnený. Čo je zásadný ale problém, je, že to sa v našom prípade stáva. To takto funguje normálny manažér v normálnej firme. Ale keď dochádza, ja neviem, ku kauze emisných zmeniek, kde stratí záhadným spôsobom 47 miliónov eur, tak z toho sa nikto nevyvodí osobná zodpovednosť, tieto peniaze nikto nezaplatí naspäť a stále tu nie sú. Takže ako manažér boli problémy, problémy som riešil a pokuty, pokiaľ boli, sme zaplatili a vždy sme zjednávali nápravu. 

Braňo DOBŠINSKÝ, moderátor
--------------------
Jasne, vy ste aj povedali, keď som sa vás pýtal ešte tuto v Slovenskom rozhlase, tak že keby sa našiel niekto, tak to odškodníte a kompenzujete. Dobre, ale myslíte si, že to je dobrý imidž pre prezidenta, hlavu štátu?

Andrej KISKA, kandidát na prezidenta
--------------------
Je to normálny imidž pre každého manažéra, ktorý riadi firmu. A to, že v tejto spoločnosti 1,3 milióna zákazníkov, ktorí sa tam neustále vracajú, keď skoro každá druhá domácnosť na Slovensku nakúpila cez Triangel, cez Quattro a si tieto systémy chvália ako fantastické niečo, čo v čase, keď banky odmietli poskytovať čokoľvek nákup na splátky, tak všetky tieto firmy fungovali a do dneska fungujú. A kúpila ich banka, banka ich vlastní dnes a sú to super firmy. 

Robert FICO, kandidát na prezidenta
--------------------
Pán Kiska, ja to nechcem spochybňovať, opakujem ešte raz, vy ste boli podnikateľ, ale idete do verejného života a verejnosť, je verejný záujem, chce vedieť, čo sa okolo dialo vašeho podnikania. Vy ste verejne povedali, že ste dostali jednu pokutu 15 000 korún, to ste povedali v Televízii Markíza a že nepamätáte sa na iné pokuty. Ale vy ste dostali pokuty za 880 000 korún. A čo je najhoršie, ja tu mám rozhodnutie Obchodnej inšpekcie, ktorá náhodne, jednoducho náhodne vám vyberali zmluvy, náhodne a pri každej náhodne vybranej zmluve, ktorú vám kontrolovali, konštatovali, že klamali ste spotrebiteľa zamlčovaním údajov, dávali ste ich do nevyrovnaného postavenia a tak ďalej.  Čiže ja len to chcem povedať, že nemôžete sa brániť tomu, ak niekto hovorí, vy na jednej strane tvrdíte, že ste boli perfektný podnikateľ, podnikali ste, zarobili ste veľké peniaze, áno, zarobili ste, lebo ste dávali nejaké úroky, nejako to fungovalo. Ale na druhej strane, ak sú tu desiatky rozhodnutí, ktoré hovoria, že ste pravidelne klamali spotrebiteľov pri poskytovaní úverov, tu sú už aj náhodne vybrané zmluvy, tak to musíte strpieť. Takisto ako vy mne môžete povedať nejaké zlyhania, ktoré som mal v politickej činnosti, tak aj vy musíte rátať s tým, že niekto prípade a povie, že toto nebolo príliš poctivé podnikanie, lebo tých rozhodnutí je strašne veľa. 

Andrej KISKA, kandidát na prezidenta
--------------------
Pán premiér, ale to tak nie je. 

Braňo DOBŠINSKÝ, moderátor
--------------------
Pardon, že vás preruším, ja len chcem pre poslucháčov, aj divákov upozorniť, aj vás obidvoch na čas. Robert Fico 15 minút, Andrej Kiska 17 minút ešte zostáva. Takže nech sa páči. 

Andrej KISKA, kandidát na prezidenta
--------------------
Ale pán premiér, pravdaže to je presne opačne. Opakujem, my sme boli seriózna firma, ktorá mala spustu zákazníkov a spustu obchodných partnerov a keď došlo k nejakej chybe, vyvodili sme osobnú zodpovednosť, pokuta sa zaplatila a išli sme ďalej. A tieto firmy dodnes úspešne fungujú. Ale keď sme pri tých otázkach, vy skutočne neodpovedáte na otázky. Tak ako nás kontroluje Obchodná inšpekcia a keď sa niečo stalo, tak sme za to vyvodili zodpovednosť, aj sme to poriešili a zaplatili a v prípade, ak zákazník bol poškodený, aj odškodnili. Ale tie otázky, ktoré vám kladú ľudia, ktoré vám kladie celé Slovensko, vy na ne odmietate odpovedať. Tak ako sa tu bojíte povedať, kto by bol premiérom po vás, všetci to čakajú, celé Slovensko to čaká a vy to nepoviete, vy pravdaže neodpoviete na otázku, či ste boli v kauze Gorila v byte na Vazovovej ulici, pravdaže nepoviete, kto zaplatí tých 47 miliónov eur, o ktoré sme prišli v emisnej zmenke. Vy tieto základné desiatky miliónov, stámiliónov eur, čo sa v našej spoločnosti stráca, tieto odpovede na tieto otázky nedávate. Tak tu nediskutujme o pár desiatkach tisícach eur, ktoré sme my zaplatili a všetko vyriešili. 

Robert FICO, kandidát na prezidenta
--------------------
Niekto nie je pod takou kontrolou ako som ja. 22 rokov som pod kontrolou celej slovenskej verejnosti a vždy politik dostane vysvedčenie, keď sa uchádza v parlamentných voľbách o dôveru ľudí. Neviem, prečo nechceme pochopiť, pán Kiska, elementárny princíp politiky. Každý, kto vstupuje do politického ringu, musí rátať s tým, že prídu situácie, kedy sa niekto bude pýtať na váš osobný život, bude sa pýtať na vaše podnikanie a na podobné veci. Ja nechcem nič iné, len celý spor vznikol tak, že v nedeľu ráno po prvom kole namiesto toho, aby mi pán Kiska zablahoželal, tak podal na mňa trestné oznámenie alebo že podáva trestné oznámenie a z niečoho ma obvinil. Tak ja som na to reagoval. Nič iné. Ja by som toto neotváral.

Braňo DOBŠINSKÝ, moderátor
--------------------
Tak sa nevracajme. Ale mimochodom teda, kto bude tým premiérom? 

Robert FICO, kandidát na prezidenta
--------------------
Povedal som, jeden zo 4 ľudí, ktorých som teraz pomenoval. Ale ja mám veľký rešpekt, pán redaktor, znovu si uvedomte, že som, dnes je dátum, ktorý je ešte 7 dní od prezidentských volieb. Ja musím mať rešpekt k ľuďom. Ako by to vyzeralo, keby som teraz začal rozprávať, že kto bude a aká bude vláda? To by znamenalo, že si nevážim to, ako ľudia rozhodnú v sobotu 29. marca. Ani celkom nechápem tieto otázky, pretože o tom treba hovoriť vtedy, ak tú dôveru dostanem. 

Braňo DOBŠINSKÝ, moderátor
--------------------
Dobre, poďme teda zmeniť tému. Krátko pár čísiel. V medzinárodnom testovaní PISA naši 15-roční žiaci skĺzli po prvý raz pod priemer vyspelých krajín OECD. Zhoršila sa matematická čitateľská gramotnosť, narastá počet žiakov, ktorí majú problém so zvládnutím prečítaného textu, čo je zásadná vec. Do testovania sme sa zapojili v roku 2003, vtedy sme boli v pásme priemeru. Páni obidvaja, kde to vidíte o 5 rokov povedzme v týchto výsledkoch, a ako by ste identifikovali kľúčový problém slovenského školstva z pozície prezidenta, čo by sa s tým dalo robiť?

Andrej KISKA, kandidát na prezidenta
--------------------
Môžem začať ja. Základné školstvo má jeden fundamentálny, základný problém v tom, že skutočne pozícia učiteľa, pozícia toho, kto je zodpovedný za výchovu našich detí, sa stala veľmi neatraktívnou. Mladí ľudia nechcú ísť za učiteľa, nechcú ísť. A my vieme, že pokiaľ nebudeme mať kvalitných učiteľov, tak proste nebudeme mať možnosť. Čiže v prvom rade je posilniť a vytvoriť všetko preto, aby sa skutočne funkcia učiteľa, pozícia učiteľa stala atraktívnejšou. A to s tým je spojená častá byrokracia, ktorá je na učiteľoch dávaná, ktorú treba odbúrať a pravdaže je v tom aj to, akú úroveň platu majú v porovnaní s ostatnými krajinami susediacimi, kde dosahujú. 

Braňo DOBŠINSKÝ, moderátor
--------------------
Čiže keď sa nemýlim, peniaze. 

Andrej KISKA, kandidát na prezidenta
--------------------
Nie, nie, nie, to nie je len o tom. Jeden učiteľ teraz mi napísal krásny list, kde hovorí- ja by som možno aj pracoval za menší plat, keby som nebol zahltený tou obrovskou byrokraciou a keby som mohol rozvíjať svoju kreativitu. Takže to je základné školstvo. Základné školstvo je o učiteľoch, o tých, ktorí tam sedia a je to o nich. 

Braňo DOBŠINSKÝ, moderátor
--------------------
Dobre a čo sa týka toho, tých čísiel? Povedzme, teraz sme pod tým priemerom, budeme o 5 rokov aspoň v pásme priemeru? 

Andrej KISKA, kandidát na prezidenta
--------------------
Tak pravdaže prezident neurčuje štátny rozpočet, prezident nenavrhuje zákony, ale pravdaže ako prezident by mal naliehať na vládu a na parlament, aby tú pozíciu učiteľa dostala tam, kde má byť, aby mladí ľudia, aby ľudia nám chceli za učiteľov ísť, aby sme mali kvalitných učiteľov. 

Braňo DOBŠINSKÝ, moderátor
--------------------
Dobre. Pán Fico, vy ako by ste identifikovali ten kľúčový problém a čo by ste s ním robili ako prezident?

Robert FICO, kandidát na prezidenta
--------------------
Prezident nemá exekutívne právomoci, ale hovorme o téme, keď už sme ju otvorili. Predovšetkým nie je žiadne tajomstvo, že sme pristúpili napriek tomu, že bola kríza, k zvyšovaniu platov pre učiteľov. Netvrdím, že to bolo nejaké brutálne zvýšenie, ale dali sme týmto krokom najavo učiteľskému zboru a statusu, že máme k nemu nejakú úctu a nejaký rešpekt. Veľmi ťažko je porovnávať platy na Slovensku a v Rakúsku. To by som nerád robil, pretože úplne z iných vychádzame podmienok ako to bolo v iných krajinách. Ale pokiaľ ide o školstvo, my sme nielen pristúpili k určitému ohodnoteniu, myslíme si, že by mal mať učiteľ vyšší plat ako je priemerný zárobok v národnom hospodárstve a k tomuto smerujeme, ale pre nás je najpodstatnejšie sa predovšetkým sústrediť na dve veci. A to ani tak nie je otázka byrokracie učiteľa. Treba vrátiť učiteľskému povolaniu normálnu vážnosť, pretože sme svedkami šikanovania učiteľov, správania sa detí, ktoré ani zďaleka som si ja nikdy nemohol dovoliť to, čo si možno dovoľujú dnes deti voči učiteľom. Možno musíme uvažovať o väčšej trestnoprávnej ochrane učiteľa, možno musíme uvažovať o ďalších krokoch právneho charakteru, ktoré dajú učiteľovi to, čo treba. Ja však vidím najväčší problém v strednom školstve, pretože máme stredné školstvo odtrhnuté od reality a neprodukuje nám takých ľudí, ktorých by sme potrebovali do praxe. Preto vítam, že sme teraz pripravili špeciálny zákon o takzvanom duálnom vzdelávaní, kde začína dochádzať k významnému prepojovaniu praxe, teda podnikov a študentov na stredných školách. A budeme tým vedieť, že čo prax naozaj potrebuje, aké typy remesiel, aké typy vzdelanie stredoškolského a to isté sa bude postupne vzťahov aj na vysoké školy. 

Braňo DOBŠINSKÝ, moderátor
--------------------
Dobre. Zmením tému, pardon, zmeníme tému. Zase čísla. Aktuálna výška rodičovského príspevku je dnes 203 eur. Minimálna mzda 352 eur. Čiže žena a matka s malým dieťaťom dostáva asi o necelých 50 eur menej ako je minimálna mzda. Je to podľa Andreja Kisku v poriadku, malo by sa to zmeniť a čo s tým môže urobiť prezident?

Andrej KISKA, kandidát na prezidenta
--------------------
Tak zlyhávanie štátu v oblasti sociálnej je skutočne akože obrovské. To nehovorím. 

Braňo DOBŠINSKÝ, moderátor
--------------------
Konkrétne ale poďme k tomuto. 

Andrej KISKA, kandidát na prezidenta
--------------------
Jasné, ja len situácia z charity, v ktorej robil, práve kde sú mamičky samé s deťmi a ešte napríklad to dieťa je choré, tak sa dostávajú do absolútnej, ale absolútnej, absolútnej chudoby. Takže ak je mamička sama s dieťaťom, určite je to plat, z ktorého sa v žiadnom prípade nedá vyžiť. Ale týchto problémov okrem mamičiek s deťmi je tu spústa, dôchodcov a tak ďalej, je tu spústa problémov, ktoré sa neriešili. Ale zase ja nebudem a myslím, že v tomto sa obaja zhodujeme, že prezident nenavrhuje teda štátny rozpočet, ale my máme. 

Braňo DOBŠINSKÝ, moderátor
--------------------
Nastavenie témy. 

Andrej KISKA, kandidát na prezidenta
--------------------
Presne a to je téma zle nastaveného sociálneho systému. 

Braňo DOBŠINSKÝ, moderátor
--------------------
Dobre. Pán Fico, vy si myslíte, že je v poriadku, že žena s malým dieťaťom dostáva menej ako minimálnu mzdu, malo by sa to zmeniť a považujete to za tému, ktorú by mal prezident otvárať? 

Robert FICO, kandidát na prezidenta
--------------------
Odmietam obraz, ktorý tu vytvára pán Kiska o Slovensku, že nič nefunguje. Toto jednoducho odmietam. A toto tu počúvam už od neho, ako nastúpil do tohto súboja. Na to by som mohol ja reagovať, že pán Kiska, prestaňte zneužívať charitu, pretože charita je vtedy charitou, keď ju robíte bez politických cieľov. A váš najbližší priateľ a dokonca svedok na svadbe a zakladateľ charity, ktorú robíte, povedal, že ste zneužili charitu na politické ciele. Takže nepoužívajte charitu v tomto súboji. Nemôžem povedať, že všetko je perfektné, ale my sme napríklad pristúpili v poslednom období po 3-ročnom zmrazení platov k navýšeniu platov. Ja som veľký zástanca rastu minimálnej mzdy a vždy budem, ale my môžeme sa prikrývať len takou perinou, akú máme. Tu sa veľmi ľahko príde do akejkoľvek relácie a povie sa- všetko je zlé a ja by som to urobil inak. Ja viem, aké sú reálne problémy ľudí. Ja sa s tými ľuďmi takisto každý boží deň stretávam, ale na rozdiel od pána Kisku, ktorý bez akejkoľvek zodpovednosti môže povedať, čo chce, ja môžem prijímať len rozhodnutia v rámci zodpovednosti, ktorú mám a možnosti ktoré mám. A urobili sme veľmi veľa. Ja si pamätám, ako sme zaviedli príspevok pri narodení prvého dieťaťa, druhého dieťaťa a tretieho dieťaťa a udržali sme ten príspevok. A to je vážna pomoc. Ak sa napríklad narodí v rodine dieťa a keď vám príde 800 alebo 900 eur. Ale my sme to zaviedli a hoci nás pravica tlačila to zrušiť, sme tieto sociálne veci jednoducho udržali.  Urobili sme veci, ktoré sa týkali napríklad vianočného príspevku. Koľko bolo kriku, že vianočný príspevok je vraj nesystémový alebo nejaký. A všetci ho nechali. Aj my ho naďalej podržiavame a budeme ho držať. A najpodstatnejšie je, ak si uvedomíme, aké sú cenové relácie, aké sú mzdové relácie na Slovensku, ja presne viem, aké sú platy, ja dobre viem, že najčastejší plat na Slovensku je od 500 do 600 eur. Ja dobre viem, že iba 11% ľudí na Slovensku zarába viacej ako 1100 eur. Ja dobre viem, že na Slovensku nie je ani jedno percento ľudí, ktorí by zarábali viacej ako /výpadok signálu/. Ale pokúšame sa pomáhať inak. Dnes sme prakticky na nulovej inflácii. Prečo? No lebo bojujeme za ceny. Dnes je otázka napríklad ceny energií. Nikdy keď bola pravicová vláda, vždy išli ceny energií hore. My sme tie energie držali a držíme ich stále. Aj preto môžem povedať, že Slovensko je na hranici inflácie a deflácie, čo je samozrejme pre ekonomiku dosť nepríjemný fakt, ale pre spotrebiteľa, pre človeka je to veľmi dobré. Takže nemôžem akceptovať, že všetko je zlé. Veď tu je nejaká kríza. Zase sa netvárme, že Slovensko je nejaký ostrov, ktorý ako tak fungoval bez akýchkoľvek možností. Nie. Tu je kríza, my z tejto krízy teraz vychádzame a robíme, čo sa dá. Aj pri omyloch, aj pri všetkom, čo s tým je spojené. Ale nesedím tu teraz a nerozprávam, že takto by to bolo, hentak by to bolo. Ja presne viem, ako to je a viem, aké možnosti dnes máme.

Braňo DOBŠINSKÝ, moderátor
--------------------
Hneď, pán Kiska, ešte doplním jednu vec. Vy ste, teraz prijímate posilnenie, ja to odcitujem zo zákone o rodine: „Manželstvo je zväzkom muža a ženy. Spoločnosť tento jedinečný zväzok všestranne chráni, napomáha jeho dobru.“ Vy ste to posunuli do Ústavy. Moja otázka znie aj pri tej predchádzajúcej, že teda materská alebo rodičovské, čo konkrétne, či to bude, čo prinesie rodinám, deťom, matkám, otcom? 

Robert FICO, kandidát na prezidenta
--------------------
My predovšetkým definujeme manželstvo, manželstvo a dávame mu ústavnú ochranu. Ja to považujem za veľmi dôležité. Aj v tomto máme s pánom Kiskom rozdielny názor, pretože pán Kiska je otvorene za registrované partnerstvo homosexuálov, ja mám na to iný názor. A dokonca pán Kiska ani nesúhlasil s tým, aby toto bolo v Ústave. Ja som za to, aby to bolo v Ústave, aby sme manželstvo pomenovali ako jedinečný zväzok muža a ženy. Tým aj dávame najavo, že rodina je niečo, o čo by sa táto spoločnosť mala opierať. Ale to nemá nič spoločné s ekonomicko-sociálnym pozadí. 

Braňo DOBŠINSKÝ, moderátor
--------------------
Čiže otvoriť túto tému povedzme posilnenia. 

Robert FICO, kandidát na prezidenta
--------------------
Áno, určite áno. Vždy, keď budú zdroje, ja som to povedal na vláde a budem to hovoriť aj tu, aj všade, ako náhle máme zdroje, ktoré môžeme rozdať, rozdajme tie zdroje. Ale momentálne bojujeme o vlastné prežitie, o konsolidáciu verejných financií. Aj tam sme dosiahli veľmi veľa. My si dnes požičiavame na medzinárodných trhoch alebo vieme uložiť dlhopisy na medzinárodných trhoch za najlepšie historické podmienky aké kedy boli. Aj preto možno pri hypotékach vidíme, že hypotéky dnes sú pre mladých ľudí zaujímavejšie z hľadiska úrokov. 

Andrej KISKA, kandidát na prezidenta
--------------------
Ja by som len rád reagoval, pretože predsa len pán premiér aj vyčerpal viacej na dve veci, ktoré povedal. Zneužívanie charity. Pán premiér, ja som robil v Dobrom anjelovi 8 rokov a to, čo som tam zažil, to je ten dôvod, prečo som do tej politiky sa rozhodol vojsť. A ja vám stále budem pripomínať, stále budem hovoriť o tom, ako štát zlyháva. Ako vy len rozprávate o tom, ako by sa problémy mali riešiť, ale ich neriešite. A tie prípady, s ktorými som sa stretol, s tými desiatkami, stovkami rodín, ktoré sa len a len kvôli tomu, že sa problémy neriešia, o problémoch sa len rozpráva, tak tie budem pripomínať. Budem hovoriť o zdravotníctve, budem o tom hovoriť, že zdravotníctvo zlyháva, budem hovoriť o tom, že nám nefunguje systém a budem hovoriť o tom, že je tu korupcia, hoci je vám to nepríjemné. Ja rozumiem, že je vám to nepríjemné, že vám hovorím skúsenosti z reálneho života, ale to hovoriť budem, pretože som to robil roky rokúce. Ešte zareagujem na tú rodinu. 

Braňo DOBŠINSKÝ, moderátor
--------------------
Ja len sa chcem spýtať, že a nie je to, je to podľa vás fér zaštiťovať sa Anjelom v politike?

Andrej KISKA, kandidát na prezidenta
--------------------
To určite nie, ale to je to presne, o čom treba hovoriť. Treba hovoriť o problémoch, ktoré sú, ktoré som zažil. A to sú presne tie problémy, ktoré to moje rozhorčenie vyvolali. A vrátim sa ešte k rodine. Pán premiér, ja som jasne povedal, prosím zase nezavádzajte a neklamte ako to zvyčajne robíte, ja som jasne povedal, že pre mňa základom rodiny je vzťah muža a ženy. Máme to uzákonené v zákone a keď to chceme dať do Ústavy, ja som za. Ale vždy som hovoril, že základom rodiny pre mňa je vzťah muža a ženy. Pravdaže, pre osoby rovnaké pohlavia, pokiaľ potrebujú z pohľadu zdravotných alebo z pohľadu dedenia mať určité úpravy, nech sa páči. Spravme túto úpravu, dajme túto možnosť. Ale základom rodiny, základom rodiny pre mňa je vzťah muža a ženy. A poprosím, už to neklamte opakovane v budúcnosti. 

Braňo DOBŠINSKÝ, moderátor
--------------------
Vidím, že ide boj o konzervatívneho voliča. Ale zostanem u vás, pán Kiska. Vy hovoríte, že registrované partnerstvá áno. To znamená úprava dedenia a tak ďalej, prste tie praktické veci. Ale hovoríte nie adopciám. Jednoduchá otázka. Podľa vás je deťom v detských domoch lepšie, keď zostanú v detských domovoch ako keď ich budú vychovávať povedzme dvaja homosexuáli, ktorí sa majú radi a žijú v harmonickom vzťahu?

Andrej KISKA, kandidát na prezidenta
--------------------
Ta to riešime dve rozdielne otázky. V prvom rade riešime tú otázku, prečo sú deti v detských domovoch, čo sú, mnohokrát sa dostávajú do detských domovov práve kvôli tomu, že neriešime ich sociálne problémy. To je jeden problém. A druhý problém riešime to, že máme mnoho párov na Slovensku, ktoré by si mohli deti adoptovať. A potom pravdaže čo sa týka adopcie, ja si nemyslím, že by tieto deti potom mali správne vzorce správania sa. Takže riešme v prvom rade, prečo sa tie deti do.

Braňo DOBŠINSKÝ, moderátor
--------------------
Pardon. Keby ste mali teda tú voľbu, že je dieťa v detskom domove alebo si ho adoptujú dvaja homosexuáli, ktorí sa majú radi a žijú v harmonickom vzťahu, tak by ste ho radšej nechali v detskom domove?

Andrej KISKA, kandidát na prezidenta
--------------------
Riešil by som detský domov, aby sa dieťa dostalo z detského domova do rodiny, či do pestúnskej starostlivosti alebo inej starostlivosti. Chcel by som, aby sa riešilo takouto cestou.

Braňo DOBŠINSKÝ, moderátor
--------------------
Áno, ešte pripomeniem čas. Robert Fico 8 minút 1 sekúnd a Andrej Kiska 12 minút 5 sekúnd. 

Andrej KISKA, kandidát na prezidenta
--------------------
Ja by som ešte predsa len, keďže mám toho času viacej a pán premiér tu ešte načrtol jednu tému, len jednu, pretože ja potrebujem reagovať, aby som aj ja len jednu otázku, pretože už otázka zdrojov. Pravdaže to, ak chceme riešiť učiteľov, potrebujeme peniaze. Ak chceme riešiť zdravotníctvo, potrebujeme peniaze. Ale na to, aby sme peniaze mali, potrebujeme, aby ekonomika fungovala. Pán premiér a za vás ekonomika stagnuje a to nie je že a nevyhovárajte sa prosím na Európsku úniu. Zamestnanosť, skutočný počet pracovných miest, sme jedna z mála krajín, kde tento počet klesá, možnosť, kde sa zamestnať. Všetky ostatné krajiny, Česko, Poľsko, tieto krajiny všetky v zamestnanosti rastú. Hovorme o tom, skadiaľ tie peniaze do ekonomiky dostať. 

Braňo DOBŠINSKÝ, moderátor
--------------------
Ale to nie je veľmi prezidentská téma.

Andrej KISKA, kandidát na prezidenta
--------------------
To nie je téma, ale bavíme sa o zdrojoch a bavíme sa o tom, prečo tie peniaze nie sú. A tam sú tie zlyhávania, o ktorých hovoríme a o tých zlyhávaniach, ktoré sa neriešia.

Robert FICO, kandidát na prezidenta
--------------------
Pán Kiska, pravdepodobne neštudujte veci, pretože Slovensko má jeden z najvyšších hospodárskych rastov v rámci Európskej únie. Slovensko je krajina, ktorá dosiahla pri konsolidácii verejných financií výsledok, ktorý nás vyradí z procedúry nadmerného deficitu. Slovensko je krajina, kde klesá nezamestnanosť. Takže nepridávajte sa k politikom, ktorí ako čím horšie, tak tým lepšie. Táto krajina má svoju históriu, táto krajina má svojich ľudí. Ale ak budeme tvrdiť, že nič nefunguje, tak potom urážame ľudí, ktorí pracujú v zdravotníctve, ktorí pracujú v sociálnej sfére, urážame učiteľov, urážame všetkých. Ja túto krajinu poznám ako vlastné vrecko, pán Kiska, pretože po tejto krajine chodím a tejto krajine som sa snažil dať všetko to, čo som jej mohol. Aj pri chybách. Opakujem, nikto nie je neomylný. Ale ako v tejto situácii ako predseda vlády odmietam tento obraz, ktorý tu vytvárate, pretože vy len všetko nihilizujete, nič tu nie je, nič tu nefunguje, jediné, čo tu je, je moja podnikanie, kde ste predávali práčky a teflónové panvice a potom je charita, ktorú ste zneužili. 

Andrej KISKA, kandidát na prezidenta
--------------------
Pán premiér, zase odbočujeme od témy. Ale toto, ale toto. Vy žijete v premiérskom svete, vy žijete uzavretý v svojich, vy žijete uzavretý, obklopený veľkým múrom. Choďte skutočne medzi ľudí, choďte sa porozprávať, príďte do Rimavskej Soboty, príďte do Svidníka, choďte skutočne medzi ľudí a rozprávajte sa s ľuďmi a rozprávajte sa s nimi, zažite ich reálne problémy, spýtajte sa ich. Pretože ja mám pocit, že my žijeme v rôznych svetoch. Vy hovoríte o svete, kde je fantasticky, kde sa nám všetko darí a ja hovorím o tom, že ľudia sú nespokojní, že ľudia nevidia tie reálne výsledky. Kde sú tie reálny výsledky, o ktorých stále hovoríte?

Braňo DOBŠINSKÝ, moderátor
--------------------
Skúsim to opäť prevziať do svojich rúk. Vrátim sa k tej téme, čo som sa pýtal.

Robert FICO, kandidát na prezidenta
--------------------
Prepáčte. 

Braňo DOBŠINSKÝ, moderátor
--------------------
Áno, krátko.

Robert FICO, kandidát na prezidenta
--------------------
Len musím povedať jednu vec, že takto nemôže fungovať aj diskusia. Viete, to je, na niektoré veci reagovať mne je to až také trápne, pretože len v rokoch 2006-2010 sme urobili 20 výjazdových rokovaní vlády do najťažších regiónov Slovenska. Prakticky každý deň som niekde. A teraz tu niekto príde a len tak vystrelí do luftu, že sedím za nejakým múrom a nič nerobím. To, či ako premiér robím alebo nerobím, o tom rozhodnú ľudia a nie vy, pán Kiska, a o tom rozhodnú v roku 2016, či som niečo urobil alebo neurobil. Áno, keď sa veľa robí a ja veľa robím, naozaj veľa urobím, urobia sa aj chyby. Ja si za týmito chybami jednoducho vidím, že keď robíte veľa aktivít, tak to môže priniesť aj nejaké zlyhania. Na druhej strane nemôžem povedať a nemôžem súhlasiť s vami, že nič tu nefunguje. Veď táto krajina má svoje osudy, táto krajina nejako ide. A prečo by som nepovedal čísla a výsledky, za ktorými si stojím? Ja viem, že ľudia sú na Slovensku nespokojní, viem, že veľmi veľa ľudí, je aj veľa nešťastí, že sú aj systémové zlyhania, ale robíme na nich. Ja nemám zlý úmysel. Ja nemám malé fide, ja mám bona fide. Pán Kiska, bona fide. Mám jednoducho vôľu pomáhať tejto krajine. Ale to je veľmi ľahko si sadnúť a niekde spoza plota na niekoho kričať. Ja viem, čo to je exekutívna zodpovednosť, viem, čo to je ísť na miesto tragédie a oznamovať príbuzným, ktorí tam stoja, že prepáčte, ale váš manžel práve zahynul v bani. Toto by som nikdy nechcel zažiť takúto situáciu, ktorá bola. Ja viem, čo to je ísť zobrať ťažko zraneného vojaka alebo mŕtveho vojaka do zahraničnej misie. Ja viem, čo to je ísť do fabriky, kde ľudia zarábajú 350 alebo 400 eur. Ja viem, čo to je stretnúť sa s rodinou, kde žijú možno rodičia s deťmi a nemajú dostatok finančných prostriedkov. Takže nehovorte mi tieto veci, že ja o ničom neviem a že žijem niekde v Bratislave.

Andrej KISKA, kandidát na prezidenta
--------------------
Ale ja vám to budem opakovať, ja vám to budem opakovať, pretože pýtajú sa ľudí, ako hodnotia vládu Roberta Fica. Zhoršenie pracovných príležitostí, zhoršenie situácie v zdravotníctve a podobne. A to je ten problém. Pretože pán premiér, vy ste išli za premiéra a dali ste nejaký sľub ľuďom, tak ho prosím vás naplňte, naplňte ho, pretože toto teraz vyzerá ako útek, ako útek pred zodpovednosťou, pretože skutočne ľudia sú tu nespokojní. A vy nenapĺňate tie sľuby, ktoré ste dali, s ktorými ste vošli.

Braňo DOBŠINSKÝ, moderátor
--------------------
Dobre, chcete reagovať?

Robert FICO, kandidát na prezidenta
--------------------
Myslím si, že pán Kiska preukázateľne dal najavo, ako sa bude správať ako prezident a to je veľmi nebezpečné pre Slovensko. Od prezidenta očakávam, že by mal naozaj spájať, spolupracovať a pán Kiska hovorí, že bude nahrádzať opozíciu, bude nahrádzať parlament. Ak pán Kiska máte takýto názor, aký teraz prejavujete, tak založte politickú stranu a choďte do reálneho politického súboja, choďte do parlamentu, dostaňte sa do vlády a potom to riešte, ak máte tento názor. Lebo vy dobre viete, že ako prezident o týchto veciach, o ktorých teraz hovoríte, nemôžete vôbec rozhodovať. Nemôžete nič urobiť. Ja sa tohoto bojím. Pretože tento strach tu je veľmi relevantný, že príde prezident, ktorý bude za každú cenu predĺženou rukou opozície a bude tĺcť do vlády, bude zle robiť, bude vyvolávať napätia. My potrebujeme prezidenta spájača, prezidenta, ktorý bude ľudí prizývať k stolu a nie ktorí bude atakovať vládu za každú cenu a robiť politiku. Prezident nie je vo štandardnej politike. Vy nemôžte nahrádzať opozíciu a politické strany.

Andrej KISKA, kandidát na prezidenta
--------------------
Ale ja nechcem nahrádzať opozíciu. Len dokončím, lebo aj ja musím zareagovať, pretože pán premiér rozpráva, aj ja potrebujem zareagovať. Pravdaže nie je prezident o tom, aby vytváral, aby bol predĺženou rukou opozície. Prezident je o tom, aby hovoril o tom, čo ľudí trápi a aké sú skutočne reálne problémy na Slovensku. A mne ako prezidentovi by v úvodzovkách bolo jedno, či ste premiérom vy alebo je tam premiérom, je premiér nominant inej strany. Ja by som vždy hovoril za ľudí a vždy by som hovoril za ich problémy a vždy by som hovoril o tom, čo ich trápi a snažil sa s vami ako s premiérom, s vládou hľadať riešenia k tomu, aby sa tá situácia zlepšila. Ale nemôžeme hovoriť stále o tom, že sa v krajine žije dobre, všetko sa preto robí a tie reálne kroky, tie reálne dôsledky ľudia necítia. 

Braňo DOBŠINSKÝ, moderátor
--------------------
Dobre, ale tu sa vrátim zase k vám. Vy hovoríte, že by ste, vám je to jedno, aký premiér a tak ďalej. Ale opäť, človek, ktorý nemá tú reálnu skúsenosť s politikou, lebo tam fungujú nejaké pravidlá, svoje pravidlá ako v každom remesle, tak by ste sa vlastne za pochodu učili tie pravidlá. Ako fungujú politické strany, ako funguje vyjednávanie v politických stranách, kto sú tí kľúčoví hráči povedzme v pozadí tých strán a tak ďalej a tak ďalej. Môžme si dovoliť proste človeka, ktorý nepozná tieto veci a že by sa to učil?

Andrej KISKA, kandidát na prezidenta
--------------------
Ale my potrebujeme človeka, ktorý zvládal krízové situácie, ktorý vie sa obklopiť sa špičkovými ľuďmi, ktorý vie, ako riešiť čo sa v spoločnosti deje. My potrebujeme skutočne človeka so skúsenosťami, ktorý reálne dokázal, ktorý reálne dokázal, nie že o tom hovorí, ale reálne dokázal pomôcť ľuďom, reálne vybudoval pracovné miesta, reálne denne zvládal desiatky problémov, dohôd, negociácii a to všetko. My skutočne potrebujeme takéhoto človeka. Ale čo je ešte dôležitejie.

Braňo DOBŠINSKÝ, moderátor
--------------------
Čiže nebojíte sa vlastne toho sveta politiky?

Andrej KISKA, kandidát na prezidenta
--------------------
Absolútne nie, absolútne nie. Práve že som pripravený a myslím si, že skúsenosti, ktoré za sebou mám a to, ako to chcem robiť a ako chcem za tých ľudí zabojovať, sú jasné. Takže ja s týmto určite problém nemám.

Braňo DOBŠINSKÝ, moderátor
--------------------
Dobre. Vy hovoríte, pán premiér, teda pán Fico, o tom, že spájať a tak ďalej, ale tam si dovolím pripomenúť, že napríklad vy ste dlhodobo v prieskumoch verejnej mienky jeden z troch najdôveryhodnejších politikov na Slovensku, chronicky dlhodobo, ale zároveň veľmi často vychádzate, ak sa robia podrobnejšie prieskumy, ako jeden z troch najnedôveryhodnejších, respektíve polarizujete. Či viete prekonať tento fenomén, ktorý so sebou nesiete?

Robert FICO, kandidát na prezidenta
--------------------
Vízie spájajú, rozhodnutia rozdeľujú. Predseda vlády musí prijímať rôzne rozhodnutia, ktoré sú rôzne hodnotené. Ale prezident je v inej pozícii. Prezident neprijíma exekutívne rozhodnutia, prezident naopak koná podľa Ústavy Slovenskej republiky a tam sú jeho právomocí také, ktoré nevedú ku konfrontácii. Ja som jednoducho viedol a vediem štandardný politický súboj, pretože je proti mne opozícia a v parlamente som atakovaný, média atakujú, to je celkom prirodzené, normálne. Ja sa zase domnievam, že to, čo som sa naučil v politike za tie roky, aj hlavne tie medzinárodné skúsenosti, ktoré mám, to sú veci, kde sa tak človek nedá naučiť len za pol minútu. Preto sa domnievam, že je veľmi dôležité, aby ten, kto príde ako prezident, bol schopný okamžite dávať ľudí dohromady a nie ich rozdeľovať. A zdá sa mi a to teraz ja budem rešpektovať každé rozhodnutie ľudí, ktoré príjmu 29. Ak pán Kiska vyhrá, no tak mu zablahoželám k prezidentovi a budem ho brať ako prezidenta Slovenskej republiky. Ja musím rešpektovať jednoducho výsledky. Nikdy ich nebudem spochybňovať tieto výsledky. Ale mám takú obavu, že pán Kiska ide do veľkej konfrontácie, ktoré dnes ale Slovensko naozaj, naozaj nepotrebuje.

Andrej KISKA, kandidát na prezidenta
--------------------
Môžem? Pán premiér rád používa slovo stabilita a aj toto bolo to, ako on si predstavuje tú stabilitu. Skutočne si predstavuje pod stabilitou to, že premiér, predseda parlamentu, prezident, všetci sú z jednej politickej strany a takto si on predstavuje stabilitu ako takú. Ale tá stabilita nie je o tom, že všetci sú z jednej politickej strany a vedia sa o sebe dohodnúť. To, že nám tu skutočne vzniká extrémizmus, to, že tu máme v úvodzovkách krajinu, ktorá je v zlom počas vo vnútri, je práve dôsledok toho, že to tu nefunguje, že vláda, že politici tradiční skutočne o problémoch hovoria a problémy neriešia. A o tom to je. Takže my nepotrebujeme. Stabilita, stabilita v ponímaní premiéra, stabilita toho kľúdu a pokoja, pravdaže premiér nemá vyvolávať pnutia, ale pokiaľ, pardon, ospravedlňujem sa, prezident, pokiaľ veci ale nefungujú, tak pravdaže musí, je to úlohou prezidenta, to aby tieto veci jasne pomenoval. A stabilita nie je spájanie a to, že celá politická moc v krajine patrí jednej politickej strane.

Braňo DOBŠINSKÝ, moderátor
--------------------
Dobre a teraz sa vrátim k tomu, že áno, prezident kompetenčne nemá povedzme právomoc predkladať zákony, môže povedzme vetovať zákon, ale v zásade to veľmi nezmení, lebo tam sa nezvyšuje na nejaké ústavné kvórum a podobne. Pýtam som sa na viacero otázok, či ich prezident otvorí alebo neotvorí a tak ďalej. Dobre, otvorí to a čo ďalej s tými kompetenciami?

Andrej KISKA, kandidát na prezidenta
--------------------
No tak určite ak by sa prijímal zákon, ktorý zase nezamestnanosť bude zvyšovať na Slovensku, ktorý zase bude škodiť živnostníkom, malým a stredným zametnávateľom, tak určite by som si zavolal najskôr ministra a argumentoval s ním. Ak by to nepomohlo, určite by som si zavolal pána premiéra. Takto by som si ho zavolal a diskutoval s ním o tom, prečo chcú prijať zákon, ktorý zase len zhorší podmienky pre podnikanie a zhorší možnosť získavať prácu pre ľudí. A pokiaľ by ani toto nepomohlo, tak by som sa jasne postavil pred verejnosť, postavil by som sa pred ľudí a povedal- vláda navrhuje parlamentu zákon, vláda chce navrhnúť parlamentu zákon, ktorý je zlý, ktorý je škodlivý. A o tom je tá úloha prezidenta. A to je tlak verejnej mienky. Pravdaže môže parlament na záver odsúhlasiť aj zákon, ktorý by bol v tomto prípade proti ľuďom, ale to už je zodpovednosť parlamentu a je to zodpovednosť vlády. Ale je úlohou prezidenta jasne tieto veci pomenovať a najskôr diskutovať a keď sa nedá, postaviť sa pred ľudí a jasne povedať svoj názor.

Braňo DOBŠINSKÝ, moderátor
--------------------
Čiže aj hlas akýsi verejný, hej?

Andrej KISKA, kandidát na prezidenta
--------------------
Určite. 

Robert FICO, kandidát na prezidenta
--------------------
Pán Kiska, prezidentský úrad nie je nebankovka alebo s.r.o., kde sedíte za stolom a dávate pokyny. Tu sú jasné vzťahy v Ústave Slovenskej republiky medzi prezidentom a premiérom. Ak si myslíte, že to je tak, že zavoláte premiéra a dáte mu pokyny a že ho zavoláte, vy môžte pozvať premiéra, môžte pozvať predsedu parlamentu, môžte s nimi hovoriť. Takže je dôležité poznať vzťahy medzi politickými predstaviteľmi a ústavnými činiteľmi. A k tej akejsi koncentrácii moci. Pán Kiska, je v Rakúsku šéf parlamentu socialista, je predseda vlády socialista, je šéf parlamentu socialista? A vadí to tej krajine? Je vo Francúzsku všetko obsadené predstaviteľmi ľavicového politického spektra? Keď v Anglicku vyhrá konzervatívna strana alebo labour party, tak vždy obsadzujú všetky pozície v štáte. Toto je parlamentná demokracia, musíte rešpektovať, že ľudia v parlamentných voľbách niečo povedali, dali nejaké mandáty, tie mandáty potom prichádzajú tej strane. A musíte rešpektovať aj to, že ľudia sa budú rozhodovať v týchto voľbách zase prezidentských, tak ich nechajte. Nevnucujte im témy typu že koncentrácia moci. To tak nie je. Toto sú demokratické priame voľby a nech sa ľudia rozhodujú podľa skúseností a podľa toho, či v tom človeku vidia dobrú hlavu štátu alebo nevidia dobrú hlavu. Toto je pre mňa jediné kritérium. Bude to dobrá hlava štátu alebo nebude to dobrá hlava štátu?

Braňo DOBŠINSKÝ, moderátor
--------------------
Ja len upozorním, pardon, pre poslucháčov a divákov čas. Robert Fico 2 minúty 28 sekúnd zostáva. Andrej Kiska, zostáva 6 minút 36 sekúnd.

Andrej KISKA, kandidát na prezidenta
--------------------
Čo sa týka Ústavy, pravda že nebojte sa, ja Ústavu poznám a neslovičkárme tu teraz. Ale k tomu, čo ste hovorili. Určite nie je problém v tom, pokiaľ vy teraz máte plnú kontrolu nad vládou, plnú kontrolu nad parlamentom, pokiaľ by z toho reálne výsledky pre reálnych ľudí na Slovensku fungovali. V tomto určite by problém nebol. Ale tá vízia toho, že tá stabilita je skutočne založená na tom, že všetci sú z jednej strany, podľa mňa nie je správna. Dnes skutočne potrebuje mať vláda protiváhu, skutočne tu musí byť autorita, ktorá sa dokáže zastať napríklad ombudsmanky, voči ktorej ste tak arogantne postupovali alebo lekárky v Nitre, ktorá bola trestaná za to, že poukázala na to, ako sú zlyhávania zdravotníctva alebo za slušných sudcov, ktorí kričia o tom, že súdnictvo je pokrivené a že treba ho zmeniť. Tu skutočne vláda potrebuje mať zdravú protiváhu. Tu musí byť autorita, o ktorej ľudia budú vedieť, že je tam kvôli ním a že sa vie ľudí zastať.

Braňo DOBŠINSKÝ, moderátor
--------------------
Dobre, ešte máme jednu konkrétnu otázku, čo sa týka priamo kompetencií prezidenta. Kauza Čentéš ukázala, že vlastne prezident môže v personáliách oveľa viac ako sme si dovtedy mysleli. Je to rozhodnutie Ústavného súdu. Poviem tri mená, Iveta Macejková, Štefan Harabin, Jozef Čižnár. Povedzme, ak by ste boli v pozícii, že by ste mali menovať týchto ľudí, menovali by ste ich? Jasná odpoveď.

Andrej KISKA, kandidát na prezidenta
--------------------
To sa nedá povedať áno alebo nie, pretože to treba dokončiť, treba tú vetu dokončiť. V prvom rade je tu ešte jedno podanie na Ústavný súd, ktoré čakáme, ako Ústavný súd rozhodne, aby sa zjednotil. Za druhé, tak ako som povedal, ako prezident by si, ja by som ctil ducha tradície Ústavy a čo sa týka vymenovania pána Harabina, spravil by som všetky formálne a neformálne kroky k tomu, aby menovaný nebol. Ale je potrebné si ujednotiť, aký chceme systém v našej krajine, či chceme systém poloprezidentský alebo parlamentný. Prez´tože posledné rozhodnutie tohoto Ústavného súdu nám trochu rozvracia našu krajinu a zrazu dáva prezidentovi možnosti, ktoré predtým nemal. Takže ja som osobne, keby som bol prezidentom, tak určite by som si sadol a hľadal riešenia s predsedom parlamentu, s predsedkyňou Ústavného súdu a hľadal by som to riešenie, aby sa to zjednotilo, aby sme skutočne našli, aby sme v našej spoločnosti mali poriadok, aby sme vedeli, kto čo môže a kto čo nemôže, aby to bolo v súlade a s tradíciou Ústavy.

Braňo DOBŠINSKÝ, moderátor
--------------------
Vy ste dali červenú Štefanovi Harabinovi. Ivete Macejkovej by ste dali tiež červenú, keby ste boli pozícii, že by ste ju mali menovať?

Andrej KISKA, kandidát na prezidenta
--------------------
Nebudem sa vyjadrovať ku ďalším osobám.

Braňo DOBŠINSKÝ, moderátor
--------------------
Prečo? 

Andrej KISKA, kandidát na prezidenta
--------------------
Myslím si, že mám jasne jednu osobu, ktorá je symbolom problémov nášho zdravotníctva k tejto osobe treba jasne povedať a to som povedal. 

Robert FICO, kandidát na prezidenta
--------------------
Zdravotníctva?

Andrej KISKA, kandidát na prezidenta
--------------------
Pardon, súdnictva, ospravedlňujem sa.

Braňo DOBŠINSKÝ, moderátor
--------------------
Čiže tam by ste váhali v prípade pani Macejkovej.

Andrej KISKA, kandidát na prezidenta
--------------------
Neriešme teraz personalistiku prosím. 

Braňo DOBŠINSKÝ, moderátor
--------------------
Dobre, je to vaše právo. 

Robert FICO, kandidát na prezidenta
--------------------
Ja som sa trošku stratil v tých frázach pána Kisku, priznám sa, pretože hovorí o nejakom rozvracaní krajiny nálezom Ústavného súdu. Ale dobre, veď sme už zvyknutí na spôsob komunikácie pána Kisku. Myslím si, že keď sa pýtate na tieto mená, určite by som ako prezident využíval právomoci, ktoré Ústavný súd a Ústava Slovenskej republiky dáva. A ak sa pýtate priamo napríklad na problematiku Najvyššieho súdu, dnes máme legitímne zvoleného predsedu Najvyššieho súdu, ale je objektívny fakt, že predseda Najvyššieho súdu rozdeľuje súdnictvo. Preto keď sa pýtate, tak ak by sa mňa opýtal pán Harabin, že či by som ho odporúčal, aby kandidoval na predsedu Najvyššieho súdu, tak by som mu povedal, že aby nekandidoval, že mu to neodporúčam.

Andrej KISKA, kandidát na prezidenta
--------------------
Tak toto je zaujímavá otázka, pretože práve vy ste tá osoba, ktorá pána Harabina dostala do týchto funkcií. A to je veľmi zaujímavý postreh pre našu spoločnosť.

Robert FICO, kandidát na prezidenta
--------------------
Pán Kiska, prosím, predseda Najvyššieho súdu je volený v Súdnej rade. Súdna rada nemá nič spoločné s politikou.

Andrej KISKA, kandidát na prezidenta
--------------------
Bol ministrom predtým. Dobre, my vieme, kto koho. 

Braňo DOBŠINSKÝ, moderátor
--------------------
Minimálne je to zaujímavá informácia. V prípade tých ďalších dvoch mien, u pána Čižnára sa ani nepýtam, lebo však vlastne ho volil Smer v parlamente, to nespochybňujem, to je fakt. V prípade pani Macejkovej?

Robert FICO, kandidát na prezidenta
--------------------
Nevidím absolútne žiadny dôvod na výmenu predsedníčky Ústavného súdu. To by bolo úplne nezodpovedné. 

Braňo DOBŠINSKÝ, moderátor
--------------------
Posuniem to ďalej, pán Kiska. Lebo to menovacie portfólio sa týka napríklad generálov a týka sa napríklad aj rektorov. Ja pôjdem do susedného Česka, možno si pamätáte kauza pána Putnu. 

Andrej KISKA, kandidát na prezidenta
--------------------
Pamätám. 

Braňo DOBŠINSKÝ, moderátor
--------------------
A prezidenta. Vy by ste zasahovali do v úvodzovkách akademických slobôd a rozhodnutia, kto má byť rektor a kto nie alebo by ste to proste rešpektovali?

Andrej KISKA, kandidát na prezidenta
--------------------
Určite by som to rešpektoval. 

Braňo DOBŠINSKÝ, moderátor
--------------------
Aj v prípade, že by to bola osoba, ktorá by vyvolávala vo vás alebo vo verejnosti pochybnosti?

Andrej KISKA, kandidát na prezidenta
--------------------
Určite v prípade, ak by to bola osoba, ktorá by vyvolávala pochybnosti, určite by som si sadol s navrhovateľom, diskutoval o tom, ale rešpektoval by som návrh, rešpektoval by som tento názor.

Braňo DOBŠINSKÝ, moderátor
--------------------
A ďalších? Lebo tam je to portfólio naozaj široké.

Andrej KISKA, kandidát na prezidenta
--------------------
Ale ja sa vrátim spätne, to je to, čo som hovoril predtým. Skutočne by sme mali vrátiť tú pozíciu, aká sa nachádza u nás na Slovensku, keď sa meníme z toho parlamentného na poloprezidentský, kde zrazu prezident sa rozhodol, že bude, že nebude menovať a podobne, mali by sme v tomto spraviť poriadok a vrátiť to naspäť do stavu.

Braňo DOBŠINSKÝ, moderátor
--------------------
Ceremoniála, hej?

Andrej KISKA, kandidát na prezidenta
--------------------
To nie je ceremoniála, my by sme skutočne mali hovoriť o tom, ako tá Ústava bola písaná, mali by sme sa snažiť ju pochopiť, ako bola písaná, ako bola tvorená a používať zdravý rozum.

Braňo DOBŠINSKÝ, moderátor
--------------------
Čiže v každom prípade je to rozhodnutie ústavných sudcov, ale váš pohľad osobný je taký, že radšej by ste boli, aby prezident mal len tú kompetenciu, že rešpektuje rozhodnutie parlamentu v prípade generálneho prokurátora, rešpektuje rozhodnutie Súdnej rady v prípade predsedu Najvyššieho súdu a tak ďalej a tak ďalej?

Andrej KISKA, kandidát na prezidenta
--------------------
Prezident by sa mal opierať o to, čo som hovoril. Ja už som to tu spomínal. Mal by sa opierať o tú svoju autoritu a pokiaľ prezident autoritou je a pokiaľ by tu boli výhrady k niektorým osobnostiam, ktoré by mali byť menované a prezident by si to prešiel, tak verím, že by jeho názor bol vypočutý. 

Braňo DOBŠINSKÝ, moderátor
--------------------
Čiže skôr neformálne by ste sa snažili vplývať, ale chceli by ste to vrátiť do tej pozície, ako to bolo pred rozhodnutím Ústavného sudu v prípade kauzy Čentéš?

Andrej KISKA, kandidát na prezidenta
--------------------
Áno, presne.

Braňo DOBŠINSKÝ, moderátor
--------------------
Dobre. Pán Fico, ešte aj vás sa spýtam na tých rektorov. Vy by ste predpokladám alebo neviem, rešpektovali by ste rozhodnutie v prípade rektorov, teda akademickej slobody alebo ak by boli vážne pochybnosti, aj tam by ste povedzme vplývali nejakým spôsobom na to rozhodnutie?

Robert FICO, kandidát na prezidenta
--------------------
Ako prezident by som využil právomoc, ktorú dostal podľa Ústavného súdu a všade tam, kde by som videl pochybnosti, že ide o človeka, ktorý nie je schopný zvládať funkciu, do ktorej by mal byť menovaný, tak by som toto oprávnenie využil. Potom je to oprávnene.

Braňo DOBŠINSKÝ, moderátor
--------------------
Čiže aj v prípade rektorov?

Robert FICO, kandidát na prezidenta
--------------------
Určite áno, všade tam, kde to je možné, by som uvažoval, že či človek, ktorý je navrhovaný, zodpovedá a či spĺňa všetky kritéria na danú funkciu. 

Braňo DOBŠINSKÝ, moderátor
--------------------
A bolo by to skrô v rovine formálnej alebo neformálnej, to znamená, nejak vyvíjať ešte pred tým rozhodnutím?

Robert FICO, kandidát na prezidenta
--------------------
Vždy je dôležité, aby prezident komunikoval s tými, ktorí navrhujú týchto ľudí, či to je Súdna rada alebo ktokoľvek iný, takže určite by to bolo v spolupráci s týmito inštitúciami. 

Braňo DOBŠINSKÝ, moderátor
--------------------
Dobre. Za chvíľočku máte práve minútu, tak vám ju poskytnem, ale ešte predtým, pán Kiska, sa vrátim k tým kompetenciám prezidenta. Lebo jednou z tém alebo jednou z možností je aj legislatívna aktivita. Otvorilo to viacero kandidátov. Vy by ste požadovali alebo vyvíjali nejakú aktivitu k tomu, aby prezident získal legislatívnu aktivitu, to znamená právo predpokladať zákony? Lebo v súčasnosti by ste na to museli získať poslancov nejakých.

Andrej KISKA, kandidát na prezidenta
--------------------
Nie. Nemyslím si, že by mal prezident predkladať, mať právo predkladať zákony. To takto si ja osobne nepredstavujem funkciu prezidenta ako takého. Viem si predstaviť pri odborných témach ako je zdravotníctvo, ako je školstvo, že prezident prevezme záštitu nad okrúhlym stolom, zvolá špičkových odborníkov, diskutuje o tom s nimi, z čoho môže vzísť materiál alebo podklad, ktorý môže predložiť buď priamo vláde, príslušnému ministrovi alebo poslancom v parlamente. Ale nevidím funkciu prezidenta v tom, aby začal predkladať priamo on návrh zákonov.

Braňo DOBŠINSKÝ, moderátor
--------------------
Čiže tam vlastne by ste ale museli získavať na to poslancov alebo ministra.

Andrej KISKA, kandidát na prezidenta
--------------------
Pravdaže, ale pokiaľ je súhlas odborníkov, pokiaľ táto vízia, napríklad to, čo nám v zdravotníctve už dlhodobo chýba, vízia zdravotníctva by postavená bola a bola by odobrená odbornou verejnosťou a potom predložené širokej verejnosti k diskusií a pokiľ by tu bol súhlas spoločnosti ako takej, tak som presvedčený o tom, že aj príslušný minister by sa takouto víziou alebo takýmto niečím zaoberal. A pokiaľ nie, je pravda, že je to úloha prezidenta, aby to predložil a začal rokovať poprípade so samotnými poslancami, ale proste aby vytvoril ten tlak na to, aby sa o problémoch zase len nehovorilo, ale aby sa problémy riešili. A to hlavne v prípade, pokiaľ tá odborná verejnosť má jasný názor na to, ako by sa problémy v zdravotníctve, napríklad jeho odpolitizovaním, napríklad skutočným zavedením DRG a tak ďalej, a tak ďalej, aby sa vyriešili. 

Braňo DOBŠINSKÝ, moderátor
--------------------
Nepôjdeme do konkrétnosti, dobre. Ja som sa Roberta Fica pýtal na to, kto by ho nahradil v pozícii premiéra, keby sa stal prezidentom. U vás mám inú otázku. U vás mám otázku, kto bude kancelárom prípadného prezidenta Andreja Kisku?

Andrej KISKA, kandidát na prezidenta
--------------------
Absolútne neriešim. Vždy som sa v každom projekte obklopil špičkovými ľuďmi, každá jedna činnosť, ktorú som robil, vždy okolo mňa bol tím najlepších, najkvalitnejších ľudí a určite v prípade, ak by som sa prezidentom stal, tak takýto ľudia by tam boli. S pánom Mazákom som teraz vo veľmi úzkom jednaní a tak ďalej a tak ďalej. 

Braňo DOBŠINSKÝ, moderátor
--------------------
Pán Mazák by bol nový kancelár?

Andrej KISKA, kandidát na prezidenta
--------------------
Nie, nie, nie, ale hovorím o problémoch, hovorím ako o odborníkoch, hovorím o ľuďoch, ktorými by som sa obklopoval.

Braňo DOBŠINSKÝ, moderátor
--------------------
Čiže ešte nemáte meno?

Andrej KISKA, kandidát na prezidenta
--------------------
Nie, to určite teraz nie.

Braňo DOBŠINSKÝ, moderátor
--------------------
Dobre páni, ešte teda na záver máme práve minútu 3 sekundy Robert Fico, Andrej Kiska minúta presná a 87 stotín sekundy. Takže ešte vám chcem umožniť, aby ste charakterizovali pre divákov, poslucháčov kľúčovú výzvu, problém, ktorý stojí pred prezidentom v nasledujúcich piatich rokoch. Pán Fico.

Robert FICO, kandidát na prezidenta
--------------------
Predovšetkým by som urobil dva odkazy, ak dovolíte. Jeden odkaz je vo vzťahu k ľuďom, ktorí musia vedieť, že bez ohľadu na to, ako dopadnú tieto prezidentské voľby, je zabezpečená kontinuita vo vládnutí. Vláda ide ďalej, vláda bude plniť programové vyhlásenie. A bez ohľadu na to, či budem alebo nebudem zvolený, mi bude vždy veľmi záležať na tom, aby sa rešpektovala Ústava Slovenskej republiky, ktorá hovorí o sociálne orientovanej ekonomike a o sociálnom štáte. Pokiaľide o druhý odkaz, tak ten odkaz je, že sa naozaj bojím konfrontácie, do ktorej tlačí protikandidát Slovensko. Bojím sa, že stratíme priestor na kľudné riešenie vecí. Ja ponúkam spoluprácu, ponúkam kľud, ponúkam jednoducho možnosť zainteresovaných ľudí si sadnúť a prijímať dobré rozhodnutia. Čiže spolupráca, sociálny zmier, toto ponúkam slovenskej verejnosti ako prípadný kandidát.

Braňo DOBŠINSKÝ, moderátor
--------------------
Toľko Robert Fico. Andrej Kiska?

Andrej KISKA, kandidát na prezidenta
--------------------
Tak ja by som chcel sľúbiť ľuďom, chcel by som sľúbiť naším občanom, že v prípade, ak by ma zvolili, tak skutočne by som prezidentom, ktorý by tam vošiel kvôli ľuďom. Snažil by som sa spraviť všetko preto, aby sa vrátila dôvera naspäť v prezidentský úrad, aby som bol prezidentom, ktorý bude ľudí spájať a motivovať, aby som nebol človekom, ktorý našu spoločnosť polarizuje a rozdeľuje. Bol by som veľmi rád, aby naša krajina sa prebrala zo stagnácie, aby mladí ľudia nechceli z našej krajiny odchádzať, aby súdnictvo začalo fungovať, ľudia mu mohli veriť, aby nám fungovalo naše zdravotníctvo a ja dúfam, že ak by som sa tým prezidentom stal, tak po tých 5 rokoch by ľudia mohli povedať- ten prezident tomu aj pomohol.

Braňo DOBŠINSKÝ, moderátor
--------------------
Toľko Andrej Kiska a Robert Fico. Ďakujem za diskusiu.

Robert FICO, kandidát na prezidenta
--------------------
Ďakujem za pozvanie.

Andrej KISKA, kandidát na prezidenta
--------------------
Ďakujem aj ja.

Braňo DOBŠINSKÝ, moderátor
--------------------
No a s želaním pekného dňa sa od mikrofónu lúči Braňo Dobšinský. Ešte dodám, že toto bol prvý duel. Ten posledný bude v stredu, sympatické gesto, bude v stredu večer, kde na hrade, Bratislavskom hrade kolega Martin Strižinec privíta opäť Roberta Fica, aj Andreja Kisku. Takže pekný deň.

Robert FICO, kandidát na prezidenta
--------------------
Dovidenia a dopočutia.

Andrej KISKA, kandidát na prezidenta
--------------------
Dovidenia a pekný deň všetkým.

23.3.2014
TA3
Prezidentské voľby: Rozhodujúci duel kandidátov
23.3.2014    TA3    str. 01   11:00 V politike
            
Peter BIELIK, moderátor
--------------------
Dámy a páni, nadišla chvíľa, ktorá rozhodne o budúcom prezidentovi SR. Prinášame vám rozhodujúcu diskusiu prezidentských kandidátov pred druhým kolom prezidentských volieb, ktoré sa uskutoční 29.marca.

Ľuba ORAVOVÁ, moderátorka
--------------------
Spolu s nami ste spoznali všetkých kandidátov, o vašu priazeň sa v prvom kole uchádzali až 14 kandidáti. Dnes sa rozhodne medzi poslednými dvoma. Vitajte. 

Peter BIELIK, moderátor
--------------------
Dámy a páni, prichádza budúci prezident SR. Bude ním jeden z kandidátov Robert  Fico alebo Andrej Kiska. Pán Fico, pán Kiska, vitajte v dnešnej diskusii. Ďakujeme, že ste prijali účasť v dnešnej debate televízie TA3 a že ste prišli pred kamery televízie TA3, ktoré sledujú diváci televízie TA3.

Ľuba ORAVOVÁ, moderátorka
--------------------
Takže poďme k tým konkrétnym témam, aby sme nestrácali čas. Páni, podľa ústavy prezident reprezentuje SR nielen ako hlava štátu do vnútra, ale aj navonok. Čo považujete, pán Kiska, v súčasnosti za najdôležitejšie smerom k zahraničiu?

Andrej KISKA, kandidát na prezidenta SR
--------------------
V prvom rade je dôležité si uvedomiť, že áno, prezident reprezentuje našu krajinu navonok, ale máme v krajine parlamentnú demokraciu, parlamentnú moc, takže základ toho, čo určuje zahraničnú politiku navonok, je pravdaže naša vláda, náš parlament a prezidenta pokladám za súčasť toho. Prezident by nemal tvoriť vlastnú zahraničnú politiku, prezident je súčasťou nášho systému a mal by reprezentovať našu krajinu v tom duchu, ako sa dohodne s vládou a parlamentom, aby navonok vystupovali jednotne, aby nevznikali rozpory.

Ľuba ORAVOVÁ, moderátorka
--------------------
Pán predseda, aký je teda váš názor, čo je to najdôležitejšie smerom k zahraničiu?

Robert FICO, kandidát na prezidenta SR
--------------------
Budem veľmi konkrétny, pretože hovoriť teraz teoreticky o kompetenciách prezidenta nemá žiadny zmysel. My sme krajina, ktorá bezprostredne susedí s Ukrajinou a práve Ukrajina je dnes téma číslo 1 v oblasti zahraničnej politiky a pozornosť každého jedného slovenského politika, ale aj pozornosť každého jedného európskeho a svetového politika je dnes upriamená práve na situáciu na Ukrajine. Čiže keby som bol zvolený za prezidenta, tak určite dám dohromady predstaviteľov vlády, predstaviteľov parlamentu a neustále by som koordinoval naše postoje k situácii na Ukrajine, ale a rovnako by som koordinoval tieto postoje s Európskou úniou. Pretože EÚ sa snaží mať rovnaký názor na niektoré veci. Nie vždy sa jej to darí, niekedy sú rozpoltení v názoroch a sa to ukazuje pri Ukrajine, ale koordinácia je nevyhnutná. Čiže Ukrajina je v tomto okamihu téma číslo 1.

Peter BIELIK, moderátor
--------------------
Takže keď sme už načali tému Ukrajiny, pán Kiska, aký by bol váš postoj k tomu medzinárodno-politickému dianiu v tejto krajine?

Andrej KISKA, kandidát na prezidenta SR
--------------------
Tak, v princípe myslím, že sa zhodujeme s premiérom v tom, že skutočne došlo k agresii, že referendum, ktoré prebehlo, je nelegitímne, neprávne, došlo k porušení medzinárodného práva. Čo sa týka samotného postoja v rámci Ukrajiny, určite ak chceme pomôcť ľuďom Ukrajiny ak chceme, aby Ukrajina bola stabilnou krajinou, je veľmi dôležité, aby EÚ hovorila jednou rečou, aby sme sa zhodli všetci na tom včítanie Slovenska, aký postoj, prípadne sankcie vôči Rusku zaujmeme a aby sme skutočne ako súčasť Únie týmto jazykom hovorili. Zvlášť pre nás ako Slovensko je veľmi malá krajina, pre nás pre Slovensko ako malú krajinu je veľmi dôležité, aby sme boli súčasťou a spolu v EÚ aby sme hovorili rovnakou rečou.

Peter BIELIK, moderátor
--------------------
Ďakujem pekne. Pán Fico, váš postoj, hovorili ste o koordinácii, aký by bol?

Robert FICO, kandidát na prezidenta SR
--------------------
Chcem využiť aj tento priestor a povedať možno niečo, čo sa každému asi páčiť nebude. Ale nadobúdame pocit najmä v poslednom období, že ukrajinskí politici majú takú zvláštnu predstavu. Doteraz sme neplatili Ruskej federácii, si hovoria, a teraz majú predstavu, že Európa sa na nich poskladá, všetko za nich zaplatí. Teraz z tejto pozície veľmi jasne opakujem, že Slovensko nebude dávať žiadne peniaze z rozpočtu, aby zachraňovalo Ukrajinu. Ak EÚ má nejaké vlastné rezervy, môže tak urobiť, ale my si nemôžeme dovoliť teraz riešiť problémy, ktoré si Ukrajina spôsobila sama. Dokonca aj v otázke reverzného toku príjmu, ktorá je dnes mimoriadne aktuálna, som mal pri rozhovoroch s premiérom Ukrajiny pocit, že on si to tak nejako predstavuje, že keďže sa im zdá byť plyn z Ruskej federácie drahý, že my im budeme tlačiť plyn zo západu na východ, ale že otázka dodržiavania pravidiel a platieb nie je už taká dôležitá a podstatná. Preto pokiaľ ide o situáciu na Ukrajine, áno, hovorme, že došlo k porušení medzinárodného práva. Tu ja mám rovnaký názor a tu nemôže nikto nič vyčítať, pretože ako som to hovoril pri Iraku a nebolo to jednoduché, pretože tam išlo o zásah vojenský Spojených štátov, napriek tomu som povedal, že bolo porušené medzinárodné právo a moja vláda stiahla vojakov. Rovnaký názor mám na Kosovo a rovnaký názor mám na Ukrajinu, ale to neznamená, že my budeme teraz riešiť domáce úlohy, ktoré si musí urobiť Ukrajina sama a rovnako som presvedčený, že tento spor, ktorý vznikol, treba riešiť politicky a nie sankciami. Nie som nadšený a ani nie som príliš pripravený hovoriť o akýchkoľvek ekonomických sankciách, ktoré by boli medzi Slovenskom a Ruskou federáciou alebo Európskou úniou a Ruskou federáciou, pretože tieto sankcie by nás neuveriteľne poškodili. Máme už k tomu aj konkrétne analýzy.

Ľuba ORAVOVÁ, moderátorka
--------------------
Dobre, ale v každom prípade, vy ste to už aj načali, pán premiér, otázka plynu, ropy a tak ďalej, môže, pán Kiska, pre Slovensko práve tento konflikt v blízkej budúcnosti znamenať aj problém v energetickej oblasti podľa vás?

Andrej KISKA, kandidát na prezidenta SR
--------------------
Tak, pravdaže ten problém tam môže byť. Ale ja si nemyslím, že Rusko spraví to, že nás odstaví od dodávok plynu akýmkoľvek jednoduchým zásahom, pretože to nehovoríme len o Slovensku, hovoríme len o Európskej únii a pravda že aj Rusko potrebuje a chce tento svoj plyn exportovať ďalej. Problémom je, ktorý  tu stále máme na Slovensku, že my sme závislí a že prepojenie či so severom, či s juhom ešte vždy nie je dotiahnuté a je potrebné túto energetickú nezávislosť, tak ako bola ako priorita postavená niekedy dávnejšie, aby sme ju dosiahli.

Ľuba ORAVOVÁ, moderátorka
--------------------
Pán Fico, dá sa dosiahnuť táto kvázi, táto záležitosť tak, aby sme teda nemali ohrozené zdroje?

Robert FICO, kandidát na prezidenta SR
--------------------
Ak sú akékoľvek úvahy v Európskej únii o tom, že treba urobiť napríklad embargo na energonosiče, tu som principiálne proti. Slovensko je závislé od ruského plynu a ruskej ropy na viac ako 90 %, ale nemôžem povedať, že by Rusko nebol dôveryhodný partner. Vždy zmluvy, ktoré boli podpísané, sa dodržiavali. Naopak veľmi nedôveryhodný partner bola Ukrajina, kde si pamätám plynovú krízu v roku 2009, keď som rokoval s ukrajinskou premiérkou Tymošenkovou, keď som rokoval s prezidentom Putinom, potom s Merkelovou, s Barrosom, hľadali sme nejaké riešenie. Vtedy nás oklamala Ukrajina a naozaj urobila kroky, ktoré vôbec Slovensku nepomohli, hoci mohli pomôcť. Nie je možné, a nenahovárajme si, v krátkej dobe zabezpečiť iné toky plynu smerom do Európy, ako tie, ktoré prichádzajú z Ruskej federácie. Ja poviem len niekoľko objemov. Celá EÚ dohromady berie asi 500 miliard metrov kubických plynu a z toho z Ruskej federácie tečie a veľa aj cez naše územia okolo 160 miliard, čiže jedna tretina prakticky plynu prichádza z Ruskej federácie. Ťažko sa dá nahradiť jedna tretina plynu tým, že začneme robiť len nejaké severojužné prepojenia, robíme ich, dokonca, neviem, či aj ja nepôjdem vo štvrtok tento týždeň do Maďarska práve otvoriť takú prepojku medzi Slovenskom a Maďarskom, to už je severojužné prepojenie, momentálne pracujeme na severojužnom prepojení na poľských hraniciach, ale tam sme podstatne ďalej ako v prípade Maďarska. Čiže krok za krokom áno, ale Ruská federácia je strategický partner Slovenskej republiky. Na druhej strane máme právo povedať, ako som to povedal i v prípade Spojených štátov, v prípade vzniku Kosova aj tu, porušili ste medzinárodné právo. Ale neriešme to sankciami. Nám musí neobiteľne záležať na tom, čo sa bude diať. Ešte uvediem jeden údaj, dúfam, že nebudem hovoriť nič, čo by bolo tajné alebo čo by som ohrozoval vojenské tajomstvo. Slovensko je členským štátom NATO a napríklad na 100 % sme odkázaní, pokiaľ ide o dodávky náhradných dielov na letectvo, protivzdušnú obranu a dokonca v niektorých prípadoch aj na pozemné vojsko. Ak by došlo k embargu vojenské, my prestaneme plniť úlohy v rámci NATO, pokiaľ ide o protivzdušnú obranu, pokiaľ ide o lietadlá aj pokiaľ ide o niektoré iné aktivity, ktoré sú tam. Takže treba mať maximálne chladnú hlavu. A ja takúto chladnú hlavu som dodržal na všetkých rokovaniach Európskej rady, ktoré doteraz bol k problematike Ukrajiny. Ale za Ukrajincov ich domáce úlohy Slovensko plniť naozaj nemôže.

Peter BIELIK, moderátor
--------------------
Pán Kiska, z akých zdrojov si vy viete predstaviť zásoby alebo zásobovanie Slovenska alternatívne vôči súčasnému, čo sa týka dodávok plynu alebo iných energonosičov?

Andrej KISKA, kandidát na prezidenta SR
--------------------
Tak ako spomínal pán premiér, my sme bytostne závislí v momentálnom stave trochu nesúhlasím s premiérom v tom, že by sme Ukrajine nemali minimálne uvažovať o tom, ako v rámci pravdaže nie Slovensko ako samostatná krajina, ale ako Európska únia by sme mali uvažovať o tom, ako pomôcť tomu, pretože najhoršou situáciou pre nás ako pre krajinu, ktorá máme hranicu s Ukrajinou je, aby sa Ukrajina dostala do vnútorných problémov, do vnútornej nestability, to môže mať priamy dopad na nás ako na krajinu, ktorá s ňou máme susediacu hranicu. Takže nemyslím si, že by sme sa mali pozerať na Ukrajinu len a len ako na niekoho, kto, a teraz si okamžite musíš splniť domáce úlohy, inak s tebou vôbec teraz nemusím rozprávať, treba si spomenúť na to, že Slovensko potrebovalo v minulosti pomoc, takže treba sa na to pozrieť z pohľadu hlavne nášho ako so suseda, s ktorým je naším bytostným záujmom, aby tam pravdaže bola stabilná vláda, aby tam neboli problémy. Čo sa týka samotných zdrojov, pravdaže, tam súhlasím s tým, že my musíme sa prepojiť. Musíme sa prepojiť, musíme sa prepojiť so severom a musíme sa prepojiť aj s juhom, ale to plné nahradenie toho, týchto dodávok, ktoré teraz máme, nepokladám momentálne za reálne v krátkom období.

Robert FICO, kandidát na prezidenta SR
--------------------
Na Ukrajine je absolútne nestabilná situácia a bolo by klamaním, keby sme tvrdili, že sa tam nič nedeje. Pán Kiska, stále sú na Ukrajine poloozbrojené vojenské jednotky, toto bol veľký spor aj v rámci Európskej rady. Ja jednoducho nerozumiem, prečo sme nedosiahli rovnaký názor na odzbrojenie týchto ozbrojených jednotniek. Dnes chodia po Kyjeve ozbrojenci, dnes je tam stále veľmi nestabilná atmosféra, zdá sa, že už ani nie je záujem organizovať predčasné parlamentné voľby, je dohoda iba na to, že by 25 mohli byť mája prezidentské voľby. Toto sú kroky, ktoré síce môžu stabilizovať situáciu, ale pozerám sa na situáciu na Ukrajine veľmi, veľmi skepticky aj z toho dôvodu, ako vznikla táto vláda, ktorá tam teraz je.

Peter BIELIK, moderátor
--------------------
Môžete reagovať, nech sa páči.

Andrej KISKA, kandidát na prezidenta SR
--------------------
Súhlasím, ale práve to ukazuje na to, že krajina, ktorá sa nachádza v stave nestability a pokiaľ sa táto krajina dostane ešte do vnútorných ekonomických zásadných problémov, napríklad že nebude mať plyn, tak to môže rozvrátiť, môže ta nestabilita ešte narásť, a každá nestabilita na Ukrajine má priamy, bude mať priamy dopad na Slovensko ako také, ako na krajinu, ktorú my s ňou máme spoločnú hranicu. Preto ja len opakujem to, áno, potrebujeme tam mať legitímnu vládu, potrebujeme tam mať partnera, s kým môže EÚ rokovať, ale mali by sme riešiť to, aby ako tu pomoc, situáciu ukľudniť, aby ta demokracia, aby ta demokraticky zvolená vláda tam skutočne potom bola, aby sme mali partnera na jednanie.

Ľuba ORAVOVÁ, moderátorka
--------------------
Pán Kiska, Robert Fico povedal, že nie je za uvalenie akýchkoľvek sankcií, ktoré by sa mali teda dotknúť Ruskej federácie. Aký je teda váš názor? Sú náležité a budú účinné?

Andrej KISKA, kandidát na prezidenta SR
--------------------
Sme členmi EÚ a opakujem to, čo hovorím už niekoľkokrát, je nutné a potrebné, aby Európska únia hovorila jedným hlasom, hovorila jasne a rozhodne. Ale nemyslím si, že by Slovensko malo rozhodovať za silných partnerov, ako je Nemecko, Francúzsko, samo o tom, či sankcie áno alebo nie. Najdôležitejšou úlohou je si sadnúť, dohodnúť sa, nájsť ten spoločný postoj, spoločný postup, pretože skutočne nikto z nás dnes nevie, čo sa v Putinovej hlave deje, nikde nevieme, čo sa, ako sa môže situácia vyvíjať, takže spoločný postup EÚ a Slovensko ako  jeho súčasť.

Ľuba ORAVOVÁ, moderátorka
--------------------
Takže inými slovami podľa vás tie sankcie by boli účinné?

Andrej KISKA, kandidát na prezidenta SR
--------------------
Ak by sankcie boli správne navrhnuté, ale aké sankcie? Akého typu, ktorým smerom, opakujem, to je na dohode EÚ ako celku. Ale musíme mať jeden názor. V opačnom prípade hlas sa stráca. Ak sa rozdrobíme a každý bude hovoriť inou rečou, tak potom hlas EÚ nemá váhu. 

Robert FICO, kandidát na prezidenta SR
--------------------
Taká je, pán Kiska, realita, ak sa pozriete na postoje EÚ k niektorým zásadným témam, ako bola Líbya, ako bol Irak, ako je Kosovo alebo čokoľvek iné, tak EÚ je rozpoltená v názoroch. A teraz tu sedím ako kandidát na prezidenta, ale súčasne som predsedom vlády. Pán Kiska, ja nebudem súhlasiť s ekonomickými sankciami. A každá členská krajina EÚ má právo povedať svoj vlastný názor, to ešte neznamená, že keď Nemecko a Francúzsko povedia, že ideme to urobiť, tak musíme s tým súhlasiť. Dobré je, všetky veľké ekonomiky, ktoré sú dnes v Európe, predtým ako otvorili diskusiu o ekonomických sankciách, sa  najskôr pozreli, čo to pre ich krajiny bude znamenať. My tu rozprávame o pomoci Ukrajine, máme strašne veľké a silné reči, pán Kiska, viete, čo sa stalo v deň, kedy bolo referendum na Kryme? V deň, keď bolo referendum na Kryme, Gazprom podpísal zmluvu s troma obrovskými firmami z Talianska, z Nemecka a z Francúzska o výstavbe južnej vetvy plynovodu, čo znamená, že Rusi si vytvárajú priestor ako obísť Ukrajinu, pokiaľ ide o tranzit. Tak o akej pomoci rozprávame Ukrajine, keď 3 členské štáty EÚ podpísali v deň referenda na Kryme obrovskú dohodu, ktorá podstatne Ukrajinu ako keby vyraďovala z hry. My sme ohrození z iných dôvodov. My sme ohrození z toho dôvodu, že Slovensko je tranzitná krajina, cez ktorú ide okolo, máme kapacitu takmer sto miliard metrov kubických, ale dnes je to možno 60, 65 miliard metrov kubických, a došli by sme obrovské peniaze. My musíme vždy rozmýšľať tak, že kde sa opäť Slovensko na ten tranzit napojí? Že či sa napojíme, povedzme, cez Poľsko, alebo sa napojíme cez Maďarsko, cez južnú vetvu. Ale nemôžme dovoliť, aby naša plynová rúra vyschla. Toto je strategický záujem Slovenska. Preto veľmi opatrne, pán Kiska, s akýmikoľvek slovami o ekonomických sankciách. Ja vidím, že tu ste veľmi neskúsený v tejto veci, ja to rešpektujem, že môžte mať iný názor, ale zlé rozhodnutie ústavného činiteľa môže spôsobiť tejto krajine obrovské škody. Pán Kiska, ja to tu musím otvoriť, pretože to je vec, ktorá je principiálna pre Slovensko. My dvaja máme rozdielny názor, pokiaľ ide o uznanie Kosova. Vy ste jednoznačne povedali, že ste za uznanie Kosova, ja hovorím, že som jednoznačne proti uznaniu Kosova. A chcel by som počuť, čo vás k tomu vedie, aké máte také dôvody na takéto stanovisko, pretože týmto vaším stanoviskom ukazujete nielen určitú mieru politického amatérizmu, alebo zahranično-politického amatérizmu, ale hovoríte niečo, čo ide proti línii SR. To nie je môj názor, všetky politické strany slovenské, a to je jedno, či je to SDKÚ, či to je KDH, či je to Smer-SD alebo to predtým boli iné strany, všetky vedia, prečo nemôžeme uznať Kosov. Povedzte a vysvetlite slovenskej verejnosti, prečo ste za uznanie Kosova. Pre mňa to je téma, ktorej ja nerozumiem.

Andrej KISKA, kandidát na prezidenta SR
--------------------
Dobre, najskôr dokončime tu Ukrajinu. Určite príjmy z tranzitu sú pre nás nesmierne dôležité, a sankcie vôči Rusku ako takému a ja to nechcem opakovane dávať dookola, určite Rusko neodstaví dodávku plynu na základe toho, že Slovensko niečo povie a dá svoje vyhlásenie. A zase len prizvukujem, Ukrajina je náš sused. Ak tam bude nestabilita, ak sa tam bude rozpadať krajina, ak vo vnútri budú nepokoje, tak tie škody, tie dopady z toho môžu byť pre našu krajinu veľmi nepríjemné. Vrátime sa ale ku Kosovu. Pán premiér, mojim politickým programom nie je uznanie Kosova, mňa sa pýtali, aký mám názor na to, či by sme mali uznať Kosovo a opätovne poviem svoj názor. Kosovo by sme mali uznať a mali by sme to uznať z viacerých dôvodov. V prvom rade sme už všetky krajiny EÚ s výnimkou našej a 4 Kosovo uznali. V druhom rade, Kosovo bola krajina, kde jeho samostatnosť ukončila skoro desaťročnú vojnu. Pod mandátom OSN a dokonca OSN uznalo, že nedošlo k porušeniu medzinárodného práva. Takže neporovnávajme, ja nerozumiem, včera ste to prvýkrát naznačili, že vy v tom vidíte, vy ste začali porovnávať situáciu maďarskej menšiny na Slovensku a situáciu Kosova. To sú dve absolútne ale rozdielne veci. V Kosove bolo skoro 10 rokov vojna. Tam hrozila genocída a tam sa ukončil týmto konflikt. A to je zásadný rozdiel. A okrem toho, pán premiér, vy asi určite viete, že Slovensko uznáva napríklad pasy z Kosova, že Slovensko podporilo vstup Kosova do Medzinárodného menového fondu a ja som zvedavý, pretože je veľmi blízko a nie je otázka ďalekého času, že aj Srbsko uzná Kosovo, že či potom my stále budeme trvať na to, že Kosovo by sme nemali uznať. Ale opakujem, uznanie Kosova nie je môj politický program. Mňa sa pýtali na môj názor a ja som svoj názor povedal a toto sú argumenty, ktorými to vysvetľujem.

Ľuba ORAVOVÁ, moderátorka
--------------------
Ešte predtým, ako môžete reagovať, pán Fico, takže doplním to otázkou, pán Kiska, po udalostiach na Kryme by teda Slovensko malo zmeniť svoj postoj v otázke Kosova?

Andrej KISKA, kandidát na prezidenta SR
--------------------
Nie. Tu hovoríme, opätovne vysvetľujem svoj názor, keď sa ma spýtate, či by sme mali uznať Kosovo, áno, je to postupný proces, postupným procesom by sme ho mali uznať a zasa len zopakujem, uznali ho skoro všetky krajiny EÚ, Srbsko priamo s Kosovom sa ich vzťahy zlepšujú a je podľa mňa otázka veľmi blízkeho času, kedy Srbsko uzná Kosovo, my uznávame Slovensko my uznávame pasy z Kosova, podporili sme vstup Kosova do medzinárodných organizácií, tak neviem, o čom tu diskutujeme. Ale hovorím, to nie je môj politický program.

Robert FICO, kandidát na prezidenta SR
--------------------
Pán Kiska, váš názor je veľmi nebezpečný, pokiaľ ide o Slovensko. Pretože sú tu členské štáty EÚ, ktoré nemôžu nikdy Kosovo uznať, pretože uznanie Kosova, ktoré vzniklo v rozpore s medzinárodným právom, by bolo precedensom pre tieto krajiny a významne by ohrozilo ich územnú celistvosť a integritu.pokiaľ ide o Kosovo, pán Kiska, všetky veľké štáty rešpektujú postoj Slovenska. To nie je tak, že idem do Spojených štátov a prezident Obama mi hovorí, pán premiér, ale musíte uznať Kosovo. Oni dobre vedia, prečo Slovensko, Rumunsko, Španielsko a ďalšie krajiny nikdy nemôžu uznať Kosovo, pretože išlo o hrubé porušenie medzinárodného práva. Ak by som prijal vašu filozofiu, tak potom by som dnes musel povedať, že dobre, tak uznáme Kosovo, potom môžeme rovnako uznať aj Krym. Treba byť konzistentní v názoroch. Nemôžete hovoriť tak, aby sa to niekomu páčilo v tom okamihu, keď to hovoríte. Buďte konzistentný v názoroch. Pri Iraku opakujem, som povedal, bolo porušené medzinárodné právo? Bolo. Stiahli sme vojakov. Pri Kosove, opakujem, bolo porušené medzinárodné právo? Bolo. Slovensko keď uzná Kosovo, tak povie, že toto je precedens, ako môže vzniknúť kedykoľvek v tomto regióne niečo úplne iné, čo nie je v súlade s našimi záujmami, s našimi hranicami, a územnou celistvosťou. A to isté mám právo povedať, vo vzťahu ku Krymu, napriek tomu, že nie som nadšený akou ekonomickou vojnou medzi Európskou úniou a Ruskou federáciou, to isté môžem povedať, bolo porušené medzinárodné právo. To je jediné, čo máme v rukách. My nemôžme selektovať, že tu sme za Američanov, tu sme proti Američanom, lebo sa nám to takto a takto hodí. Buď je princíp, alebo nie je princíp. Ja som za princíp dodržiavania medzinárodného práva.

Andrej KISKA, kandidát na prezidenta SR
--------------------
Pán premiér, osamostatnenie Kosova vojnu ukončilo. Ukončilo desaťročnú skoro genocídu. A neporovnávajme to s referendom na Kryme, ktoré môže hypoteticky dokonca vojnu začať. Takže to sú dve zásadné rozdiely. A ešte jeden rozdiel. Ja nerozumiem, ako môžete spájať otázku maďarských menšín na SLovensku, kde ľudia maďarských menšín tu chcú žiť, chcú tu bývať, platia tu svoje dane, chcú tu vychovávať svoje deti, tak ja nerozumiem, ako môžete mixovať situáciu na Kosove, kde bola vojna, tomu nerozumiem, ale zase opakujem, ja nekandidujem na prezidenta preto, aby som si ako politický program postavil osamostatnenie Kosova. Ale keď sa ma spýtate, na môj názor, tak vám ho poviem. A opakujem ešte druhý ten proces, druhý bod, jedná sa o proces. Jedná sa o proces, kde ešte aj Srbsko, to je tá krajina, ktorá by mala byť k tomu najviac hovoriť, sa približuje k stanoviskám o Kosovu a je len otázka krátkeho času, kedy tu nezávislosť uzná.

Robert FICO, kandidát na prezidenta SR
--------------------
Budem teraz trošku osobný, ak môžem byť.

Peter BIELIK, moderátor
--------------------
Nech sa páči. Ten váš duel sa pekne rozbehol, môžte reagovať.

Robert FICO, kandidát na prezidenta SR
--------------------
Dámy a páni, keby tu sedel oproti mne pán Kňažko, pán Procházka alebo by tu sedel dokonca pán Čarnogurský alebo ktorýkoľvek kandidát, ktorý prišiel z nejakého prostredia, tak som kľudný. Povedal by som, že dobre, ak s týmto pánom prehrám  prezidentské voľby, tak mám istotu, že v základných otázkach táto krajina bude normálne fungovať ďalej a nebudú žiadne prekvapenia. Začínam byť mimoriadne nervózny, pokiaľ ide o túto krajinu, pán Kiska, keď počúvam vaše názory. Začínate Kosovom, ale ja musím tu v tejto relácii otvoriť tému, ktorá je pre mňa ešte dôležitejšia možno ako váš postoj ku Kosovu. Pán Kiska, vy ste povedali otvorene v jednej televíznej relácii, že ste nikdy nevideli žiadneho scientológa, a že nič nemáte spoločné s touto sektou. Pán Kiska, podávate na mňa trestné oznámenie kvôli tomu, že som povedal vo vašej blízkosti k tejto sekte, ja som uviedol konkrétne dôkazy, ktoré potvrdzujú, že máte k tejto sekte mimoriadne blízko. Mimoriadne blízko. A môžem uviesť napríklad, že vám vyšla kniha vo vydavateľstve, ktoré patrí pánovi Pavlíkovi, ktorý má školu Habarda, Habard je zakladateľ scientológickej cirkvi. Dokonca tento pán Pavlík vám urobil predslov tejto knihy a vy tvrdíte a klamete pred celým Slovenskom, že nepoznáte žiadneho scientológa. Vyšli vám rozhovory v časopise, ktorý vydávajú scientológovia a dokonca priamo pán Pavlík, majiteľ školy Habarda, zakladateľa tejto sekty, vám kládol otázky. Boli ste na prednáškach, kde boli významní scientológovia zo Spojených štátov amerických. Možno dokonca povedať, že ste vy krstili knihu pani, ktorá je šéfkou sekty scientológickej v Trebišove. Chcem len vedieť, pretože začínam byť nervózny pokiaľ ide o Slovensko do budúcnosti. Chcem len vedieť, toto sú fakty, ja vás neobviňujem, keď ste robili nejaké aktivity, ale dobre vieme, že táto sekta je zakázaná v zahraničí v niektorých krajinách, a rovnako vieme, pán Kiska, že na Slovensku sme zobrali niektorým fyzickým osobám a niektorým firmám bezpečnostné previerky práve kvôli kontaktom na scientológickú sektu. A máme tu zrazu kandidáta na prezidenta, ktorý bez akéhokoľvek zaváhania hovorí, poďme uznať Kosovo, to je jednoducho nepredstaviteľná vec pre Slovensko, takisto nepredstaviteľná pre Rumunsko, takisto nepredstaviteľná pre Španielsko a všetci to rešpektujú. Len vy, pán Kiska hovoríte, že vám to je v podstate úplne jedno. A zrazu tu je kandidát na prezidenta, o ktorom sú preukázateľné dôkazy, že má napojenie na sektu scientológov. Vy by ste nedostali,pán Kiska, keby ste dnes napríklad chceli obchodovať so zbraňami, alebo keby ste chceli ísť pracovať na úrad vlády, vy by ste nedostali bezpečnostnú previerku. A uchádzate sa ako prezident o pozíciu, kde chcete mať k dispozícii všetky údaje, ktoré sa týkajú tohto štátu, supertajné údaje. Dobre vieme, kto sú scientológovia. Je to sekta, je to vymývanie mozgov, je to nadnárodné, je to  sekta, ktorá za každú cenu chce použiť peniaze, moc, to duchovno je tam úplne niekde na konci. Toto je vážna vec a ja začínam byť nervózny, pán Kiska, z toho, že kto vlastne by mohol byť prezidentom SR. Hovorím to kľudne.

Peter BIELIK, moderátor
--------------------
Pravdaže. Takže...

Andrej KISKA, kandidát na prezidenta SR
--------------------
Ja by som rád zareagoval. Bolo tu viacero tém a ja by som bol, pán Fico, kľudný, keby tu namiesto vás sedel pán Procházka, alebo sedel pán Kňažko, bol by som podstatne kľudnejší, pretože by som vedel, že chce kandidovať človek, ktorý nechce, aby celému nášmu, celej našej krajine vládla jedna strana, aby nekandidoval človek, ktorý si pod stabilitou v našej krajine predstavuje to, že všetci, predseda parlamentu, predseda vlády a prezident sú len z jednej jedinej politickej strany a vidí stabilitu v tom. Bol by som podstatne kľudnejší, keby tu sedel človek, ktorý dodrží svoje slová, ktorý neuteká z úradu vtedy, keď sa našej krajine nedarí, keď sa zhoršujú všetky základné ukazovatele a ľudia vnímajú zhoršenie všetkých základých bodov, z hľadiska pracovných možností 75 % ľudí si myslí, že je menej práce, ako bolo predtým, ako ste nastupovali do úradu vlády. V zdravotníctve 64 % ľudí hodnotí váš výkon ako premiéra, že sa situácia v zdravotníctve zhoršila. V školstve, 46 % ľudí hovorí, že sa zhoršila situácia v školstve. A životná úroveň, to je to, ako ľudia žijú, ako sa im darí v tých regiónoch, tak to hodnotí zhoršenie 41 %. Takže aj ja by som bol podstatne kľudnejší, keby oproti mne sedel človek, ktorý neuteká, ktorý sa nezbavuje teraz svojich sľubov, ktoré dal a keď vidí, že sa mu nedarí, tak chce niekde utiecť, ale ktorý by tam stál a stál si za svojim slovom, stál za to, čo svojim voličom sľúbil. Čo sa týka scientológie ako takej, poďme ešte, pretože ste zase načali Kosovo, tak len ja zase zopakujem. Krajiny ako Nemecko, Francúzsko, len 4 krajiny a naša neuznali Kosovo. Tak ja už sa k tomu nechcem vracať. Poprosím vás, už to neopakujte dookola. Ja som vám neskákal do reči, pán premiér. Takže poprosím vás, neopakujme to dookola, keď vy hovoríte o Španielsku, ja vám poviem o ďalších desiatkach krajín. A teraz čo sa týka scientológie. Pán premiér, ak je na Slovensku niečo, čo by malo byť zakázané, čo by nemalo fungovať, čo ohrozuje našu ochranu a bezpečnosť, tak od toho ste premiér a od toho ste premiér s malou prestávkou vyše 6 rokov, aby ste to zakázali. Aby ste to zrušili. Aby ste tým ľuďom nedovolili, aby tu fungovali. Nikto z nás ľudí chodíme po ulici a stretávame sa s ľuďmi, tak nelustrujeme ľudí. My sa s nimi normálne stretávame. A keď tu niečo funguje a je niečo skutočne nebezpečné, prosím, zakážte to. Je to vašou úlohou starať sa o ochranu a bezpečnosť našej krajiny, nie úlohou nás ako ľudí, aby sme sa pozerali, čo má na čele napísané a ešte okrem toho som veľmi rád, že o tom hovoríte, pretože vaša vláda dala podporu, dala fond z eurofondu 200 tisíc eur práve takej organizácii, ktorá je vraj spojená s scientológiou, tak potom nehovorím, nerozumiem tomu, prečo to vyčítate mne ako človeku, ktorý pravdaže nemá za sebou všetky tieto orgány, nemá za sebou celý štátny aparát, aby ste o tom mohli vedieť. Vy ste o tom mohli vedieť absolútne bez problému. Tak v prvom rade sa pozrite do zrkadla, ako naša krajina funguje a ako ochrana a bezpečnosť by mala fungovať.

Robert FICO, kandidát na prezidenta SR
--------------------
Dobre. Z odpovede pána Kisku sa dá veľmi ľahko vyvodiť, že nepoprel ani jeden z údajov, ktoré som teraz povedal, môžem ísť dokonca ďalej a možno už je to úplne príznačné, jedna z vašich firiem sa volá Triangel, je tak? Áno. Znakom scientológickej cirkvi je triangel. Jednoducho pán Kiska, vy ste tak prepojený na túto sektu, že ani jeden z dôkazov, ktoré som teraz uviedol, ani jeden z dôkazov ste nevyvrátili a vy ste klamali priamom prenose. Bolo to v televíznej relácii v Markíze, keď ste dostali otázku na scientológiu, keď ste povedali, že ja žiadneho scientológa nepoznám. A pritom je preukázateľné a teraz ste ani raz, ani raz na dôkazy nepovedali, že to nie je pravda. Problém je niekde úplne inde. Táto sekta nie je na Slovensku registrovaná ako cirkev alebo náboženská spoločnosť. Niektoré krajiny, ako napríklad Nemecko, ju už zakázali, my stojíme niekde v strede a hovoríme, že nebudeme zatiaľ túto sektu zakazovať, ale ľudia, ktorí v nej pracujú alebo ktorí sa s ňou stýkajú, sú považovaní za bezpečnostné riziko. Pán Kiska, keby vaša firma požiadala dnes o 200 tisíc eur zo strany štátu na technológie, s vysokou pravdepodobnosťou by ste ich dostali. My hovoríme o niečom inom. Vy keby ste dnes mali spracovať s tajnými informáciami alebo mali by ste ísť do nejakého úradu, kde potrebujete bezpečnostnú previerku, vy by ste túto bezpečnostnú previerku nedostali. Nemôžete začínať svoju kampaň tak, že klamete. Vy ste povedali v priamom prenose celému Slovensku, že nikoho nepoznáte. A tu sú dôkazy, ktoré hovoria, že na túto mimoriadne nebezpečnú sektu máte priame kontakty. Preto som ja trošku nervózny z toho, že kam to preboha ideme. Na jednej strane vy tu hovoríte o nejakej koncentrácii moci, že jedna strana bude mať troch ústavných činiteľov. Ale sme v demokracii, pán Kiska, čo vám to vadí? Boli parlamentné voľby v roku 2012 a Smer získal také percentá, ktoré mu umožnili, aby mal predsedu vlády a predsedu parlamentu. A teraz idú ďalšie demokratické voľby, prezidentské, a nechajte na ľudí, aby rozhodovali, čo chcú. Či chcú politika ako som ja, áno, aj s chybami, ale som absolútne politicky nahý, všetky o mne vedia, určite o mne vedia to, že nie som scientológ. A určite vedia o mne, že pokiaľ ide o Kosovo, mám jasný a konzistentný názor. Alebo ideme voliť za prezidenta človeka, ktorý preukázateľne je blízko k sekte scientológov, človeka, ktorý má zahranično-politické amatérske názory, ktoré môžu škodiť. Viete, tu je celý problém v tom, pán Kiska, ja to hovorím nie osobne, ja totiž  neberiem politiku osobne. Ja beriem politiku pracovne. Ja vám veľmi rád po tejto relácii podám ruku a spýtam sa vás, ako sa máte. Lebo toto nie je osobná vec. Ale už sme raz videli jeden experiment s človekom, ktorý do slovenskej politiky prišiel a tento človek sa volal pán Sulík. Stal sa predsedom parlamentu, nemal nikdy žiadne politické skúsenosti. Aký je výsledok? Urobil hanbu parlamentu, rozbil celú vládu a už ani nechcem hovoriť, ako vyzerá celý politický systém. Čiže vy nehovorte, že či niekto môže, alebo nemôže. Ľudia vyberú, kto podľa nich je najlepší prezident a keď hovoríte o koncentrácii moci, prečo vám nevadí, že v Rakúsku je prezident, predseda vlády a predseda parlamentu z tej istej politickej strany? Aký tam je rozdiel? Prečo vám nevadí, že vo Francúzsku je to takto isto? Prečo vám nevadí, že takto isto je to prakticky dnes v Českej republike? V Českej republike aj Senát, aj Poslanecká snemovňa je v rukách sociálnych demokratov. Predseda vlády - sociálny demokrat. Dúfam, že nechcete spochybniť pána Miloša Zemana, že či je, alebo nie je sociálny demokrat? Takže odmietam tento argument o nejakej koncentrácii moci. Problém je, že v tejto relácii sme veľmi jasne preukázali veľmi jasne preukázali, lebo ste to nepopreli, pán Kiska, že máte blízko k sekte. Z tohto dôvodu bohužiaľ predstavujete bezpečnostné riziko, pretože ja si neviem predstaviť, ako vy budete nakladať so supertajnými materiálmi, ku ktorým inak nemáte právo sa dostať, lebo nikto by vám na Slovensku nedal bezpečnostnú previerku. Veď to nie je osobné. Ja sa pýtam, čo to je za problém? Ako je možné, že ste to popreli v televízii? Tak ste to mali povedať, áno, bol som tam, tam a tam, urobil som toto a toto. To ste klamali v priamom prenose.

Ľuba ORAVOVÁ, moderátorka
--------------------
Ďakujem vám, pán Kiska, môžte zareagovať, ja to len doplním teda otázkou, aby sme teda aj uzavreli túto záležitosť, ak teda hovorí Robert Fico o bezpečnostných previerkach, čo si teda vy myslíte, ak požiadate o previerku?

Andrej KISKA, kandidát na prezidenta SR
--------------------
Na každý ten bod zareagujem. Začnem od toho, by som povedal, nie že najprimitívnejšieho, najjednoduchšieho, spoločnosť Triangel Group International, ktorú sme založili, sme založili ako sesterskú firmu spoločnosti v Severnej Karoline, Triangel Group International, ktorú tam vlastnil môj priateľ a všetky spoločnosti v Nord Caroline, keďže je tam taký trojuholník troch veľkých miest, majú v názve Triangel. Takže ak si myslíte, že čokoľvek kdekoľvek sa zjaví ako s trianglom, že má spoločné so sektou, je veľmi smiešne. Poďme ďalej. K vášmu, k scientológii ako takej. Ja som jasne povedal, že nikdy som scientológom nebol, pokiaľ dochádza skutočne k tomu, že tam dochádza k ľudským tragédiám a tak ďalej, treba to zásadne odsúdiť, ale zopakujem, pán premiér, je vašou úlohou, aby takíto ľudia, alebo takéto sekty na Slovensku nemali možnosť pôsobiť. Ja som sa v živote stretol s tisíckami ľudí, chodil som na prednášky, na stovky prednášok, študentom, manažérom, dával som rozhovory pre rôzne časopisy. Aj pán Pavlík, keď za mnou prišiel a spýtal sa, či nedám rozhovor do časopisu, pozeral som sa na tie časopisy, ktoré vydal, boli to klasické manažérske časopisy a ja som nevidel dôvod, ja som skutočne nevidel dôvod ten rozhovor nedať, pretože ja nemám prečo lustrovať ľudí. Mojou úlohou nie je lustrovať ľudí, pokiaľ sú tu ľudia, ktorí robia niečo zlé, je vašou úlohou, pán premiér, im zabrániť v tom, aby na Slovensku niečo robili. Takže to poprosím nemiešajte. Ja zo scientológov absolútne nič nemám. Ja verím v Boha a ja sa za to nehanbím a poviem to veľmi nahlas. Naša dcéra chodí tretí rok na náboženstvo. Prvého júna bude mať prvé sväté prijímanie. Tak poprosím vás, nerobte tu takúto chiméru o niečom, čo absolútne, ale absolútne nie je pravda. A ešte otázka bezpečnostnej previerky. Osobne si myslím, že keby sme my dvaja stáli pred tou bezpečnostnou previerkou, tak ta osoba, ktorá má podstatne väčšie riziko, že ju nedostane, ste vy. Pretože váš hlas, hlas podobný vášmu, ospravedlňujem sa, hlas podobný vášmu hovoril o tom, ako zabezpečil 75 miliónov korún na nelegálne financovanie politickej strany. Vy ste boli vo vláde, keď sa nechalo zázračným spôsobom okradnúť všetkých našich ľudí v emisných zmenkách, skoro 50 miliónov eur, za vašej vlády sa z eurofondov tunelovalo desať, dvadsať, tridsať percent, tak ak sa postavíme pred tu bezpečnostnú previerku, tak potom sa skutočne si kladiem tu otázku, kto z nás, pravdaže vy viete, že ani premiér, ani prezident nepotrebujú mať bezpečnostnú previerku. To hádam vieme obaja. Ale keď sa o tom bavíme, že kto z nás by ju dostal, kto z nás, keď hovoríte, že ste nahý. Kto z nás sa stále bojí povedať ľuďom, či bol v byte na Vazovovej, či má nejaký súvis, kto je skutočne ten nahý? Kto odpovedá na otázky? Kto odpovie ľuďom, kto bude po vás premiérom? Prečo sa bojíte povedať, kto bude po mne premiérom? Ak ja zutekám, kto bude po vás tieto sľuby, ktoré ste dali, kto bude po vás napľňať? Tak ak sa bavíme o tom, kto je nahý, ja odpovedám na všetky otázky, a za nič sa nehanbím. Ale vy na tie otázky neodpovedáte a ľudia sa ich pýtajú.

Robert FICO, kandidát na prezidenta SR
--------------------
Pán Kiska, úplne s kľudom vám zopakujem jednu vec. Celému Slovensku ste povedali, že nikoho zo scientológov nepoznáte. A išli ste a ste sa stretávali s pánom Pavlíkom, ktorý je majjteľ a konateľ školy managementu Habarda, každý priemerne inteligentný človek vie, že Habard bol zakladateľ tejto sekty v Spojených štátoch. Neklamte slovenskú verejnosť, neklamte ju tak, že keď vám potom na to niekto príde, tak tvrdíte, že je to niekde úplne inde. A ešte dodám aj to, poprosím teraz, aby som ja mohol pár slov povedať. Viete, nervózny som aj z toho, keď si zoberiem, čo ste o sebe sám povedali. Že ste boli chviľku nadšený buddhista. Potom že vás hrozne zaujímala židovská viera. Dnes ste katolík. Zajtra budete pravdepodobne nejaký sektár neviem kde. Musím to zopakovať, že členstvo alebo blízkosť k tejto sekte je z hľadiska slovenských právnych predpisov bezpečnostné riziko. Je to mojou povinnosťou povedať a musím to povedať. Pokiaľ ide o ostatné veci, ktoré ste, pán Kiska, otvorili. Odmietam vaše videnie, pán Kiska, že na Slovensku je nejaká čierna diera. Ak nesúhlasíte s touto vládou, pán Kiska, tak zoberte svoje peniaze, ktoré máte, zoberte si svoje súkromné lietadlo, budete pekne lietať po Slovensku, to aspoň rýchlejšie stihnete, a založte si politickú stranu. Vyhrajte parlamentné voľby, a potom zmeňte Slovensko na váš obraz. To by bolo poctivé. Ale nie, sedíte tu bez akejkoľvek zodpovednosti. A viete, že ako prezident nemôžete nič urobiť. Stali ste sa predľženou rukou toho zlepenca, ktorý vás opäť začal významne podporovať. Veď všetci tí, čo boli niekedy v zlepenci politickom, pokiaľ išlo o vládu Ivety Radičovej, sú dnes za vami. Vy dnes nemôžete o sebe hovoriť, že ja som nejaký apolitický občiansky kandidát. No nie ste apolitický občiansky kandidát, pretože hovoríte presne to, čo dnes hovorí opozícia. Máte normálnu opozičnú rétoriku. Ak ju máte, tak preneste tento súboj do parlamentu. Ja sa obávam, že vy chcete priniesť obrovský konflikt do spoločnosti, pretože to čo hovoríte, je ako keby ste vyslovovali neustále vláde nedôveru. Ja vám neberiem váš názor. Vy nemusíte byť spokojný s mojou vládou, vy nemusíte byť spokojný s tým, čo sa na Slovensku deje. Ja odmietam videnie, že to je nejaká čierna diera. A ja si myslím, že ľudia v parlamentných voľbách hovoria a hodnotia politické strany, ako tieto politické strany pôsobia alebo nepôsobia. A to, že sú prezidentské voľby v polovičke môjho mandátu, za to nemôžem. To malo byť úplne inak. Pretože pani Radičová, jej vláda bola rozbitá, teraz mali byť aj parlamentné voľby aj prezidentské voľby presne v rovnakom termíne. Čiže ak chcete robiť konflikty, pán Kiska, a preukazateľne ich chcete robiť, preukazateľne chcete robiť zle, ak chcete, postavte si politickú stranu a poďte do súboja, do politického súboja. Oslovte verejnosť, vyhrajte voľby a všetko, čo hovoríte, že je zlé, tak napravte. Ako prezident nemôžte urobiť nič.

Andrej KISKA, kandidát na prezidenta SR
--------------------
K tomu ja musím len jedno slovo.

Peter BIELIK, moderátor
--------------------
Ja len vstúpim, nech sa páči, pán Kiska. Ja len vstúpim do tohto súboja, ak to je duel, čo ste obidvaja veľmi správne pochopili, teraz ste sa dostali do takého boxerského klinču, nech sa páči, ešte jedna reakcia a pôjdeme ďalej.

Andrej KISKA, kandidát na prezidenta SR
--------------------
Len jedna reakcia, pretože tu zasa bolo viacero obvinení na moju stranu, takže ja musím na to zareagovať. Za prvé, nikdy som nevedel a nemal som skadiaľ zistiť, že by pán Pavlík bol scientológ. Ako to zistíte, kto, keď sa pozriete na ľudí, ako vy viete, pán premiér, kto má na čele čo napísané? To ako to vy zistíte? A zopakujem to čo som opakoval predtým. Ak sú tu ľudia, ak sú tu sekty, ak sa deje čokoľvek v našej spoločnosti, tak je úlohou štátu ochrana a bezpečnosť štátu je základnou prioritou, pán premiér. Tak to, poprosím, zabezpečte. Predľženej ruke. K predľženej ruke, pán premiér, či by ste boli premiérom vy alebo by bol premiérom niekto z pravice, mne je to jedno. Ja kandidujem ako občiansky  a nezávislý a každému  politikovi budem pripomínať, a to je jedno skadiaľ bude, budem pripomínať prečo ho ľudia volili. A každému jednému a mne je to jedno, z ktorej politickej strany, pokiaľ bude dochádzať k tomu, že bude o problémoch len rečniť, že ich nebude riešiť, že skutočné problémy skutočných ľudí nebude riešiť, ale len o tom stále rozprávať, tak každému jednému to poviem. 

Robert FICO, kandidát na prezidenta SR
--------------------
Pán Kiska, veľmi nepríjemné je to...

Peter BIELIK, moderátor
--------------------
Páni, ja vás musím oddeliť, dokončite, pán Fico.

Robert FICO, kandidát na prezidenta SR
--------------------
Veľmi nebezpečné je to, že máte dvoch poradcov, ktorí sú ľudia od pána Dzurindu, napísali vám 5 fráz a týchto 5 fráz dookola opakujete. Ale keď príde vážna téma, ako je Kosovo alebo vaša prítomnosť v sekte, tak zrazu na toto nemáte absolútne žiadnu odpoveď. Ste už zďaleka nie občiansky kandidát. Vy ste dnes klasický opozičný kandidát, pretože všetky strany, ktoré tvorili zlepeniec a vy ste prijali túto podporu, sa k vám pridali. Pán Kiska, ako prezident neurobíte nič. Keby bolo možné, tak vám teraz postavím jednoduchú otázku, keď rozprávate, čo všetko vy viete, kde ste všade boli, čo ste všetko videli, čo by ste robili ako prezident napríklad, keď hovoríte, že všetko je zlé, čo by ste robili s nezamestnanosťou mladých ľudí? To by ma naozaj zaujímalo, čo by ste urobili ako prezident s vysokou mierou nezamestnanosti.

Peter BIELIK, moderátor
--------------------
Páni, ak dovolíte, na otázky sme tu my. Môžte ešte krátko reagovať, pán Kiska, pôjdeme na ďalšiu tému.

Andrej KISKA, kandidát na prezidenta SR
--------------------
Ja mám mojich 5 fráz, vy máte stále len jednu. Hovoríte o sociálnych istotách, opakujete to dookola a naši ľudia, tí ktorí na tomto Slovensku žijú, tak to vyhodnocujú, že my sa tu máme podstatne inšie. Horšie. Tak poprosím vás, aj vaša fráza je fráza.

Peter BIELIK, moderátor
--------------------
Páni, veľmi pekne ďakujem. Oddelím ten boxerský klinč, poďme ďalej. K ďalšej téme. Máme istú tému, ktorá súvisí s obranou štátu, to je veľmi významná kompetencia prezidenta, keďže je najvyšším veliteľom našich ozbrojených síl. V našej histórii, páni, ak dovolíte, či už ide o mníchovský diktát v roku 1938, nemeckú okupáciu z čias druhej svetovej vojny alebo rok 1968, prezident zatiaľ nikdy nevydal príkaz na obranu štátu. Kedy by ste takýto príkaz, páni, vydali vy? Ktorý z vás?

Robert FICO, kandidát na prezidenta SR
--------------------
Na to sú presne stanovené predpisy. My sme súčasne členský štát Severoatlantickej aliancie, vyplývajú nám z toho určité povinnosti, ale urobiť jedno z rozhodnutí, na ktoré sa teraz pýtate, by bolo niečo, čo by vyžadovalo predovšetkým veľmi jasnú dohodu s vládou a s Národnou radou, lebo to je na seba mimoriadne naviazané. Pokiaľ ide o obranu SR, naša armáda je dnes predovšetkým armádou, ktorá nás skôr reprezentuje v zahraničí v rôznych misiách. No ale vzhľadom na veľkosť našej armády, štruktúru našej armády, si celkom neviem predstaviť, že by sme samostatne mohli byť súčasťou akéhokoľvek konfliktu. Vojenského konfliktu. Môžme byť súčasťou spoločných síl, napríklad ja chápem našu účasť v Afganistane, lebo to je misia, ktorá je na základe medzinárodného práva a spoločne s inými zložkami iných armád sme schopní tam plniť špecifické úlohy. Ale my dnes nemôžeme ako malá armáda pokrývať všetky prvky aktuálneho vojenského konfliktu, ku ktorému by mohlo prísť. A bolo by to mimoriadne odvážne rozhodnutie, keby takáto situácia nastala.

Peter BIELIK, moderátor
--------------------
Tak sa opýtam inak. Pán Fico, samozrejme pán Kiska bude môcť takisto reagovať. Boli by ste za to, aby sme vypovedali vojnu štátu, ktorý napadol iný členský štát Severoatlantickej aliancie?

Robert FICO, kandidát na prezidenta SR
--------------------
Slovenská republika má svoje záväzky v rámci týchto medzinárodných štruktúr a pokiaľ ide o situáciu, na ktorú sa teraz pýtate, nemyslím si, že toto je cesta, ako riešiť vojenské konflikty. Už dnes nie je doba, kedy by sa štáty mali pridávať k nejakému inému štátu, ktorý bol napríklad napadnutý v rámci Severoatlantickej aliancie. Rieši sa to úplne inak. Je tu jeden jediný inštitút, jeden jediný mechanizmus, ktorý umožňuje použitie vojenskej sily. A to je Bezpečnostná rada OSN. Ak Bezpečnostná rada OSN v mene zachovania mieru, poriadku, rozhodne o vyslaní vojenskej sily, tak vtedy sa dohodne medzinárodné spoločenstvo, že ako vznikne ta vojenská sila, ako sa použije v rámci danej krajiny. Čiže táto situácia, o ktorej hovoríte, je prakticky nemožná alebo nereálna, pretože postupy sú dnes nastavené úplne inak.

Peter BIELIK, moderátor
--------------------
Pán Kiska, rovnaké otázky pre vás.

Andrej KISKA, kandidát na prezidenta SR
--------------------
Súhlasím s premiérom v tom, že prezident sám o sebe nič také ako vojnu nemôže vyhlásiť. V žiadnom prípade. O tom rozhoduje parlament a my sme členmi NATO a pokiaľ by sme boli napadnutí, tak podľa článku 5 by všetky krajiny, ktoré sú v NATO, by prišli na našu podporu, ale zároveň aj na druhej strane, ak by ktorákoľvek krajina Severoatlantickej aliancie bola napadnutá, tak aj my by sme sa pravdaže do ochrany tejto krajiny zapojili.

Ľuba ORAVOVÁ, moderátorka
--------------------
Páni, poďme na ďalšie otázky, ktoré súvisia s kampaňou, o ktorých sa hovorilo v tých uplynulých dňoch. Začnem teda, pán Kiska, pri vás. Je podľa vás základom rodiny vzťah ženy a muža?

Andrej KISKA, kandidát na prezidenta SR
--------------------
Pravdaže áno. Neodškriepiteľne. 

Ľuba ORAVOVÁ, moderátorka
--------------------
Takže ak takýto ústavný zákon, ktorý je momentálne v tom konaní v parlamente, bude schválený, vy ako prezident by ste ho podpísal.

Andrej KISKA, kandidát na prezidenta SR
--------------------
Máme zákon, ktorý o tom hovorí, ale ak je vôľa poslancov, určite by som ho podpísal a plne sa  stotožňujem s tým, že základom rodiny je vzťah muža a ženy.

Ľuba ORAVOVÁ, moderátorka
--------------------
Predpokladám, pán Fico, že tento, že budete súhlasiť s týmto návrhom, keďže s ním prichádza strana Smer?

Robert FICO, kandidát na prezidenta SR
--------------------
No, opäť pán Kiska, nemôžete hovoriť to, čo sa práve hodí. Lebo teraz sedíte v relácii TA3, tak ste povedali, že by ste ústavný zákon podpísali, že ho teraz vítate. V týždenníku Týždeň ste povedali, že "nevidím dôvod meniť ústavu kvôli tomuto." Dnes zrazu hovoríte, lebo ste to povedali, vy ste povedali, že nevidíte dôvod meniť ústavu. Keď poviete, že nevidíte dôvod meniť ústavu, že nie ste za tento ústavný zákon. Ale teraz zrazu zisťujete, že sa to nehodí, no tak poviete niečo iné. Raz ste buddhista, raz ste judaista, raz ste katolík, raz ste v sekte. Raz ste za zákon, teraz nie ste za zákon. Takže prosím už prestaňte klamať. V týždenníku Týždeň ste povedali, že to nie je potrebné. Teraz zrazu hovoríte, že by ste ten zákon ústavný ako taký podpísali. Možno je medzi nami v tomto veľký rozdiel. Pretože vy otvorene hovoríte o registrovaných partnerstvách, ja mám  s tým problém. Myslím si, že Slovensko na túto tému ešte nedozrelo. Pre mňa je veľmi dôležité, aby sme do Ústavy SR zakotvili to, čo dnes je v zákone o rodine. Nerobíme nič. Dokonca táto právna úprava by ani nebránila do budúcnosti, pokiaľ by sme uvažovali o nejakom posilnení registrácií, takéto niečo zakotviť do iných zákonov. Zákon o rodine hovorí, a dlhé roky. Manželstvo je jedinečný zväzok muža a ženy. Nechceme nič iné, len túto hodnotu dostať do Ústavy SR, nič sa tým nezmení, ale dostáva to ústavný rozmer. Zrazu hovoríme o rodine a manželstve ako o niečom, čo má kompletnú ústavnú ochranu. A som veľmi rád, že sme to spojili aj s ustanoveniami, ktoré sa týkajú justície. Pretože nie je možné urobiť zmeny ústavy bez ústavnej dohody. A prvýkrát, a to je podľa mňa aj čosi, čo naznačuje, že sme schopní sa dohodnúť aj s opozičnými stranami, sa dala dohromady vládna strana a opozičná strana a povedali dobre, tu sa zhodneme, pretože potrebujeme ústavnú väčšinu a ústavnú väčšinu sme presadili. Toto je možno aj dôkaz toho, že niekedy ako premiér prijímam rozhodnutia, ktoré rozdeľujú. Ale súčasne bol som pri mnohých rozhodnutiach, ktoré spájajú. Ako opozičná strana sme podporili zákon o dlhovej brzde a bol to ústavný zákon. Ako opozičná strana sme podporili referendum o vstupe do EÚ. A keby sme nepodporili vtedy to referendum, tak jednoducho nie je úspešné. Teraz môžem ukázať, je príklad s ústavou, kde sme ukázali, že sme schopní dosahovať takéto dohody. Takže nemôžete povedať ráno, jedno,  po obede druhé a večer tretie. Teraz som citoval váš výrok z týždenníka Týždeň.

Andrej KISKA, kandidát na prezidenta SR
--------------------
Pán premiér, keby ste sa pozorne počúvali, tak by ste pochopili, ako si sám sebe protirečíte. Pretože sám ste povedali, áno, v zákone o rodine je definované to, že manželstvo je vzťah muža a ženy. Takže to v tom zákone je. A preto ak je ale vôľa poslancov, a zákon je na to, aby sa dodržoval, aby platil, ak je vôľa poslancov, aby to bolo v ústave, ja som plne za. Ale ten zákon sme mali. Takže tu k zásadnej zmene nedochádzalo, pretože zákon sme mali. Čo je ešte ku registrovaným partnerstvám, vy viete môj názor, tak poprosím vás, povedal som vám to už viackrát. Neprekrúcajte to. Pri registrovaných partnerstvách, to znamená, v oblasti teda kde žijú dve osoby rovnakého pohlavia, by určité pravidlá v oblasti toho, že majú možnosť nahliadnutia do zdravotnej dokumentácie v prípade že je jeden z nich chorý, alebo do otázky dedenia, tak takéto úpravy si viem predstaviť. Ale čo sa týka rodiny, ja si myslím, že najdôležitejšie z pohľadu rodiny je myslieť na to, ako sa dnes tie mladé rodiny majú. Mali by sme rozprávať o tom, nemali by sme rozprávať len o zväzku muža a ženy, ale mali by sme hovoriť o tom, že mladí ľudia nemajú prácu, že sa boja mať druhé dieťa kvôli tomu, že nebudú môcť splácať hypotéku. Tak ak sa bavíme o rodinách, tak sa bavme o problémoch mladých ľudí. To ich trápi, to trápi naše Slovensko podstatne viacej. Riešme tento problém, mladých rodín, rodín s deťmi, ktoré nedokážu si utiahnuť svoju domácnosť a opakujem, boja sa mať druhé dieťa, boja sa mať druhé dieťa len a len kvôli tomu, že nebudú schopní splácať hypotéku. Tak diskutujme o rodine v tomto vzťahu.

Robert FICO, kandidát na prezidenta SR
--------------------
Pán Kiska, opäť som vás prichytil a mám ďalší dôkaz, zasa klamete. Klamete aj v tom, pokiaľ ide o registrované partnerstvo alebo teraz od toho odchádzate a hovoríte o práve na informovanie, v poriadku, ak žijú dve osoby rovnakého pohlavia v domácnosti spolu, mne tiež nevadí, keď dáme do napríklad zdravotníckych zákonov ustanovenie, že takéto osoby by mali mať právo na informovanie v prípade zlého zdravotného stavu toho druhého, s kým žije. Dnes už nie je problém z hľadiska občianskeho zákonníka a príslušných predpisov, pokiaľ ide o dedenie. Tieto osoby za určitých podmienok sa môžu dostať k nejakému majetku. Ale dostali ste konkrétnu otázku a konkrétne ste odpovedali. Denník Sme 8.februára 2014, "súhlasili by ste s uzákonením registrovaného partnerstva homosexuálov?" Odpoveď, Andrej Kiska, áno.

Andrej KISKA, kandidát na prezidenta SR
--------------------
A čítali ste tam aj to vysvetlenie, ktoré bolo pod tým, prečítajte si to vysvetlenie, ktoré bolo pod tým.

Robert FICO, kandidát na prezidenta SR
--------------------
Ale prosím vás, rozdeľujte, zase spájate dve veci. Hovoríte o práve na informácie. Ja som za právo na informácie. Ja som za to, aby sa aj posilnili možno niektoré veci. Ale registrované partnerstvo uzákonenie registrovaného partnerstva je niečo úplne iné. Ako teraz hovoríme o práve na informácie, právo na dedenie alebo ďalšie veci. Čiže nemôžete, stále vy stále meníte názor.

Ľuba ORAVOVÁ, moderátorka
--------------------
Dobre. Pán Kiska.

Andrej KISKA, kandidát na prezidenta SR
--------------------
Časť informácie nedávalo jasnú odpoveď. Mohli sme dať odpoveď áno a nie a pod tým to dole vysvetliť. Tak poprosím vás, prečítajte tam aj to vysvetlenie.

Ľuba ORAVOVÁ, moderátorka
--------------------
Aké teda bolo to vysvetlenie, pán Kiska?

Andrej KISKA, kandidát na prezidenta SR
--------------------
Ale to je presne to, ktoré som teraz povedal. Že v týchto prípadoch, ako sú zdravotná...

Peter BIELIK, moderátor
--------------------
Musíme ďalej, veľmi pekne ďakujem, aby ste sa neprekrikovali a naši diváci vám aj rozumeli, poďme ďalej. Spomínali sa tu ústavné zmeny na jednu aj na druhú stranu budem mať otázky, čo sa týka ústavných zmien, ktoré súvisia napríklad so zmenami v justícii, pán Kiska, ako by ste sa postavili k nim? Oddelenie napríklad funkcie predsedu Súdnej rady a Najvyššieho súdu.

Andrej KISKA, kandidát na prezidenta SR
--------------------
Tak, súdnictvo je, žiaľ pokrivené, je politicky prepojené a doplácajú naňho práve občania tým, že často nefunguje objektívne, ľudia prichádzajú o svoje majetky, tí ktorí by mali vo väzení sedieť, vo väzení nesedia, a čo je ešte najhoršie, zhoršilo sa, aj kvôli nevymožiteľnosti práva sa veľmi výrazne zhoršilo to podnikateľské prostredie, to ktoré nám tu prácu môže tvoriť. Riaditeľ Slovenskej sporiteľne na veľkej konferencii povedal, ku nám nechcú prísť zahraničné firmy kvôli tomu, že súdne rozhodnutie sa dá kúpiť. Takže ja vítam a všetci kričíme a voláme už dávno po tom, aby súdnictvo bolo zreformované. Mne na tom vadia dve veci. Vadia mi na tom to, že sa to začína robiť pár týždňov pred voľbami prezidentskými, kde ja pokladám za tieto zmeny ako súčasť predvolebnej kampane premiéra, pretože je v svojom kresle s malou prestávkou viac ako 6 rokov. O súdnictve vieme všetci dávno, že je v zlom stave. Pán premiér dostal Harabina tam, kde je, pretože on ho vytiahol za ministra. Takže mňa len prekvapuje, že po toľkých rokoch zrazu, keď premiér zistil, že ľuďom vadí, v akom stave je naše súdnictvo, tak teraz pár týždňov pred prezidentskými voľbami túto otázku vytiahol. Mne sa niekedy zahraniční novinári sa smiali, pretože hovoria, viete, pán Kiska, ideálne by bolo, keby sme prezidentské voľby mali každý jeden rok a keby vždy ešte kandidoval aj premiér, pretože vtedy sa zrazu začínajú otvárať otázky, ktoré ľudí trápia, doteraz sa neriešili a zrazu pár týždňov pred tým sa začínajú riešiť. 

Robert FICO, kandidát na prezidenta SR
--------------------
Môžem zareagovať?

Peter BIELIK, moderátor
--------------------
Nech sa páči ale aj tu otázku by som rád položil, ktorá sa týka oddelenia dvoch funkcií, ktoré sú v súčasnosti stelené do jednej osoby, to znamená predsedu Najvyššieho súdu a Súdnej rady. Prečo teraz, pán Fico?

Robert FICO, kandidát na prezidenta SR
--------------------
Chcem predovšetkým opäť povedať, že opäť prejavil pán Kiska veľkú mieru politického amatérizmu, pretože na zmeny, o ktorých teraz hovoríme, pán Kiska, je treba ústavnú väčšinu. Dnes na Slovensku nikto nedisponuje ústavnou väčšinou. Smer má 83 poslancov, ale ústavná väčšina je 90 poslancov plus ďalších, ktorí by sa k tomu pridali. Nech sa páči. Bol by som veľmi zvedavý, ako by ste vy dosahovali ústavnú väčšinu, keď je taký rozpor medzi opozíciou a vládou. Je tu predsa normálny legitímny súboj medzi vládou a ostatnými opozičnými stranami a veľmi ťažko sa dosahuje dohody takéhoto charakteru. Že, pán Kiska, toto je historický okamih a nie predvolebná kampaň. My sme sa málokedy dokázali dohodnúť na ústavných zmenách. Dokázali sme sa dohodnúť pri dlhovej brzde, dokázali sme sa dohodnúť v roku 2012, keď vznikla ústavná kríza a bolo treba postavenie prezidenta upraviť, aby mohol riešiť konkrétne situácie a teraz v hodnotových otázkach došla ďalšia historická dohoda na ústavnej väčšine. Prosím neznižujte význam tejto dohody a neznižujte význam tohto ústavného zákona. Alebo to je hodnotový zákon, a ja som veľmi rád, že takáto zmena nastala. Pokiaľ ide o otázku, ktorú ste postavili z hľadiska oddelenia. Samotné oddelenie funkcie predsedu Súdnej rady a predsedu Najvyššieho súdu nerieši problémy v justícii. Nerieši. Ale vychádzame z toho, že predseda Najvyššieho súdu má iné kompetencie, iné postavenie a predseda Súdnej rady má úplne iné postavenie a iné kompetencie. A pán Kiska, prosím, ak idete niečo povedať, tak si to predtým najprv dobre prečítajte a argumentujte presne dátumami, hodinami, a textom, ako to robím ja celú reláciu a poviem jednu vec. Pán Harabin sa stal predsedom Najvyššieho súd SR tak, že ho  zvolila Súdna rada. A Súdna rada vznikla tak, že jej podmienky nastavila vláda Mikuláša Dzurindu. Toto nemá absolútne nič spoločné s mojou vládou. Stal sa predsedom Najvyššieho súdu presne v tom okamihu. A teraz pokiaľ ide o ostatné zmeny, pre mňa je dôležitejšie, že ideme do obmedzenia trestnoprávnej imunity sudcov, pre mňa je dôležité, že pôjdeme do obmedzenia práce doma, pre mňa je dôležité, že sme pripravení hovoriť o akýchsi previerkach schopnosti sudcov, pretože potrebujeme niektorých ľudí zo súdnictva dostať takýmto spôsobom preč. A už keď mám k dispozícii túto tému, túto otázku, ja sa vyjadrím...

Peter BIELIK, moderátor
--------------------
Ja by som to rád konkretizoval predsa len, je to teda zlé, že jeden človek je aj predsedom Najvyššieho súdu aj predsedom Súdnej rady? Môžte povedať veľmi konkrétne áno alebo nie?

Robert FICO, kandidát na prezidenta SR
--------------------
Netvrdím, že to je zlé. Len sú to dve úplne rozdielne pozície. Bude užitočnejšie, ak predseda Najvyššieho súdu sa bude venovať len Najvyššiemu súdu a predseda Súdnej rady sa bude venovať len Súdnej rade.

Ľuba ORAVOVÁ, moderátorka
--------------------
Pán Kiska, samozrejme môžete zareagovať aj na to oddelenie týchto funkcií a ja by som to aj doplnila otázkou, spomínajú sa bezpečnostné previerky, podľa vášho názoru prispejú bezpečnostné previerky sudcov k zvýšeniu dôveryhodnosti súdnictva?

Andrej KISKA, kandidát na prezidenta SR
--------------------
Tak, k oddeleniu, ja súhlasím s premiérom v tom, že oddelenie by malo byť. Pre mňa je zasa len a nechcem sa opakovať paradoxné to, že pán premiér je posledný, ktorý o tom hovorí, pretože o tom sa tu už hovorí roky. Čo sa týka bezpečnostných previerok sudcov, áno, bezpečnostné previerky by mali byť vykonané. Problémom zatiaľ je, že čo sa nikto nevie, čo sa s výsledkami týchto previerok stane, či o nich bude rozhodovať Súdna rada a hrozí tu veľké riziko, že Súdna rada tak ako je teraz postavená a ako je zložená, by dokonca mohla zneužiť tieto previerky na vylúčenie možno sudcov, s ktorými by nebola spokojná. Takže treba počkať na druhé čítanie, treba počkať do toho štádia, aby sme vedeli, ako to bude stanovené a mne sa napríklad osobne veľmi nepozdáva to, že sa vylúčila možnosť, aby, zatiaľ sa diskutuje o možnosti, že prezident nemôže menovať členov Súdnej rady. Pretože náš ústavný systém je postavený na systéme vzájomných bŕzd a protiváh medzi jednotlivými, medzi prezidentom, medzi parlamentom, vládou a súdnou mocou a nerozumiem tomu, prečo zrazu táto možnosť, ktorú doteraz prezident mal, že môže menovať troch členov Súdnej rady, sa zrazu o tom hovorí, že by tam byť nemalo.

Robert FICO, kandidát na prezidenta SR
--------------------
Je to vec dohody ústavnej väčšiny a je tu názor, že treba inak postaviť Súdnu radu, teda zloženia, spôsob jej kreovania by mal byť trochu iný. Z toho dôvodu je to len otázka, koľko takéto návrhy získajú hlasov. Musí to byť viac ako 90.

Peter BIELIK, moderátor
--------------------
Keď som sa pýtal v poslednej Téme dňa a boli našimi hosťami dvaja páni, pán Paška, váš stranícky kolega a pán Figeľ, pripustili, aj keď je tam daná možnosť, že by sa dokonca šéfom Súdnej rady stal nesudca alebo iný sudca, tak tých 8 hlasov v Súdnej rade zase zabezpečuje to, aby si to sudcovia nejakým spôsobom ošetrili. Pri všetkom tom, čo znamená súdna moc a že má byť nezávislá, vy by ste odporučili Štefanovi Harabinovi, aby napríklad kandidoval aj do budúcich funkcií?

Robert FICO, kandidát na prezidenta SR
--------------------
Ja sa nebudem tváriť, že nepoznám pána Harabina, ako sa tvári pán Kiska, že nepozná scientológov. Harabina poznám, samozrejme, dlhé roky. Keď ho nominovalo HZDS za ministra spravodlivosti, keď bola koaličná vláda. Podľa môjho názoru je to človek, pokiaľ ide o odborné schopnosti, na svojom mieste. On je naozaj veľmi dobrý odborník. Ale objektívne musím povedať, objektívne, hoci ho dobre poznám a ja mu to aj poviem aj to hovorím priamo do očí, si myslím, že polarizuje slovenské súdnictvo. Polarizuje. Čiže keby sa ma teraz spýtal Štefan Harabin, či mu odporúčam, aby išiel opätovne kandidovať na post predsedu Najvyššieho súdu, tak mu poviem rovnako priateľsky poviem, Štefan, ja ti neodporúčam, aby si kandidoval za predsedu Najvyššieho súdu. A nie je na tom nič, myslím si, že toto je povinnosťou aj ľudí, ktorí sa poznajú, aby si takéto názory veľmi jasne hovorili.

Peter BIELIK, moderátor
--------------------
Ďakujem pekne. Na neďalekej veži odbíja zvon, páni, veľmi pekne ďakujem za zaujímavú diskusiu, za to, že ste si našli čas pre divákov televízie TA3, je pravé poludnie, takže sme veľmi radi, že sme takýto priamy súboj mohli ponúknuť našim divákom. Myslím, a to uznáte obidvaja, že to bol najpriamejší zatiaľ súboj, my ako rozhodcovia sme sa snažili do toho nezasahovať, aby si ľudia mohli urobiť vlastný názor.

Robert FICO, kandidát na prezidenta SR
--------------------
Pán redaktor, znovu opakujem, ja želám pánovi Kiskovi pekný deň, nech si užije aj s rodinou, 

Peter BIELIK, moderátor
--------------------
Podali ste si ruky na začiatku.

Andrej KISKA, kandidát na prezidenta SR
--------------------
Pravdaže. Ja si politiku netreba brať osobne a ja chcem ľudí spájať, nie ich rozdeľovať.

Robert FICO, kandidát na prezidenta SR
--------------------
A ja takisto. Ďakujem pekne. Všetko dobré. Ďakujem vám. Môžem sa aj s vami rozlúčiť?

Peter BIELIK, moderátor
--------------------
Ďakujem veľmi pekne. Všetko dobré želám.

Ľuba ORAVOVÁ, moderátorka
--------------------
Ďakujem pekne. 

Peter BIELIK, moderátor
--------------------
Všetko dobré želám. Aby sme neurobili kríž.

Ľuba ORAVOVÁ, moderátorka
--------------------
Dámy a páni, spolu s vami sme pri voľbách prezidenta pri tom prvom kole strávili viac ako jeden mesiac.

Peter BIELIK, moderátor
--------------------
V Témach dňa sme vám osobitne predstavili v paľbe ostrých otázok každého jedného kandidáta a ponúkli vám aj spoločné diskusie všetkých z nich. Veríme, že sme vám pomohli v tom, aby ste napokon vybrali toho najlepšieho kandidáta na prezidenta SR. Ďakujeme vám za pozornosť i vašu priazeň. Dovidenia. 

Ľuba ORAVOVÁ, moderátorka
--------------------
Dovidenia.

30.3.2014
STV1
Zhodnotenie prezidentských volieb
30.3.2014    STV1    str. 01   11:55 O päť minút dvanásť
            
Martin STRIŽINEC, moderátor
--------------------
Želám pekný deň, príjemné nedeľné poludnie. Som Martin Strižinec a je O 5 minút 12. Poznáme výsledky prezidentských volieb 2014. Novým slovenským prezidentom bude Andrej Kiska. Dnes to budeme práve v tomto volebnom štúdiu RTVS a v relácii O 5 minút 12 analyzovať, rozoberať, komentovať. Hostia, Marek Maďarič, Pavol Frešo, Igor Matovič a Andrej Hrnčiar. Na druhej strane štúdia bude Eduard Chmelár a Tibor Madleňák. Poďme sa pozrieť na tie základné čísla, ktoré nám dnes v noci vyšli z prezidentských volieb. Pripomenieme najskôr účasť, volila viac ako polovica všetkých oprávnených voličov, 50,48%. To je účasť v druhom kole týchto prezidentských volieb. No a čo sa týka výsledkov, pripomenieme si aj tieto čísla, teda zisky oboch kandidátov. Novým prezidentom bude Andrej Kiska. Získal viac ako 59% hlasov. V reálnych číslach je to 1 307 065. Zisk Roberta Fica, volebná porážka, 40,61%, jeho zisk v reálnych číslach 893 841. V tejto chvíli sme sa chceli spojiť s budúcim prezidentom Slovenskej republiky Andrejom Kiskom, ale z jeho volebného štábu prišla informácia, že žiaľ v tejto relácii to možné nebude. Tak si pripomeňme jeho slová, ktoré povedal uprostred volebnej noci, keď už vedel, že sa stane budúcim prezidentom. 

Andrej KISKA, budúci slovenský prezident
--------------------
Ďakujem, ďakujem, ďakujem, ďakujem, ďakujem všetkým. Poprosím, ja len pár slov, len pár slov. Ďakujem, ďakujem, ďakujem všetkým. V prvom rade ďakujem všetkým voličom, že prišli voliť, že prišli voliť a dali mne ako prezidentovi silný mandát. Ďakujem pravdaže voličom, ktorí volili mňa, pretože vďaka ním budem za chvíľku novým prezidentom Slovenska. Chcem povedať, že to, čo som sľúbil, to, čo som sľúbil, aj splním. Sľúbil som, že budem prezidentom všetkých občanov a že budem ľudí spájať a ľudí motivovať. Slovensko je krajina úžasných ľudí. Máme nádhernú krajinu a je len na nás, ako to všetko, čo tu máme, využijeme pre to, aby sme mohli byť pyšní na našu krajinu, aby mladí ľudia tu chceli žiť a aby sme sa tu cítili dobre. Ako prezident vrátim dôveru v prezidentský úrad. Do tejto kampane, do tohto boja som vchádzal kvôli jednému, kvôli ľuďom našej krajiny a svoj sľub aj splním. Ako prezident budem stáť za nimi, budem stáť za ľuďmi, za každým slušným človekom našej krajiny. A sľubujem, sľubujem, že to, čo tak veľmi potrebujeme, pokúsim sa naplniť, pokúsim sa poľudštiť našu politiku, pokúsim sa vrátiť naspäť dôveru, slušné slovo, pretože ľudia sú už znechutení z hádok a zo všetkého. A ako prezident spravím všetko preto, aby sa stala naša politika na Slovensku ľudskejšia. Dovoľte mi ešte raz takto poďakovať v prvom rade všetkým tým mojim podporovateľom, ktorí boli za mnou stáli. Chcem sa poďakovať ľuďom z Popradu, ktorí sú tu, ľuďom z bratislavského štábu. Chcem sa poďakovať mojej rodine a zvlášť mojej manželke, ktorá žiaľ tu dnes nie je s nami. A chcem sa poďakovať aj vám všetkým, že ste tu dnes prišli, aby ste zažili túto fantastickú atmosféru spolu so mnou. Ďakujem vám všetkým. V najbližších dňoch verím, že to zoberiete s porozumením, zoberieme si pád dní oddychu. Potom som pravdaže pripravený odpovedať na všetky vaše otázky. Ale teraz prosím aspoň vašich otázok, nech sa páči. 

redaktor
--------------------
Pán Kiska, chcem sa opýtať, v prvom rade vám teda gratulujem v víťazstvu a chcem sa opýtať, ako hodnotíte výsledok vášho súpera, pána Fica, ktorý bol pomerne prekvapivo slabý a zároveň či vaše víťazstvo nezmení vaše rozhodnutie, čo sa týka podania trestného oznámenia, či ho povedzme nestiahnete?

Andrej KISKA, budúci slovenský prezident
--------------------
Výsledok, ktorý som dosiahol, je výsledok rozhodnutia občanov našej krajiny a som im za to veľmi vďačný. Je to ich rozhodnutie a je to obrovský mandát. Ale pre mňa aj obrovský záväzok. Čo sa týka oznámenia, to teraz absolútne neriešim, riešime to, ako dopadla táto noc a čo nás čaká v najbližších dňoch. 

redaktor
--------------------
Pán Kiska, platí vaše pôvodné vyhlásenie, že prvá zahraničná cesta povedie do Českej republiky?

Andrej KISKA, budúci slovenský prezident
--------------------
Pravdaže áno. Ak nie sú ďalšie otázky, ja sa vám teraz poďakujem, poďakujem sa. Ďakujem. 

Martin STRIŽINEC, moderátor
--------------------
Sledujete povolebné O 5 minút 12. Dnes nielen na Jednotke, ale mimoriadne aj na Rádiu Slovensko. Počuli sme slová budúceho prezidenta Slovenskej republiky Andreja Kisku bezprostredne potom, ako už bolo jasné, že vyhral prezidentské voľby 2014. Ešte možno jedna aktualita z agentúr, novému alebo budúcemu prezidentovi blahoželá aj ten súčasný prezident Ivan Gašparovič a povedal, že dúfa, že nová hlava štátu bude svoju funkciu vykonávať s pocitom zodpovednosti za pokojnú budúcnosť Slovenskej republiky a jej občanov. Prvý hosť, Marek Maďarič, podpredseda Smeru, šéf volebnej kampane Roberta Fica, zároveň aj minister kultúry. Pán Maďarič, vitajte, pekný deň vám želám. 

Marek MAĎARIČ /Smer-SD/, podpredseda strany
--------------------
Dobrý deň prajem.

Martin STRIŽINEC, moderátor
--------------------
Bol Robert Fico dobrým kandidátom na prezidenta? 

Marek MAĎARIČ /Smer-SD/, podpredseda strany
--------------------
Myslím si, že bol najpripravenejším z hľadiska skúseností, z hľadiska ľudských síl, celkovej pripravenosti. 

Martin STRIŽINEC, moderátor
--------------------
Nemalo to byť predsa len možno trochu inak, že by kandidoval niekto iný za Smer a Robert Fico by sa zaňho jasne postavil ako silný úradujúci premiér? 

Marek MAĎARIČ /Smer-SD/, podpredseda strany
--------------------
To sú, môžme dnes špekulovať aj z hľadiska toho, ako voľby dopadli. Ale opakujem, ponúkli sme Slovensku z celej tej plejády najprv 15, potom 14 kandidátov, podľa môjho názoru, človeka najpripravenejšieho. Ale predsa len dovoľte mi aj poďakovať voličom, ktorí využili svoje právo a zúčastnili sa volieb prezidenta Slovenskej republiky, osobitne voličom Roberta Fica a aj poblahoželať Andrejovi Kiskovi. 

Martin STRIŽINEC, moderátor
--------------------
Robert Fico pred dvoma týždňami povedal v tomto štúdiu, že voľby sú referendom o mne a o Smere. Prehral, tak čo teraz nastane po tom nie v tom referende? Čo bude ďalej?

Marek MAĎARIČ /Smer-SD/, podpredseda strany
--------------------
Z tohto hľadiska, ako to povedal, určite neprehral. Prehral v zmysle, že prezidentom sa stane Andrej Kiska. Na druhej strane ten výsledok, ktorý dosiahol, pomerne presne kopíruje to rozloženie politických síl, ak sa chceme na prezidentské voľby pozrieť aj v tomto širšom politickom kontexte, kedy Robert Fico oslovil vyše 40% voličov a ten zvyšok opozičný reprezentuje niečo pod 60%. Z tohto hľadiska Robert Fico potvrdil tú pozíciu aj svoju, aj ako reprezentanta strany Smer- Sociálna demokracia. Tých takmer 900 000 voličských hlasov aj zodpovedá tej aktuálnej preferenčnej polohe strany Smer. Čiže z tohto hľadiska si myslím, že skôr tú svoju pozíciu potvrdil. A z tohto hľadiska ten výsledok určite by som nehodnotil ako nejaký katastrofálny, naopak.

Martin STRIŽINEC, moderátor
--------------------
V noci ste povedali, že budete analyzovať tie výsledky ďalej, ale potvrdilo sa aj to, aj o čom sme sa tu my rozprávali, že časť voličov Smeru jednoducho ako keby nechcela, aby Robert Fico skončil v premiérskom úradu a nechceli, aby sa stal prezidentom. Čo ste podcenili? 

Marek MAĎARIČ /Smer-SD/, podpredseda strany
--------------------
To ste pomerne presne pomenovali. Toto bolo riziko kandidatúry Roberta Fica ako premiéra, pretože naozaj sme postavili nie nezanedbateľný počet voličov Smeru pred dilemu, či majú dať hlas Robertovi Ficovi ako budúcemu prezidentovi, ale tým pádom ho vlastne poslať preč z pozície premiéra, v ktorej ho mnohí títo voliči asi radi videli. To znamená, že tu sa nám asi nepodarilo všetkých dostatočne presvedčiť o tom, že tento postup je aj pre Smer dobrý, že je to významná funkcia, na ktorú Robert Fico má nielen právo, ale povedal by som možno aj nejaký záväzok v tomto čase kandidovať. Takže toto bol jeden z tých faktorov, ktorý určite bol rizikový a asi aj spôsobil teda nakoniec to, že Robert Fico neuspel v týchto voľbách.

Martin STRIŽINEC, moderátor
--------------------
V tých posledných dňoch Robert Fico trochu zmenil tú rétoriku a napokon ste zvolali aj tlačovú konferenciu, kde ste vystúpili všetci podpredsedovia Smeru a deklarovali navonok tú jednotu strany. Nemali ste takéto gesto urobiť oveľa skôr?

Marek MAĎARIČ /Smer-SD/, podpredseda strany
--------------------
Aj o tom sa dá špekulovať.každopádne určite sme chceli vyslať aj takýto signál k voličom, pretože boli sme spochybňovaní v tom zmysle, že ak Robert Fico uspel a Smer by sa začal štiepiť. Dnes naopak vznikla situácia, na všetkom zlom je aj niečo dobré, kedy si myslím, že tieto voľby naopak ten súdržný Smer ešte viac stmelia a dokonca si myslím, že stmelia aj našich sympatizantov.

Martin STRIŽINEC, moderátor
--------------------
Dobre. Kde podľa vás ste tie chyby urobili, ak teda nejaké sú, tak čo si teraz možno už po tej prvej analýze nočnej vyčítate ako šéf volebnej kampane?

Marek MAĎARIČ /Smer-SD/, podpredseda strany
--------------------
Opakujem, že jeden z tých faktorov bolo to samotné riziko kandidovania aktuálneho premiéra. To treba povedať, je to tak a asi mnohí voliči Smeru sa s tým nevedeli dostatočne dobre vyrovnať. A z druhej strany sme čelili spoločenskému fenoménu, ak by som to ja pomenoval, kedy veľká časť verejnosti si želala mať na pozícii prezidenta nepolitika. Tieto veci sa nejakým spôsobom zliali, samozrejme, k tomu ďalší faktor, že ako keby aj tie opozičné strany si chceli cez tieto prezidentské voľby vybaviť svoje účty s Robertom Ficom. A Andrej Kiska sa stal určitým agregátom takéhoto opozičného nazerania. Takže to sú podľa mňa v tejto chvíli tie dva hlavné faktory. A nemal som ešte priestor, naozaj, verte mi, ísť hlbšie do tej analýzy, do jednotlivých čísiel a tých dôvodov. 

Martin STRIŽINEC, moderátor
--------------------
Ale povedali ste, že ľudia chceli nepolitika. Andrej Kiska oslovil istú skupinu ľudí, bolo ich napokon dosť na to, aby sa stal budúcim prezidentom. Ale prečo Smer nelovil aj v týchto vodách tých ľudí, ktorí sú znechutení z politiky? Prečo ste sa nesnažili osloviť práve túto skupinu ľudí a možno ste volili medzi voličmi tradičných strán, keď zoberieme tú dohodu s KDH na Ústave, bola to správna cesta? Nemali ste osloviť tých ľudí, ktorí bežne možno voliť nechodia, že by ste si rozšírili ten vlastný prirodzený elektorát?

Marek MAĎARIČ /Smer-SD/, podpredseda strany
--------------------
Ak to chcete takto vidieť, povedzme ako súboj politika s nepolitikom, tak ešte Robert Fico oproti iným politickým kandidátom dopadol naozaj veľmi dobre a tú svoju pozíciu potvrdil. A jednoducho sa domnievame, že na tento úrad by sa malo kandidovať už s istými politickými skúsenosťami. A dnes ťažko povedať z tých 900 000 hlasov, koľko je povedzme tých voličov Smeru, koľko je z nejakých iných strán, koľko tam bolo nerozhodnutých. Myslím si, že tam je nejaká skupina aj takýchto, pretože domnievam sa, že a to sa nikdy nebude dať vyčísliť, ale určite veľmi zaujímavý počet voličov Smeru aj v tom druhom kole zostal doma, hoci sa nám podarilo zmobilizovať, ten nárast samozrejme je pomerne veľký oproti prvému kolu, ale z toho dôvodu, ktorý som vám povedal, si myslím,ž e práve niektorí voliči Smeru napriek všetkému uprednostnili to, aby Robert Fico zostal premiérom a predsedom Smeru. 

Martin STRIŽINEC, moderátor
--------------------
Vysvetlil podľa vás vlastným voličom dostatočne, prečo chce byť prezidentom?

Marek MAĎARIČ /Smer-SD/, podpredseda strany
--------------------
To sú možno otázky aj povedzme na mňa ako na šéfa kampane, ako sme dokázali tento hlavný problém kandidatúry Roberta Fica zvládnuť, či komunikačne alebo inými formami. 

Martin STRIŽINEC, moderátor
--------------------
Andrejovi Kiskovi v debatách odkazoval, že ako prezident nič nezmôže a na druhej strane zdôrazňoval, že význam úradu prezidenta bude v ďalších rokoch rásť. Neboli aj tieto vyjadrenia, ktoré sa de facto navzájom odporujú si, ďalším faktorom, ktorý mohol voličov Smer zmiasť?

Marek MAĎARIČ /Smer-SD/, podpredseda strany
--------------------
Nemyslím si. Ja zase si myslím, že tí ľudia sú pomerne vnímavý a ak mu hovoril, že nič nezmôže, tak v tých témach, ktoré pán Kiska nastoloval. To znamená, že postavil sa do polohy človeka prezidenta, ktorý bude riešiť problémy zdravotníctva a nezamestnanosti mladých ľudí a tam mu Robert Fico veľmi jasne povedal, že v týchto veciach naozaj prezident veľa nezmôže. A naopak ten význam staval do polohy akéhosi politického lídra, pretože Slovensko a nielen Slovensko, samozrejme, v týchto a v budúcich rokoch bude čeliť mnohým zložitým situáciám v rámci Európskej únie, v rámci nejakej krízy medzi Spojenými štátmi a Ruskou federáciou, Spojenými štátmi a Európskou úniou a Ruskou federáciou na tej druhej strane, takisto stále prebiehajúca hospodárska kríza s rôznymi dopadmi. Čiže z tohto hľadiska ten prezident naozaj môže zohrať úlohu toho zjednotiteľa, toho človeka, ktorý udržuje nejaký sociálny zmier, ktorý vie, samozrejme, pokiaľ sa vyzná v politike, aj formovať tú atmosféru politickú v štáte. 

Martin STRIŽINEC, moderátor
--------------------
Ešte jedna otázka týmto smerom. Bude tá úloha, respektíve sila úradu prezidenta rásť aj napriek tomu, že víťazom volieb je Andrej Kiska alebo to platilo iba v prípade Roberta Fica. 

Marek MAĎARIČ /Smer-SD/, podpredseda strany
--------------------
Andrej Kiska pre mňa stále zostáva otáznikom a on bude musieť a vlastne my čakáme, ako sa zachová, ako naplní napríklad, akým obsahom naplní pojem protiváha vláde. Či sa stane naozaj prezidentom všetkých ľudí a že či bude pristupovať aj k politickej scéne objektívne alebo či sa náhodou nestane, povedal by som, nejakým opozičným prezidentom. Od neho závisí, akým spôsobom sa týchto vecí chopí. Má tu nevýhodu, že naozaj z hľadiska politiky je neskúsený, ale teoreticky samozrejme aj on môže dať prezidentskému úradu nejaký vyšší význam. Ale v tejto chvíli pre mňa veľa otáznikov, možno tie budúce týždne nám už napovedia, ako sa dokáže rýchlo zorientovať v tejto sfére.

Martin STRIŽINEC, moderátor
--------------------
Dám ďalšie doplňujúce otázky, ale pozrime sa na túto mapu. Robert Fico dokázal vyhrať, keď sa pozrieme na mapu podľa krajov, iba v Trenčianskom kraji. Sklamanie veľké? Predstavovali ste si takto, inak?

Marek MAĎARIČ /Smer-SD/, podpredseda strany
--------------------
No veril som v tesný výsledok, či na jednu alebo na druhú stranu. A výsledok je taký, aký je. Je to pomerne presvedčivé víťazstvo pána Kisku. Ale opakujem, na druhej strane aj potvrdenie toho počtu podporovateľov Roberta Fica, ktoré zodpovedá tej súčasnej situácii, podpore vlády. Čiže z tohto hľadiska sa na to treba dívať aj, no tak hodnotenia môžu byť rôzne. Určite že tá prehra ma mrzí. 

Martin STRIŽINEC, moderátor
--------------------
Ešte máme aj mapu podľa okresov. Ta je to už červenšie trochu. Ktorý z tých regiónov je pre vás osobne sklamaním, že sa vám ho nepodarilo získať?

Marek MAĎARIČ /Smer-SD/, podpredseda strany
--------------------
No viete, to máte tak, či pristúpite k veciam ako k výzve alebo k nejakému potvrdeniu veci. Pre mňa by bolo najväčším zadosťučinením, keby sme povedzme dokázali zvíťaziť dajme tomu v Bratislave. Ale naozaj sa nedá celkom zase na druhej strane preklápať ten pohľad nejakých parlamentných volieb do tých volieb prezidentských, lebo zase sú to priame voľby, tie počty tým pádom sú iné ako keď je pomerné zastúpenie, preratávajú sa hlasy, niektoré prepadnú. Takže skôr sa možno dá z hľadiska počtu tých voličov, ktorí sa postavili za Roberta Fica ako za dnes kandidáta de facto jednej strany a za pána Kisku, ktorý zlial či nespokojných alebo vlastne voličov tých iných strán, ktoré sa proste jedna za druhou stávali zaňho. Čiže možnože tam zohral úlohu aj určitý taký pokus, povedal by som, postaviť do polohy, že teraz si vybavme účty s Robertom Ficom, keď to nevieme v parlamente, no tak si to vybavme s ním cez prezidentské voľby. 

Martin STRIŽINEC, moderátor
--------------------
Vrátim sa ku kampani. Scientológia, úžerníctvo. Nemali tie obvinenia presne opačný efekt ako ste chceli dosiahnuť koniec koncov?

Marek MAĎARIČ /Smer-SD/, podpredseda strany
--------------------
To neboli obvinenia, to boli fakty, ktoré proste sa pomenovali. Mňa mrzí alebo teda je to zvláštne, ale proste aj s tým sa treba nejako zmieriť, my sme sa nikdy nesťažovali na to, ani to teraz teda nebudem robiť, len krátko poviem, že si myslím, že tá kampaň bola dominantne kampaňou proti Robertovi Ficovi od toho prvé dňa. Keď si zoberiete v tom kvante tých billboardov, na sociálnych sieťach, ale určitým médiám, najmä SME, by som povedal, že to je taká tá vlajková loď toho mediálneho štábu Andreja Kiska, tak tá to otočila do polohy ako keby bol obeťou nejakej strašnej antikampane Andrej Kiska. Nie je to tak, Robert Fico mu proste povedal, či cez tlačovku alebo v niektorých diskusiách, tie fakty, ktoré tu boli, ktoré boli už aj dávnejšie známe a považoval ich z hľadiska jeho kandidatúry za sporné alebo rizikové. To znamená, to je otázka spôsobu podnikania, otázka nejakého možného ovplyvnenia nejakou sektou a otázka, ktorú nadniesol dajme tomu spolupracovník pána Kisku niekdajší, ktorý hovoril o zneužití charity. Takže nič to nebolo také, čo by prekračovalo nejaký rámec alebo niekto by to mohol hodnotiť, že to boli nejaké podrazy alebo neférové úroky. Takisto aj pán Kiska veľmi často.

Martin STRIŽINEC, moderátor
--------------------
Len či ste aktivizovali správnu časť voličov týmito vyhláseniami? 

Marek MAĎARIČ /Smer-SD/, podpredseda strany
--------------------
No tak z hľadiska, hovorím, toho počtu sme aktivizovali tých našich asi v tej miere, v akej to bolo možné, ale nedá sa tá kampaň zjednodušiť povedzme len na, povedzme, tieto témy. To je tých faktorov je strašne veľa a naozaj v tejto chvíli nie som pripravený vám odpovedať tak, ako možno by ste chceli, lebo to nemám presne zanalyzované a neviem, či sa to aj vôbec dá ísť do takýchto detailov, že čo ktorý faktor spôsobil. 

Martin STRIŽINEC, moderátor
--------------------
Robert Fico: "Ak sa pán Kiska stane prezidentom, skončí sa to veľkým konfliktom, ktorý si Slovensko nemôže dovoliť." O akom konflikte premiér hovoril?

Marek MAĎARIČ /Smer-SD/, podpredseda strany
--------------------
Myslím si, že reagoval na opakované signály alebo vyjadrenia pána Kisku, že chce byť protiváhou vláde. Pretože treba byť korektní a treba aj povedať, že viackrát Robert Fico povedal, že bude rešpektovať víťazstvo pána Kisku, vo volebnú noc mu zablahoželal a tie vzťahy z našej strany, povedzme teraz ako vlády, chcú a budú k prezidentovi štandardné. Je otázka, akým obsahom naplní pán Kiska ten pojem protiváha vlády. A druhá vec, ktorú som už spomenul, či dokáže byť nadstranícky alebo či bude inklinovať k nejakému politickému spektru na úkor iného. 

Martin STRIŽINEC, moderátor
--------------------
On povedal v noci, že chce ľudí spájať, poľudštiť politiku a dodal, že ľudia sú znechutení z hádok. Čiže on asi sa ani na nejaký konflikt zásadný nechystá podľa toho, čo hovorí. Ale vy čakáte, že či to tak reálne bude?

Marek MAĎARIČ /Smer-SD/, podpredseda strany
--------------------
No ešte raz, keď mi túto otázku kladiete, ja hovorím za nás, chceme, aby tu boli štandardné vzťahy medzi vládou a prezidentom. Pán Kiska opakovane hovoril, že chce byť protiváhou vláde. Čiže v tejto chvíli od neho závisí, čím tento pojem protiváha vláde naplní. Lebo my nevieme, čo to bude znamenať. No hádky, viete, to je, zase by sme si museli povedať, čo sú hádky, ktoré sú v podstate očakávané v demokracii a čo nie. Zase predstava, možno že to vyplýva z jeho neskúsenosti, že sa nebudeme nebodaj politické strany sporiť a hádať, je naivná. Veď na to je parlament, aby sa tam súťažilo s názormi, aby sme sa aj tu keď prídu nejakí kolegovia, tak aby sme sa pohádali. Pretože jednoducho demokracia je súťaž názorov, aj hádok. Samozrejme, zase ide o tom, či mal na mysli, či sľubuje nejaký raj, ale zas neviem, akým spôsobom by to dosiahol. 

Martin STRIŽINEC, moderátor
--------------------
No, nechajme to na neho. Čo čaká Smer teraz? Čaká nás rekonštrukcia vlády napríklad? Môže byť aj toto dôsledok prezidentských volieb? 

Marek MAĎARIČ /Smer-SD/, podpredseda strany
--------------------
Nemyslím si, že prezidentské voľby a ich výsledok zadáva nejaký motív na rekonštrukciu vlády. K rekonštrukcii vlády môže prísť v akomkoľvek okamihu z dôvodov, ktoré nesúvisia s prezidentskými voľbami. A čo sa týka volieb a Smeru, tak na jednej strane si myslím, že Robert Fico tú pozíciu tým počtom hlasov potvrdil, na druhej strane určite by bola otázka na mieste na mňa a na moju zodpovednosť ako šéfa volebného tímu vo vzťahu k výsledok týchto volieb. 

Martin STRIŽINEC, moderátor
--------------------
Čo to znamená?

Marek MAĎARIČ /Smer-SD/, podpredseda strany
--------------------
To znamená, že pokiaľ tá otázka bude postavená, tak jej budem čeliť zásadným spôsobom. 

Martin STRIŽINEC, moderátor
--------------------
Skončíte ako podpredseda Smeru, mám to tak chápať? 

Marek MAĎARIČ /Smer-SD/, podpredseda strany
--------------------
No zásadným spôsobom môže znamenať aj skončenie vo funkciách, hej. 

Martin STRIŽINEC, moderátor
--------------------
Všetkých, aj na ministerstve?

Marek MAĎARIČ /Smer-SD/, podpredseda strany
--------------------
Ešte raz, toto je, spýtali ste sa ma, čo to znamená v Smere. Povedal som, z hľadiska Roberta Fica si myslím, že tú pozíciu potvrdil. Ale potom môžeme hovoriť o tom, že je tu logicky a vždy by to tak malo byť pomenované, že niekto nesie nejakú zodpovednosť a aj sa k tej zodpovednosti hlásim ako šéf volebného tímu, či už ten výsledok bol objektívne taký alebo subjektívne taký. A ak sa toto stane na našich orgánoch, lebo to je otázka smerom dovnútra do Smeru, ak sa stane súčasťou debaty, tak povedzme takýmto otázkam budem čeliť tak ako sa im čeliť podľa môjho názoru má. Všetko ostatné, povedal by som, teraz je nejaké predbiehanie. Ale ak hovorím zásadne, tak áno, je to, bol by to aj odchod z funkcií. Ale teraz nechcite odo mňa takých, onakých, hentakých. Ja len hovorím, že toto je podľa mňa otázka na mieste, čo sa týka Smeru. 

Martin STRIŽINEC, moderátor
--------------------
Týka sa to aj ďalších ľudí ešte?

Marek MAĎARIČ /Smer-SD/, podpredseda strany
--------------------
Ja hovorím o sebe. Myslím si, že som sa dosť jasne vyjadril. 

Martin STRIŽINEC, moderátor
--------------------
A kedy si strana vydiskutuje výsledky volieb?

Marek MAĎARIČ /Smer-SD/, podpredseda strany
--------------------
Neviem, naozaj neviem. Sám pán premiér povedal, že a to tiež musíte uznať, nejaký oddych tam musí byť aj z hľadiska jeho zranenia. Takže vlastne tieto veci netreba šiť horúcou ihlou, treba si naozaj veci nejakým spôbom stráviť a nejde o nejakú kozmickú rýchlosť, ide o nejaké správne rozhodnutie a postavenie sa k veci.

Martin STRIŽINEC, moderátor
--------------------
Zatiaľ ďakujem, pán Maďarič a presúvam sa na druhú stranu štúdia za našimi ďalšími hosťami, Eduardom Chmelárom, rektorom Akadémie médii. Pekný deň. 

Eduard CHMELÁR, rektor Akadémie médii
--------------------
Dobrý deň prajem.

Martin STRIŽINEC, moderátor
--------------------
A je tu aj Tibor Madleňák po volebnej noci, volebný geograf z Univerzity Mateja Bela v Banskej Bystrici. Pán Chmelár, čo tieto voľby povedali o Slovensku? 

Eduard CHMELÁR, rektor Akadémie médii
--------------------
Tieto voľby treba pozorne čítať, lebo ja sa trošku až usmievam nad tou hystériou. Chápem eufóriu z porážky Roberta Fica, ale nechápem to nadšenie a nereálne očakávania, čo sa týka Andreja Kisku. Tieto voľby ukázali predovšetkým to, že Robert Fico dosiahol s touto politikou strop svojich možností a buď prehodnotí celkové zameranie politiky a tým myslím aj voličské skupiny, cieľové skupiny, na ktoré sa orientuje alebo si vypýta aj konkurenciu zľava. Pretože to, na čo sa sústreďoval, mu absolútne nevyšlo. Pre mňa bolo najväčším prekvapením to, ako Robert Fico z čisto profesionálneho hľadiska, respektíve jeho tím, prepáčte za výraz, pokašľal túto kampaň. Tá kampaň bola zmätočná. Proste v kampani platí, že posolstvá musia byť jasné a musíte sa ich držať. On bol nervózny, posolstvá menil, menil cieľové skupiny, pytliačil v konzervatívnych vodách. Andrej Kiska navyše práve vďaka tomu stiahol významnú časť voličov liberálnej ľavice. To bola z jeho strany veľmi zlá kampaň a buď si z toho vyvodí nejaké dôsledky pre svoju ďalšiu politiku alebo bude nasledovať postupný úpadok Smeru. 

Martin STRIŽINEC, moderátor
--------------------
Aká by mala byť tá reflexia alebo teda sebareflexia v Smere momentálne po takýchto voľbách?

Eduard CHMELÁR, rektor Akadémie médii
--------------------
Ja som to už povedal, Smer by si mal uvedomiť, že ak chce byť ľavicou, tak by mal vyznávať hodnoty európskej sociálne demokracie so všetkým, čo k tomu patrí. Smer momentálne je sociálno-konzervatívna strana, nie je to ľavica, už by sme to mali prestať používať tento pojem vo vzťahu k Smeru, pretože Smer nie je ľavica, hoci sa tak tvári. To voličstvo, ktoré si vybral, má proste úplne iné hodnoty. A naopak tie posolstvá, ktoré Robert Fico pertraktoval hlavne v tej prvej časti druhého kola volieb, sa ukázali, že ten volič si radšej vybral originál konzervatívny v tomto prípade ako jeho náhradu. 

Martin STRIŽINEC, moderátor
--------------------
Vy ste povedali, že aj keď Andrej Kiska nebude silným prezidentom, treba, aby ho bolo vidieť v prelomových situáciách. Ale prečo podľa vás nebude silným prezidentom? Dostal 1 300 000 hlasov, viac ako Smer v parlamentných voľbách. 

Eduard CHMELÁR, rektor Akadémie médii
--------------------
Toto je strašne zlé číslo. To je opäť, to je zmiešavanie systému parlamentných volieb a prezidentských volieb. Toto boli voľby. 

Martin STRIŽINEC, moderátor
--------------------
Otázka mandátu. 

Eduard CHMELÁR, rektor Akadémie médii
--------------------
To nejde o mandát, viete, usudzovať z toho, že dostal v druhom kole toľko hlasov, ktoré už boli hlasy proti Robertovi Ficovi, nie za Andreja Kisku, je veľmi mylné v zmysle toho, že by sme teraz povedali, že pre Smer ako stranu to bol totálny debakel. To je veľmi zlé, keď to takto čítame. A čo sa týka Andreja Kisku, samozrejme, tam teraz nebude vôľa nejakým spôsobom posilňovať mu právomoci a ja si myslím, že je to na škodu veci. A tu mi dovoľte, poviem jednu kacírsku otázku. Všetci používajú prezidentský systém ako strašiaka. Ale z hľadiska deľby moci, z hľadiska toho systému bŕzd a protiváh je prezidentský systém, kde je prezident nezávislý od vlády a parlamentu, lepším systémom deľby moci. Lebo v parlamentnej demokracii, čo je skôr ústavná alebo ilúzia interpretácie Ústavy v našom prípade ako realita, platí, že ten parlament je závislý od vládnej väčšina tak, že to vidíme, že sa rozhoduje ako gladiátorským spôsobom a dokonca Robert Fico sľúbi US Steelu, podpíše záväzok ako predseda vlády, ako šéf výkonnej moci, že zmeny zákony. A toto nevyvolalo žiadne reakcie ani medzi novinármi. Veď to by v klasickej parlamentnej demokracii bol škandál. Ale tu parlament nie je nezávislý. Čiže ja si myslí, že postupný prechod aspoň k poloprezidentskému režimu by dosť výrazne zlepšilo jednak deľbu moci a jednak odstránenie tých partokratických prvkov, ktoré majú všetci v zuboch. Ale na toto tu teraz momentálne nebude vôľa, lebo samozrejme bude z jednej strany tlak na to, aby sa právomoci prezidenta čo najviac utlmili a na druhej strane bude závisieť od Andreja Kisku, či sa naozaj dokáže vymaniť z toho zovretia opozičných síl a bude naozaj nezávislým prezidentom alebo bude len akousi bábkou v hre niekoho iného. Pretože to, čo nám doteraz povedal, že on tu je pre ľudí, áno, o pár mesiacov sa dozvieme, pre ktorých ľudí, pretože toto je, on zatiaľ nič konkrétne nesľúbil. Hovoriť o tom, že to bude politika pre ľudí, to sa používa od čias Abraháma Lincolna, to sú proste frázy. Čiže v tomto zmysle triezvo uvažujúceho človeka, ktorý neprepadol tej hystérii, môže Andrej Kiska len príjemne prekvapiť, ale nič prevratné si od neho v tejto chvíli nemôže sľubovať. 

Martin STRIŽINEC, moderátor
--------------------
Ďakujem. Ôán Madleňák. Ktoré regióny v týchto voľbách prekvapili? A poprosím réžiu aj o tie mapy, ktoré máme k dispozícii. Mali by sme začať týmito okresmi, tam je to trošku farebnejšie ako keď sme sa pozerali v noci na tie volebné obvody. Čo vás z toho prekvapilo, možno čo sa týka účasti alebo zisku jednotlivých kandidátov?

Tibor MADLEŇÁK, volebný geograf, UMB v Banskej Bystrici
--------------------
Tak čo ma neprekvapilo, možno by som začal a to sú práve tie okresy, ktoré sú červené, pretože naozaj ide o regióny s veľmi vysokou a veľmi stabilnou podporou pre stranu Smer. Napríklad v tej západnej časti sa to veľmi podobá rozmiestneniu volebnej podpory pre stranu HZDS v časoch, keď mala HZDS vyššie zisky. Tú mapu treba ešte čítať opatrne v tom zmysle, že nevieme, napríklad niektoré tie okresy, ktoré sú modré, tak tam sú modré len kvôli zopár hlasom alebo v prípade Bardejova zopár stovák hlasov alebo Trebišova by ho mohlo zafarbiť načerveno. A ten Zemplín by sa celý ako región vyfarbil. Zároveň to stredoslovenské jadro, by sa tá červená farba rozšírila, ak by tie okresy ako sú Rimavská Sobota, Revúca alebo Rožňava neboli konštruované severojužným smerom, ale keby sme ich rozdelili. Čiže tam ja si myslím, že sa Robertovi Ficovi podarilo dosiahnuť jeden zo základných bodov stratégie a to mobilizovať svoj skalný elektorát. Práve v týchto regiónoch to vidno. Keď si porovnáme výsledky napríklad s parlamentnými voľbami, tak Medzilaborce v parlamentných voľbách 68, teraz 71. Čadca 66, 66 pre pána Fica samozrejme hovorím. Sobrance 65, 68 a tak ďalej. Čo sa mu už nepodarilo, tak to bolo pravdepodobne udržanie toho vysokého zisku z volieb 2012, ktorý bol v tých ostatných regiónoch. Čiže v tých regiónoch bol veľmi nepevný. A tam sa mu už tých voličov nepodarilo presvedčiť. Išlo napríklad, čo je prekvapivé aj vzhľadom na kampaň, tak ona bola zo strany Roberta Fica vedená nie v tej štandardnej socio-ekonomickej rovine, v ktorej sa profiloval predtým, ale v tej ideovo-hodnotovej a tam sa snažil oslovovať ten povedzme potenciál konzervatívneho voliča a konzervatívnych regiónov. Videl napríklad volebné zisky pána Procházku. A tam ako vidíme typicky konzervatívne regióny ako sú Orava, okres Ružomberok, Sabinov, Levoča, Prešov, sú sfarbené namodro. 

Martin STRIŽINEC, moderátor
--------------------
Ja len podotýkam, že počujú nás aj rozhlasoví poslucháči. Modrá patri Andrejovi Kiskovi, červená Robertovi Ficovi. 

Tibor MADLEŇÁK, volebný geograf, UMB v Banskej Bystrici
--------------------
Áno. Čiže tam pravdepodobne tá stratégia nezabrala a tieto regióny sa v týchto voľbách rozhodli podporiť nezávislého, nestranného kandidáta, keďže nemali na výber povedzme kandidáta konzervatívneho. 

Martin STRIŽINEC, moderátor
--------------------
Možno ešte otázka ďalšia. Myslím, máme ešte také mapy, v ktorých si vieme rozdeliť zisky Roberta Fica a Andreja Kisku zvlášť a vidieť, že v ktorých regiónoch oni sami bodovali najväraznejšie. Toto je mapa, ktorá nám ukazuje najnižší zisk Roberta Fica, bol 7,25%. Naopak najvyšší ako 67,49%. Čo k tomuto dodať?

Tibor MADLEŇÁK, volebný goegraf, UMB v Banskej Bystrici
--------------------
Áno. Toto nám potvrdzuje to, čo som hovoril, že existujú také tri silné regionálne jadrá volebnej podpory Smeru a takisto aj Roberta Fica, to je Zemplín, potom je to región Kysúc, ktorý pokračuje na stredné Považie a potom je to Horná Nitra. Nielen preto, že je to rodný región pána Fica. Na druhej strane stoja regióny, ktoré budeme mať vyfarbené výrazne pre pána Kisku, čiže tie mapy sú inverzné. Áno, tu ich vidíme. Čiže najmenšie hlasy, teda najmenej hlasov pre pána Fica a najviac pre pána Kisku bol jeho rodný Spiš. Veľké mestá, čiže to liberálno pravicové prostredie Bratislavy, Košíc, aj zo zázemím, s okolím. No a zaujímavá bola voľba aj povedzme maďarských regiónov, maďarského voliča, ktorá jednoznačne bola v prospech Andreja Kisku. Tam sa pán Robert Fico snažil v posledných dňoch kampane troška loviť aj v týchto vodách, ale dalo sa predpokladať, že to nebude úspešné. Bol to skôr taký, už ja by som odvážnejšie povedal, pokus zo zúfalstva alebo osloviť jednak konzervatívnych maďarských voličov a tak ďalej. Čiže tam je to jasné v tomto prípade. 

Martin STRIŽINEC, moderátor
--------------------
Ďakujem pekne. Pán Chmelár, ešte jedna otázka. Ako sa zmení teraz naša politická scéna? Čo bude najzaujímavejšie sledovať v tých nasledujúcich týždňoch a mesiacoch?

Eduard CHMELÁR, rektor Akadémie médii
--------------------
Tak samozrejme sú dva scenáre. Ten jeden je naozaj, že Andrej Kiska sa nejakým spôsobom pretaví do pozície nadstraníckeho prezidenta, ktorý, ako som povedal včera v inej televízii, bude naozaj prítomný iba v tých krízových situáciách. A ja si myslím, že od prezidenta by sme naozaj nemali očakávať viac. Tak ako neočakávate viac od hasiča, nemusíte ho stále vidieť, ale viete, že keď bude horieť, že on príde. A ak toto dokáže, ak ten Andrej Kiska v takýchto momentoch dokáže tú spoločnosť niekam posunúť, nič viac od neho nemôžeme čakať. Všetko ostatné sú nereálne ilúzie. Ten horší scenár by bol, keby naskočil na takú hru, že by sa pasoval takmer za lídra opozície a v tom prípade tu máme konflikt ako 90-tých rokov, čo je z dlhodobého hľadiska pre krajinu strašne nebezpečné, pretože tieto voľby ukázali, že polarizácia je historické prekliatie tejto krajiny. A prvoradou úlohou prezidenta, prvou vôbec ako nastúpi do funkcie, by malo byť pokúsiť sa aspoň, zostaňme reálni, pokúsiť sa nejakým spôsobom zaceliť tú obrovskú priepasť, ktorá vyústila až do studenej občianskej vojny. Toto je pre budúcnosť spoločnosti, slovenskej spoločnosti dosť nebezpečná vec. 

Martin STRIŽINEC, moderátor
--------------------
Zatiaľ ďakujem obom za vaše komentáre a analýzy a presúvam sa k nášmu hlavnému diskusnému stolu. Zostava sa nám rozšírila. Marek Maďarič zostal, ale je tu Pavol Frešo, predseda SDKÚ, pekný deń vám želám. 

Pavol FREŠO /SDKÚ-DS/, predseda strany
--------------------
Pekný deň prajem.

Martin STRIŽINEC, moderátor
--------------------
Igor Matovič, predseda hnutia Obyčajní ľudia a nezávislé osobnosti. Vitajte. 

Igor MATOVIČ/OĽaNO/, predseda hnutia
--------------------
Dobrý deň.

Martin STRIŽINEC, moderátor
--------------------
A Andrej Hrnčiar, ešte stále člen klubu Most-Híd, ale už to tak dlho nebude a odchádza z parlamentu. Vitajte, pekný deň.

Andrej HRNČIAR /Most-Híd/, poslanec NR SR
--------------------
Príjemný dobrý deň. 

Martin STRIŽINEC, moderátor
--------------------
No, čo vy na to? Máme po voľbách, novým prezidentom bude Andrej Kiska, pán Frešo. 

Pavol FREŠO /SDKÚ-DS/, predseda strany
--------------------
Tak ja myslím, že ten výsledok naozaj treba interpretovať tak ako nastal po tom druhom kole, to znamená, že ľudia jasne povedali, že nechcú dať všetko jednej strane. A to, čo nazýva Robert Fico referendom o sebe samom, bolo referendom cez 50% účasťou, takže bolo úspešné. A povedalo jasne Robertovi Ficovi, že ľudia nesúhlasia s jeho politikou. A myslím si, že to je v skutočnosti správne, lebo dávať všetko jednej strane je obrovské riziko. Máme s tým veľmi zlé skúsenosti. A som presvedčený rovnako, že aj to, že Robert Fico dostal takúto výraznú porážku, bude mať vplyv aj na jeho schopnosti vládnuť ďalej. Ja som /nezrozumiteľné/ tomu, čo pán Maďarič hovorí, ako optimisticky si vysvetľoval tento výsledok, ale bohužiaľ to nie je celkom pravda. Alebo vôbec to nie je pravda. Ja by som sa sporil hlavne v tej časti, že Robert Fico dva roky robil prezidentskú kampaň, neurobil žiadnu nápravu v zdravotníctve, žiadnu nápravu v školstve, všetko podriadil len tomu, aby mohol kandidovať na prezidenta. Naviac to vyhlásil referendom o sebe samom. A to referendum z jeho hľadiska bolo neúspešné. Som presvedčený, že to je dobrá správa pre Slovensko hlavne preto, že rôzne iné projekty ako napríklad vyvlastnenie zdravotných poisťovní alebo iné záležitosti, kde by sa dalo z daní ľudí platiť nejaké takéto excesívne projekty, tak už si Robert Fico nedovolí. 

Martin STRIŽINEC, moderátor
--------------------
Dobre, znamená ten výsledok, že čo by sa malo stať v Smere po tom referende, teda keď to tak čítate vy?

Pavol FREŠO /SDKÚ-DS/, predseda strany
--------------------
Tak ja nebudem dávať rady, ale viem jednu vec, že teraz je veľmi dobrá šanca pre stredopravú opozíciu riešiť problémy ľudí a tlačiť týmto spôsobom aj Smer, ktorý dva roky vôbec neriešil. 

Martin STRIŽINEC, moderátor
--------------------
Pán Frešo a nie je trochu škoda, že nevyhral kandidát Ľudovej platformy?

Pavol FREŠO /SDKÚ-DS/, predseda strany
--------------------
Ešte raz?

Martin STRIŽINEC, moderátor
--------------------
Že nie je trochu škoda, že v tom súboji nebol úspešný kandidát Ľudovej platformy alebo teda tej klasickej pravice?

Pavol FREŠO /SDKÚ-DS/, predseda strany
--------------------
Ja myslím, že tá otázka je tak, že či sa podarilo alebo nepodarilo v druhom kole zastaviť vládu jednej strany. Hovoril som o tom po prvom kole, ako to je s tými ostatnými kandidátmi. Keď to chcete, môžem to podrobne rozoberať, aj ako to bolo s ostatný i kandidátmi, ale myslím si, že po druhom kole tá odpoveď je úplne zrejmá. Nedali ľudia všetko jednej strane. Myslím si, že je to tak správne. A to, že ktorýkoľvek z tých iných kandidátov, či by bol lepší alebo nebol by býval lepší, som presvedčený, že tento signál je najdôležitejší v tejto fáze rovnako ako signál, že tá porážka bola tak veľká, že Robert Fico v tomto vlastnom referende neuspel a vlastne sa dostal pod obrovský tlak. A toto musí stredopravá scéna využiť. A keď sa vraciame k tomu, že či iný kandidát, ja to kľudne dokončím a myslím, že som to tu spomínal, spomeniem to ešte raz, tam bola jasný signál, že vlastne sa žiada generačná výmena na strane stredopravých politikov. Tak si vysvetľujem neúspech pána Hrušovského. A bol tam jasný ďalší signál, že predvolebné spolupráca so Smerom sa neodpúšťa. A to sú signály, podľa ktorých sa stredopravá scéna, myslím, musí v budúcnosti zariadiť aj ďalej. A tak sa dajú tie hodnoty, voľby hodnotiť. Ja ešte jedno a pol slova poviem k tomu, čo povedal pán Chmelár, lebo mi to ako demokratovi fakt nedá. Aká studená občianska vojna? Voľby sú o tom, že si vyberáte medzi viacerými možnosťami a ľudia si vybrali. Žiadna studená občianska vojna tu neprebieha. Je to normálne voľby, len si na to zvyknime. To za komunizmu všetci hlasovali rovnako. Takže úplne normálne to zoberme. Aj zajtra bude svietiť svetlo pouličné, pôjde električka. Nič sa nestane. Normálne voľby prebehli a výsledok je takýto. 

Martin STRIŽINEC, moderátor
--------------------
Reakcia Igora Matoviča.

Igor MATOVIČ/OĽaNO/, predseda hnutia
--------------------
Tak mne, ak dovolíte, ja by som, mne sa najviac v tejto chvíli žiada zaďakovať všetkým ľuďom, ktorí volili Andreja Kisku, lebo bez nich by určite nevyhral. A to, že ľudia nezostali doma a v takomto obrovskom počte dopriali kandidátovi Smeru Robertovi Ficovi, dnešnému premiérovi, debakel 6:1 alebo 60:40, tak si myslím, že ja naozaj znakom toho, že ľudia majú plné zuby po prvé štandardných politikov, štandardného prístupu k politike a majú plné zuby politiky Smeru za posledné dva roky. Jednoducho ľudia videli, že Robert Fico niečo sľúbil, Smer niečo sľúbil, sľúbil istoty a za dva roky sme sa nikam nepohli. Naďalej je 400 000 nezamestnaných tak ako bolo pred dvomi rokmi. A zo sľubov zostali prázdne frázy. A ja si takisto myslím, že mnoho aj voličov Smeru vyhodnotilo tieto voľby tak, že chcú dopriať Robertovi Ficovi, aby mal šancu splniť svoje sľuby a aby za dva roky, v roku 2016, skladal účty za sľuby, ktoré ľuďom dal. A preto jednoducho možno niektorí aj neprišli voliť. Teraz áno, počúval som pána Maďariča v tej prvej časti tejto diskusie, oni sa budú snažiť nájsť v tom niečo, že však vlastne to je všetko v poriadku.

Martin STRIŽINEC, moderátor
--------------------
No tak to robili všetci po každých voľbách, že vždy nájdete niečo pekné. 

Igor MATOVIČ /OĽaNO/, predseda hnutia
--------------------
Ja si myslím,ž e je fér povedať si, že utržili sme debakel, vyhodnotíme to, vstúpime si do svedomia, asi sme niečo pokazili a asi by sme konečne mali začať plniť sľuby, ktoré sme ľuďom pred dvomi rokmi dali. Takto by to bolo chlapské zo strany Smeru, zo strany Roberta Fica. Ale takisto asi ako pri prvom kole, keď dostal 28%, zrazu hovoril, že on očakával 29, 30, tak to je celkom v poriadku. Teraz bude hovoriť, že on očakával vlastne 41 asi. Ako je to smiešne z tohto pohľadu. Na druhej strane vyhodnotím, keď môžem teda ešte, čo ste sa ma pýtali, vlastne ako hodnotím tieto voľby, je to, že považujem to za obrovský úspech nezávislosti v politike. Ja som takto pred dvomi rokmi, keď sa ma pýtali, že kto by mal byť prezidentom, hovoril som, že bol by som veľmi rád, aby všetky politické strany dali ruky preč od prezidentských volieb a aby nechali prezidenta naozaj ľuďom, aby ten človek mohol byť nezávislý, nadstranícky. Som veľmi rád, aj keď sa všetci zo mňa smiali a všetky, či opozičné strany alebo tá vládna strana, ma zosmiešňovali a hovorili, že to je hlúposť, prezidentom musí byť politik, som veľmi rád, že Slovensko bude mať nepolitika, lebo takýto človek naozaj dokáže stáť za ľuďmi a dokáže nezávisle sadnúť si s politickými stranami a každej jednej, či to bude pravý, ľavý, červený, modrý, zelený, každej jednej povedať, robíš chyby mal by si ich napraviť. A v tomto by som zase zároveň chcel tak ako som poďakoval ľuďom za to, že prišli vo veľkom voliť, tak by som zase chcel poprosiť Andreja Kisku, aby čím skorej sa zbavil akejkoľve nálepky, že niečo on má s opozičnými stranami. Stránil sa tomu vlastne aj počas volebnej kampane a ja by som bol veľmi rád, aby sa v prvom rade pokúsil, tak ako hovoril aj pán politológ Chmelár, aby sa pokúsil byť naozaj prezidentom aj voličov Roberta Fica. Aby bol naozaj konečne na Slovensku prezident, ktorý bude stáť za všetkými ľuďmi bez ohľadu na to, kto ho volil. 

Martin STRIŽINEC, moderátor
--------------------
Pán Maďarič, chcete na niečo z toho zareagovať?

Marek MAĎARIČ /Smer-SD/, podpredseda strany
--------------------
Viete, tieto opozičné tančeky považujem za komické, ale doprajem tuná kolegom, nech prežívajú ešte dnes tú eufóriu. To, čo nevedia dokázať v parlamente, že ľudia urobili v prezidentských voľbách. Áno Robert Fico prehral v prezidentských voľbách, ale faktom je, že ho podporilo toľko voličov, že to nie je možné považovať za debakel. Je to možné považovať za potvrdenie toho počtu podporovateľov jeho a strany Smer a bodaj by ste, pán smerom od stredu doprava mali tieto problémy, pán Frešo. Bodaj by ste riešili to, čo s takou veľkou podporou robiť a ako ju ešte spôsobom zvyšovať. Takže prajem vám takýto úspech a neskrývajte sa vy za Andreja Kisku a neodtajujte svojho kandidáta Ľudovej platformy. Jednoducho myslím si, že je veľký otáznik a tam je tá debata v budúcnosti, ako sa bude chovať tých 60% voličov, ktoré Smer nikdy ani nemal, tých svojich 40 potvrdil. Tam je samozrejme hodená rukavica pre týchto pánov a pre ďalších, ktorí sa proste idú na tých ľudí vrhnúť a budú si svojim spôsobom ich nejako prisvojovať.

Martin STRIŽINEC, moderátor
--------------------
Keď sme pri výsledkoch prezidentských volieb, tak Andrej Hrnčiar je dôkaz toho, že niečo sa v slovenskej politike pohlo. Odchádzate z parlamentu spolu s Radoslavom Procházkom. Kedy to plánujete? Tak ako on, až po májovej schôdzi, to máte synchronizované?

Andrej HRNČIAR /Most-Híd/, poslanec NR SR
--------------------
Áno. Po májovej schôdzi, ale ja využijem to, že mám priestor a chcel by som zagratulovať víťazovi prezidentských volieb, sláva víťazovi, česť porazenému. Asi teraz nemá zmysel kopať do Smeru a do premiéra Fica. Treba sa zamyslieť asi nad tým, že čo nám odkázal volič a ten odkaz nám dal jasne už po prvom kole prezidentských volieb a ten odkaz znel, že volič chce zmenu, hľadá nádej, chce zmenu k pozitívnemu štýlu politiky a dal vysvedčenie volič všetkým štandardným politickým stranám, ktoré sú v parlamente.

Martin STRIŽINEC, moderátor
--------------------
Mení sa teraz ako podľa vás celkovo pohľad na politiku slovenskú?

Andrej HRNČIAR /Most-Híd/, poslanec NR SR
--------------------
Ja si myslím, že ten pohľad na politiku slovenskú sa začal meniť už pri voľbách do vyššieho územného celku, kde napríklad v Banskobystrickom kraji hľadali ľudia nádej. Hľadali zmenu a zmenu našli v extrémizme. Tu ide skôr o to, aby sme sa my zamysleli, štandardné politické strany.

Martin STRIŽINEC, moderátor
--------------------
Čiže pripúšťate, že aj vy ste teraz  v štandardnej politickej strane a ste nejakým spôsobom spoluzodpovedný za tú dezilúziu ľudí?

Andrej HRNČIAR /Most-Híd/, poslanec NR SR
--------------------
Ja si myslím, že z časti áno. Aj preto som urobil krok, že skladám mandát a že odchádzam z parlamentu vydať sa na tú ťažšiu  cestu a snažiť sa zapojiť do projektu Rada Procházku budovania siete osobnosti a ľudí naprieč spektrom politickým, teda naprieč celým Slovenskom, ktorí chcú ukázať, že tá politika sa dá robiť aj inakšie. Pretože ľudia sú znechutení negatívnou atmosférou, ktorá je aj v parlamente a mali by sme konečne vyslať aj pozitívny signál, pretože tu naozaj hrozí to, že ak sa nestane zmena, a teraz nehovorím, že v Smere, lebo to, čo si urobia v Smere, to je problém Smeru, ale na stredopravej časti politického spektra ak nenastane nejaká významná zmena a neobnoví sa dôvera ľudí v politikov a v politické strany, tak sa naozaj môže stať, že v roku 2016 uvidíme v parlamente extrémistov a anarchistov a to by sme asi neradi.

Martin STRIŽINEC, moderátor
--------------------
Pán Frešo, pokojne zareagujte. Ja vám dám  ešte takú podotázku, že vlastne aj z vašich úst dva roky zaznievalo, budujeme silnú alternatívu voči Smeru. Ale tá sa rozpadla  a teraz hovoríte o Andrejovi Kiskovi pochopiteľne v kontexte tej porážky Roberta Fica, ale ako o vašom prezidentovi. 

Pavol FREŠO /SDKÚ-DS/, predseda strany
--------------------
To sme sa neporozumeli. Ja som nepovedal o našom prezidentovi. Ja vám zopakujem. Hovorím, že jasným spôsobom ľudia odmietli dať všetko jednej strane.

Martin STRIŽINEC, moderátor
--------------------
A nie, že to nespôsobila túto zmenu Ľudová platforma, do ktorej ste vkladali veľké nádeje?

Pavol FREŠO /SDKÚ-DS/, predseda strany
--------------------
Nebudem na toto sebestredný, že ten alebo onen. Ja som popísal, keď sme tu pred dvoma týždňami boli a ja to znova zopakujem, že bola chyba, že Pavol Hrušovský sa zapojil do predvolebnej kampane Smeru. Bola to obrovská chyba. Ale to, čo je rozumný výsledok a zrozumiteľný je, že ľudia odmietli dať všetko jednej strane. Za to by som chcel skutočne poďakovať každej jednej voličke, každému jednému voličovi. Ja si nijako Andreja Kisku neprivlastňujem. To mi nevkladajte do úst, lebo to nie je tak. Ale zároveň hovorím, že dva roky tu prebiehala volebná kampaň Smeru a že sa všetky možné nápravy, ktoré sa dali spraviť, či v zdravotníctve alebo v školstve alebo pozrite sa, ako žijú živnostníci, malí podnikatelia, celá stredná vrstva, sa odkladali, aby mohol robiť kampaň Robert Fico. Dennodenné problémy ľudí sa neriešili. A teraz je šanca pre stredopravé spektrum nie politologicky tu debatovať, nie to tu nejako rozoberať, nie tu hľadať nejaké super alternatívy, ale urobiť, chytiť zdravý rozum do hrsti a riešiť dennodenné problémy ľudí. A to si myslím, že je cesta SDKÚ-DS. A keď sa ma pýtate, že či som to dva roky, nie ja som tu dva roky robil a žil. Pozrite si župné voľby. Žiadna predvolebná koalícia so Smerom neexistuje zo strany SDKÚ-DS. A myslím si, že to je niečo, čo aj v histórií SDKÚ-DS nebolo zvykom. Chodila SDKÚ do takzvanej slovenskej koalície v Nitre. Takže treba ísť vlastným príkladom a treba byť extrémne trpezlivý. Ja si naozaj počkám, ako budú riešiť dennodenné problémy kolegovia, ktorí zakladajú nové a nové subjekty. Nemám s tým žiaden vážnejší problém. A to, že generačná výmena, no tak to sa asi zhodneme všetci. O tom bolo prvé kolo volieb a teraz bolo druhé kolo volieb, ktoré naviac povedalo, že nechceme vládu jednej strany. Nič viac, nič menej a v skutočnosti si vážim každú jednu, každého jedného, ktorý pomohol dať tento signál tak mohutný, že sa nedá vysvetliť inak, hoci sa o to pán Maďarič pokúša a ja nijak nebudem viacej rozprávať. Rozumiem tomu, že robí, čo vie, robí čo vie, aby zachránil Smer, ale realita je taká, že ich idea, že majme celý štát, bola porazená a bola porazená totálne na hlavu vďaka voličom, to sa nedá nijako oddiskutovať a stredopravé spektrum teraz musí zobrať svoj zdravý rozum do hrsti a riešiť dennodenné problémy ľudí. To je naša povinnosť. Všetko ostatné je nezaujímavé.

Martin STRIŽINEC, moderátor
--------------------
Keď ste hovorili o tých nových stranách, pripúšťate, že by vám mohli tie nové strany aj SDKÚ brať potom hlasy?

Pavol FREŠO /SDKÚ-DS/, predseda strany
--------------------
No to je presne to, čo si myslím, že je debata, ktorú kľudne nechám politológom a nech na to normálne rozprávajú, ako to ide, ako to nejde. Ja poviem za seba hej, keď som sa rozhodoval pre to, čo považujem v politických stranách za jediné rozumné a normálne, to znamená štandardnú výmenu vedenia vo vnútri politickej strany. To znamená, vstať a povedať, ok, ja chcem kandidovať na šéfa, risknúť to, obísť regionálne štruktúry, obísť dokonca aj miestne zväzy, vyhrať takéto voľby. To považujem za zdravé gro politických strán. Ale teraz, keďže som predseda jednej z nich, tak ja si dovolím aj na to zareagovať, lebo často sa debatuje aj o politických stranách. Je tu kolega Matovič a pritom má takú stranu, že má veľmi málo členov, ja neviem dvoch, troch, štyroch. Ja poviem, čo si myslím, že urobili politické strany chybu za posledných 20 rokov. Že túto prirodzenú výmenu vo vnútri strán nepodporovali a to sa týka aj SDKÚ-DS. A na druhej strane, tam kde sa už do toho pustili, rozumiem SDKÚ-DS, tak môžeme byť na to hrdí. Okamžite napríklad nebol žiaden problém s tým, že akonáhle som dostal nové vedenie, tak sa prestalo chodiť do predvolebných koalícií so Smerom. A ja to považujem za veľmi, veľmi dôležité, lebo prípad pána Hrušovského jasne hovorí, že predvolebná spolupráca so Smerom sa neodpúšťa, jednoducho neodpúšťa. To slovenský volič dal jasne najavo v prvom kole.

Martin STRIŽINEC, moderátor
--------------------
Čo nás čaká ďalej na tej pravej časti spektra, pán Matovič?

Igor MATOVIČ /OĽaNO/, predseda hnutia
--------------------
Ja keď môžem dodať iba ku kolegovi Frešovi, mňa mrzí, že vlastne alebo trošku teda použijem príklad SDKÚ, že tie štandardne politické strany tak štandardne si zvykli mať zápasy vo vnútri o svojich predsedov a vždy, keď ten niekto neuspeje, tak sa vlastne oddelí a zakladá si novú stranu. Mňa naozaj veľmi mrzí, že trebárs z SDKÚ odišla podľa mňa ikona SDKÚ Lucia Žitňanská a vlastne dnes je ako nezaradená poslankyňa. Mňa veľmi mrzí, že Rado Procházka vlastne nejde s Danielom Lipšicom a s Jankou Žitňanskou,  nie s Luciou, s Jankou Žitňanskou, lebo vlastne oni mu pomohli, aby sa do tej politiky dostal. Oni mu vyboxovali miesto na kandidátke KDH a teraz vlastne sa ich cesty rozdelili a každý bude mať svoju stranu a budú vlastne bojovať proti sebe. Mňa to mrzí a vlastne neviem, dokedy táto atomizácia vlastne opozície bude trvať, lebo sú dva roky pred voľbami a myslím si, že už teraz mal nastať skorej čas spájania sa a nie ďalšieho štiepenia sa. Čiže nastať môže, ešte môže prísť nejaký nový subjekt, nový projekt. Ja sa v podstate, nám hovorili, že my sa za dva týždne rozpadneme v parlamente, lebo sme iba ničím vlastne sme není  zlepení. Nemáme nejakého sponzora z našej politickej strany, nerozdávame si funkcie. Povedali sme si, že sme všetci slobodní, že sme nezávislí a nakoniec my sme pomaly najstabilnejší klub v parlamente z tej opozície a iba sa pozeráme, jak tí štandardní sa štandardne zase ďalej delia, delia, delia tak, ako to robia už  rokov na Slovensku. Hovorím ešte raz, že ma to mrzí. Mojim cieľom nie je to, aby teraz KDH malo pod 5%, SDKÚ malo pod 5% a všetci vlastne aby skončili tie hlasy mimo parlamentu a nakoniec aby Smer mal nejakú ústavnú väčšinu. Ja by som bol veľmi rád, aby tieto subjekty dokázali si nejako vstúpiť do svedomia a začali spolupracovať a dali Slovensku vlastne nádej. Ale neviem teda, že či je nádej naďalej iba v tom klonovaní a delení sa. Takže nevidím to príliš nádejne.

Martin STRIŽINEC, moderátor
--------------------
Príde po klonovaní a delení sa spájanie?

Andrej HRNČIAR /Most-Híd/, poslanec NR SR
--------------------
Ja som presvedčený, že ako hovoril Pavol Frešo, ľudia už po prvom kole ukázali, že chcú generačnú výmenu. A pokiaľ hovoríme o generačnej výmene, tak sa nemôžeme tváriť, že ak sedím 12 rokov v parlamente a potom odídem a založím si vlastnú stranu, že som nová tvár. Nie, som nový subjekt, ale tvár som stará. A Rado Procházka jasne povedal, že chce spolupracovať zo súčasného parlamentu s ľuďmi, ktorí sú v politike po roku 2010. Tie považuje za nové tváre. A tak sa aj správa. Preto neoslovoval žiadnych iných poslancov z Národnej rady. A robíme sieť a pokúšame sa urobiť sieť ľudí, ktorí sú osobnosti, ktorí majú za sebou nejaký príbeh, ktorí dokázali vo svojich regiónoch stať sa prirodzenými autoritami, ale preto, lebo nerobia konfrontačnú politiku, ale robia v prospech ľudí. A ja si myslím, že tej konfrontačnej politiky už  na slovenskej politickej scéne bolo dosť a naozaj ľudia čakajú nejakú novú nádej a nejaký nový pozitívny signál a my by sme tento signál chceli vyslať. Ale nie tým, že budeme útočiť na rôzne politické strany, chceme ísť za svojim cieľom a budeme robiť všetko, čo sa nám podarí. Ale vy ste sa pýtali, že aký bude znamenať, že či bude znamenať tento povolebný vývoj a stále v televíznych diskusiách sa len rozpráva a špekuluje o možnom vzťahu prezidenta, o tom, že či bude nadstranícky, že či bude zástupca opozície. A mne chýba možno zdôraziť jedna vec, ktorá je veľmi zásadná a veľmi dôležitá a málokrát sa to v televíznych diskusiách spomínalo a to je, že čo bol možno dôvod, prečo premiér Fico chcel kandidovať na prezidenta v súvislosti napríklad s ústavným zákonom o rozpočtovej zodpovednosti. Vieme dobre, že sa blížime k magickej hranici 57% a keby pán Fico vyhral, bol by prezidentom, vládna strana Smer by pokojne mohla zvyšovať verejný dlh až do volieb a nemusela by brať ohľad na tento ústavný zákon o rozpočtovej zodpovednosti. Teraz čo sa stane, vláda zostala, premiér Fico zostáva a v prípade, že prekročíme percentá, tú magickú hranicu 57%, tak vláda bude musieť prijať na volebný rok vyrovnaný rozpočet. A to je veľmi dôležité a treba podľa toho podotknúť, čo to môže znamenať pre slovenskú politickú scénu, ale aj pre občanov Slovenska.  

Martin STRIŽINEC, moderátor
--------------------
Asi by to chcelo najksôr reakciu Mareka Maďariča, páni, myslím si. 

Marek MAĎARIČ /Smer-SD/, podpredseda strany
--------------------
Áno a spojím to trošku aj s pomerne takým veľmi neférovým skratkovitým hodnotením dvoch rokov vládnutia našej vlády z pozície pána Freša. Jednoducho my dva roky tvrdo konsolidujeme a budeme v tom aj pokračovať. Aj to sú výsledky našej práce. A treba ich porovnať aj v kontexte toho chaosu, ktorý tu bol zanechaný pravicovým zlepencom. Čiže ja si vyprosím takéto paušálne zhodenie práce. 

Pavol FREŠO /SDKÚ-DS/, predseda strany
--------------------
Ja vám to dokážem aj v číslach. 

Marek MAĎARIČ /Smer-SD/, podpredseda strany
--------------------
Prepáčte, neskáčte mi do reči. Ja si vyprosím takéto paušálne zhodenie práce všetkých členov vlády a všetkých ľudí, ktorí niečo v Smere reprezentujú. Toto pravdou jednoducho nie je. Bojujeme, snažíme sa, pracujeme, aj s chybami, ale vyprosím si takéto hodnotenie. A to znamená, že vo vzťahu k tej dlhovej brzde určite toto nemohol byť dôvod kandidatúry Roberta Fica. My si tie záväzky naplníme. Za dlhovú brzdu sme hlasovali, uvedomujeme si to, že je to aj taká ako brzda voči tomu, aby nedochádzalo k nejakým vysokým schodkom alebo zadlžovaniam. Takže toto určite nebol ten dôvod, prečo Robert Fico kandidoval na prezidenta. 

Martin STRIŽINEC, moderátor
--------------------
Táto garancia nestačí, pán Matovič?

Igor MATOVIČ /OĽaNO/, predseda hnutia
--------------------
Ja by som sa, pán podpredseda vlády, teda chcel opýtať z tohto miesta, že či odoláte pokušeniu dať nejakú formálnu demisiu vlády na základe výsledku, ktorý Robert Fico vo voľbách mal. Aby ste vlastne zastavili na dva roky platnosť dlhovej brzdy?

Marek MAĎARIČ /Smer-SD/, podpredseda strany
--------------------
Tak podpredsedom vlády ešte nie som. 

Igor MATOVIČ /OĽaNO/, predseda hnutia
--------------------
Nie ste, pardon.

Marek MAĎARIČ /Smer-SD/, podpredseda strany
--------------------
Samozrejme, že žiadna formálna demisia nebude podaná z tohto dôvodu, určite nie. Ani nevidím v tejto chvíli dôvod na žiadnu demisiu. Naopak, opakujem, ta ako ak hľadáme vzťah prezidentských volieb k tomu politickému životu straníckemu, tak tie voľby v tomto zmysle potvrdili tú podporu voči Robertovi Ficovi a Smeru. Na druhej strane otvárajú veľký priestor naozaj na tej pravej strane. Sám som zvedavý s blížiacimi sa parlamentnými voľbami, ako sa pobijú tieto strany o to. Ale malá poznámka k tomu, k tej jednej strane a moci v rukách jednej strany. Trošku to čítame ako také malé sebavedomie pravicových strán, keď hovorili, že Robert Fico alebo Smer môže všetko získať do jedných rúk. A vy si netrúfate o rok a trištvrte, čo bude vlastne od inaugurácie nového prezidenta na nejaký zaujímavý výsledok v parlamentných voľbách? 

Pavol FREŠO /SDKÚ-DS/, predseda strany
--------------------
Ja na to zareagujem, lebo mne sa páči, keď pán Maďarič príjme takúto výzvu a chce myslieť aj na čísla. Tak keď ste preberali vládu, tak ste mali nezamestnanosť okolo 13%, ned máte 14% už druhý rok. To nie je žiaden výborný výsledok, to je katastrofa, že s tým nedokážete pohnúť, je to tak, 14%. A za druhé, dokonca je to tak, že sa vám zvyšuje zadĺženie. Konsolidujete veľmi pomaly, respektíve niektorý rok vôbec. Je to holý fakt. Zvyšuje sa nám zadĺženie a hrozí vám dlhová brzda. A ja naozaj, toto ešte by som.

Martin STRIŽINEC, moderátor
--------------------
Pán Maďarič povedal, že to motivácia nebola. Čiže nestačí takáto garancia?

Pavol FREŠO /SDKÚ-DS/, predseda strany
--------------------
Aby sme mali v tom úpône jasné, aby sme mali úplne jasno v tom, čo sa týka tej dlhovej brzdy samotnej. Samozrejme, že to podozrenie je tu obrovské a ja by som naozaj rád počul a ak to teda dobre rozumiem, ale nielen z pána Maďariča, ale z celého Smeru, že neurobia nejaký ôlacný fiškálsky trik, aby sa vyhli dlhovej brzde, lebo tá skutočne hrozí. Celý rozpočet bol podriadený opakovane kandidatúre pána Fica za prezidenta, všetky problémy sa odsúvali dopredu. Teraz na vás spadnú a som zvedavý, že či vy budete chlapi a dokážete ich riešiť alebo aspoň dokážete prijať návrhy stredopravej opozície a trochu uľahčiť ľuďom život na SLovensku. 

Marek MAĎARIČ /Smer-SD/, podpredseda strany
--------------------
Ktorej opozície, prosím vás?

Pavol FREŠO /SDKÚ-DS/, predseda strany
--------------------
Stredopravej. Však máte tam kopec návrhov, čo sa týka živnostníkov. Nemusíte sa tomu posmievať, ľudia naozaj žijú ťažko. 

Marek MAĎARIČ /Smer-SD/, podpredseda strany
--------------------
Definujete mi tie subjekty.

Pavol FREŠO /SDKÚ-DS/, predseda strany
--------------------
Nech sa páči, opýtajte sa, ako vyzerá školstvo, choďte do niektorej nemocnice, ale bez ochranky, bez bavoráka a uvidíte. 

Martin STRIŽINEC, moderátor
--------------------
Dobre, stačí. Už aj ideme ďalej od témy. Stretli sme sa kvôli prezidentským voľbám. Možno je čas ísť zase na druhú stranu štúdia a nechať zareagovať pánov na to, čo teraz počuli. Pán Chmelár, čo na to hovoríte?

Eduard CHMELÁR, rektor Akadémie médii
--------------------
Ja musím povedať, že s takým úsmevom a pobavením počúvam, ako sa jednotlivé strany pokúšajú vyhovoriť z tých výsledkov a rovnako tak ako je úsmevné povedať, že zo strany pána Maďariča, že voliči vyslovili podporu Robertovi Ficovi, tak je pre mňa úsmevné, keď pán Frešo toto číta ako odmietnutie, respektíve keď po prvom kole volieb povedal, že tri štvrtiny voličov odmietli Roberta Fica. Tak to je taká istá demogógia ako keby som povedal, že 97% voličov odmietlo strany Ľudovej platformy. To je proste, toto môžu hovoriť naozaj ovečkám, ale toto nesedí. A pre mňa je vôbec čarovní, ako tieto tradičné opozičné strany po dvoch rokoch od Gorily si pamätajú len to, že Robert Fico pil Coca Colu. Čiže chcel by som upozorniť na zložitosť tej veci, lebo Andrej Kiska za nich tú alternatívu nevybojuje a toto rozhodne nie je väťazstvo opozície. Tá druhá vec ale kde súhlasím s pánom Frešom je, že ja naozaj varujem pred tým, aby sme spájali boj proti partokracii, čo je naozaj negatívna prvok, s bojom proti politickým stranám. Taká tá populárna vlna nepolitickej politiky môže byť v konečnom dôsledku pre demokraciu veľmi nebezpečná. Český filozof Václav Bělohradský to nedávno pomenoval veľmi presne, keď povedal, že pred každým, dovoľte mi povedať v úvodzovkách prúserom, či už fašistickým alebo komunistickým, sa zvyšovala nechuť voči politickým stranám, ktoré sú piliermi demokracie. A treba si uvedomiť, že z nepolitickej politike nemôže vzísť nejaká všeobjímajúca láska, že teraz tu budú politici len pre občanov, ale že ten zápas, tá vzájomná súťaž politických strán ideovo vyhranených a jasných s čitateľným obsahom, s čitateľnou spoločenskou ponukou, je pre zdravú demokratickú spoločnosť veľmi dôletižá. Takže opäť ten triezvy odstúp, ja by som bol rád, keby sa aj naše média vrátili k žurnalistike, pretože mohli ste vidieť dneska ráno reakcie. BBC napísala, že vyhral biznisman, ORF povedala, že vyhral milionár, slovenská média tvrdia, že vyhral občiansky kandidát. No, ja si vygenerovane občianskeho kandidáta predstavujem inak ako naliatim miliónov cez marketingovú kampaň a hľadaním, na ktoré zaberú voliči. Toto nie je ideovo vyhranená občianska politika. A tu by som bol naozaj veľmi opatrný, pretože nie je našou úlohou robiť propagandu. 

Martin STRIŽINEC, moderátor
--------------------
Ďakujem pekne, to už by som považoval za vaše záverečné slová v O 5 minút 12. Pán Madleňák, na vás obrátim v súvislosti s Andrejom Hrnčiarom, Radoslavom Procházkom. Ak založia ten subjekt, tak kde sa vám tá mapa pomení ako volebnému geografovi? Má ten potenciál najmä na tej Orave, ako sme to videli teraz, alebo predpokladáte, že sa to môlže v tých nasledujúcich mesiacoch nejako meniť?

Tibor MADLEŇÁK, volebný geograf, UMB v Banskej Bystrici
--------------------
Nedá sa to takto jednoducho povedať. Ja by som začal širšie, že pravica, pravicové strany, stredopravý elektorát nie je tak jednoducho rozmiestnený v regiónoch, povedzme, ako taký monolitnejší elektorát strany Smer. A sú tam rôzne prúdy ideové, hodnotové. A tu v týchto voľbách pravici, stredopravým stranám, ktoré dosť tak, dalo by sa povedať, nezvládli tieto voľby, pomohol práve nezávislý kandidát a naozaj voliči ukázali týmto stranám, že ako si to predstavujú. A napríklad regionálne rozmiestnenie volebnej podpory pána Procházku bolo napríklad takou ukážkou toho, ako sa dá zjednotiť aj konzervatívnejšie prostredie, aj s tým liberálnejším. Vyhral na Orave, vyhral a v Banskej Bystrici alebo v Žiline, v Trnave, čiže to je jedna z ciest. Čiže pánovi Procházkovi, ktorý teraz, zdá sa, že zakladá politickú stranu, sa podarilo to, čo sa malo podariť kandidátovi Ľudovej platformy. A jeho zisk sa obmedzil len na tradičný elektorát v tradičných regiónoch KDH a dokonca ani tam nezískal celý tento elektorát. 

Martin STRIŽINEC, moderátor
--------------------
Páni, obom vám ďakujem. Eduard Chmelár a Tibor Madleňák. 

Eduard CHMELÁR, rektor Akadémie médii
--------------------
Ďakujem. 

Tibor MADLEŇÁK, volebný geograf, UMB v Banskej Bystrici
--------------------
Ďakujem. 

Martin STRIŽINEC, moderátor
--------------------
Vraciam sa späať, záverečné slovo. Začneme, pán Hrnčiar, vami. A poviem citát budúceho prezidenta Slovenskej republiky Andreja Kisku. Nechce hádky, chce poľudštiť politiku. A teraz sa vás pýtam, že či prijímate, povedal by som, túto podanú ruku, všetci ako tu sedíte. Či budete s novým prezidentom kooperovať takýmto spôsobom, aby bolo menej hádok, aby bola politika poľudštená, pán Hrnčiar?

Andrej HRNČIAR /Most-Híd/, poslanec NR SR
--------------------
Takže keď my s Radom Procházkom odchádzame z parlamentu, zrejme nebudeme mať takú možnosť ako kolegovia komunikovať s pánom prezidentom. Ale jednoznačne je toto light motívom aj nášho snaženia, že tú politiku poľudštiť a vrátiť ju a priblížiť späť k ľuďom. Takže tam sa zhodujeme.

Martin STRIŽINEC, moderátor
--------------------
Čo sa dá urobiť preto, aby z toho nezostala iba fráza?

Andrej HRNČIAR /Most-Híd/, poslanec NR SR
--------------------
Čo sa dá urobiť preto? Uspieť v komunálnych voľbách. A ja si myslím, že práve regióny a mestá sú typickým príkladom toho, že sa tam nerobí taká tá pravá politika ako sa robí v parlamente, že sa tam snažíme robiť, naozaj hľadať riešenia pre ľudí a ľudí spájať a nie rozdeľovať. 

Martin STRIŽINEC, moderátor
--------------------
Pán Matovič, menej hádok bude, ak sa stane Andrej Kiska prezidentom, pomôžete mu v tomto úsilí?

Igor MATOVIČ /OĽaNO/, predseda hnutia
--------------------
Ja si myslím,že už to, že urobil také gesto, že napríklad zavolal Rada Procházku k vyhlasovaniu výsledkov, tak ukázal vlastne, že dokáže prekročiť svoj vlastný tieň. V podstate Rado Procházku mu príliš nepomohol v tom závere kampane. A on ukázal pekné ľudské gesto, že aj napriek tomu tohto človeka zavolal na vyhlasovanie výsledkov a tým pádom si myslím si, že ukázal, ako sa bude správať v politike. Jednoducho bude to viacej o ľudskost, viacej o odpúšťaní a viacej o nadhľade. 

Martin STRIŽINEC, moderátor
--------------------
Niekedy aj Obyčajní ľudia majú také konfrontačné chvíľky, že vystúpite s nejakým silnejším vyhlásením. Bude to, teraz tá rétorika zoslabne?

Igor MATOVIČ /OĽaNO/, predseda hnutia
--------------------
Pozrite sa, silnejšie vyhlásenia. Ja si myslím, že bolo správne vyzvať kandidáta Fica na detektor lži, aj keď teda odolal aj tej zvýšenej ponuke 500 000 eur. Lebo ľudia si zaslúžia, aby vedeli, koho volia za prezidenta. Ja si myslím, že ak by toto konfrontačné možno pre niekoho absolvoval kandidát Fico, tak mohol vyhrať voľby. Ale odolal asi pokušeniu zarobiť za jednu hodinku 500 000 eur. A voľby nevyhral. A ja si myslím, že aj takéto prvky niekedy konfrontačné do tej politiky patria, lebo potom nastavujú zrkadlo tým ľuďom, ktorým nastaviť zrkadlo chcete. 

Martin STRIŽINEC, moderátor
--------------------
Tak ale potom nebude menej hádok?

Igor MATOVIČ /OĽaNO/, predseda hnutia
--------------------
Ale to nemôže byť o menej hádkach medzi, nie že hádky, podľa mňa nie je hádka nastavovať zrkadlo tým, ktorým zrkadlo mám nastavovať. Mňa ľudia volili práve preto, aby sme nastavovali vládnej moci a nejakým skorumpovaným politikom zrkadlo. Presne toto v politike robím a myslím si, že urobili sme všetko preto, aby uspel Andrej Kiska. Aktívne sme sa zapojili do kampane a bolo to konfrontačné. Áno, aj transparent- 6 rokov sa cmúľaš s Harabinom- bol konfrontačný, ale ľudom ukázal, aká je skutočná pravda a vystavil Roberta Fica situácii, kde sa musel vyjadriť, či Harabina vymenuje, nevymenuje, či ho odporúča, neodporúča. Ja očakávam od pána prezidenta, že naozaj že ukľudní situáciu, že nebude konfrontačný voči vládnej strane, ale bude vždy hovoriť pravdu, že sa vždy ozve vtedy, kedy ozvať sa má a bude naozaj prezidentom všetkých ľudí, nielen pravicových kandidátov. Mne sa osobne splnil každopádne sen.

Martin STRIŽINEC, moderátor
--------------------
Ďakujem, nechcel som sa dostať do tej časovej tiesne, ale už sme zase v nej. Pán Frešo, posledné slová v tejto diskusii. Bude menej hádok? O to mi ide. 

Pavol FREŠO /SDKÚ-DS/, predseda strany
--------------------
To úplne prvé, čo musím povedať ešte raz, naozaj pogratulovať aj pánovi Kiskovi a poďakovať každej jednej, každému jednému, kto prišiel voliť ktoréhokoľvek kandidáta v prvom, aj v druhom kole. A odpoveď je, že pevne verím, že bude menej hádok aj vďaka pánu Kiskovi, aj vďaka kolegom, ktorí tu sedia, ktorí sú v parlamente, že si uvedomíme, hlavne menej hádok že máme mať pri dennodennom riešení problémov ľudí. Lebo to ostatné politikárčenie, toho ľudia majú naozaj plné zuby a o tom boli aj tieto voľby. Preto volili mnohí nezávislých kandidátov. Ale keď sa jedná o dennodenný problém, to znamená, či v zdravotníctve, či v školstve, či s tým, ako nastaviť dane, či s tým, aby živnostníci prežili, či s tým, aby mladé rodiny vôbec vyšli z peňazí, tak tam by nemali byť žiadne hádky. Mali by sme sa tomu venovať úplne naplno. A myslím si, že táto výzva po týchto voľbách leží pred nami, pred celou stredopravou scénou, ale aj pred kolegami zo Smeru, že poďme vrátiť ľuďom to, prečo nás vôbec volili do politiky, aby sme riešili ich problémy. Konečne to už poďme robiť odo dnes. 

Martin STRIŽINEC, moderátor
--------------------
No, mnohí i už povieme, že konečne po tých voľbách že sa začne nejaký normálny život. Pán Maďarič, bude menej hádok v slovenskej politike, keď sa Andrej Kiska stane prezidentom?

Marek MAĎARIČ /Smer-SD/, podpredseda strany
--------------------
Pán Kiska počet hádok v slovenskej politike nijakým spôsobom neovplyvní. Každopádne, my sa k nemu budeme chovať štandardne, rešpektujúc, že je víťazom tých volieb a očakávame, že naozaj bude nadstranícky, v tomto zmysle objektívny, že sa nenechá zatiahnuť do nejakých cieľov opozície. V takom prípade určite bude vzťah medzi prezidentom a vládou taký, ktorý nebude charakterizovaný nejakým hádaním sa. Opakujem, závisí na tom, akým obsahom naplní pán Kiska svoj zámer byť protiváhou vláde. 

Martin STRIŽINEC, moderátor
--------------------
Veľmi pekne ďakujem. Marek Maďarič. 

Marek MAĎARIČ /Smer-SD/, podpredseda strany
--------------------
Pekné popoludnie.

Martin STRIŽINEC, moderátor
--------------------
Peknú nedeľu želám aj Pavlovi Frešovi. 

Pavol FREŠO /SDKÚ-DS/, predseda strany
--------------------
Ďakujem veľmi pekne. 

Martin STRIŽINEC, moderátor
--------------------
Lúčim sa s Igorom Matovičom. 

Igor MATOVIČ /OĽaNO/, predseda hnutia
--------------------
Peknú nedeľu. 

Martin STRIŽINEC, moderátor
--------------------
Aj Andrejom Hrnčiarom, ešte pekný deň. 

Andrej HRNČIAR /Most-Híd/, poslanec NR SR
--------------------
Príjemný zvyšok nedele. 

Martin STRIŽINEC, moderátor
--------------------
Pri O 5 minút 12 sa stretneme znova o týždeň v nedeľu napoludnie, ale podotýkam, že ešte dnes večer uvidíte rozhovor s víťazom prezidentských volieb, novým budúcim slovenským prezidentom Andrejom Kiskom, 21:20 na Jednotke. Želám ešte pekný deň.

22.6.2014
STV1
Prvý týždeň Andreja Kisku vo funkcii
22.6.2014    STV1    str. 01   11:55 O päť minút dvanásť
            
Martin STRIŽINEC, moderátor
--------------------
Pekný deň, príjemné nedeľné poludnie. Som Martin Strižinec a je O 5 minút 12. Dnes špeciálne z prezidentského paláca. Prezident Andrej Kiska má za sebou prvý týždeň vo funkcii, prvé rozhodnutia a práve o tom dnes bude reč. Vitajte, pán prezident, pekný deň vám želám.

Andrej KISKA, prezident SR
--------------------
Dobrý deň prajem.

Martin STRIŽINEC, moderátor
--------------------
Vaše prvé rozhodnutia, výmena troch členov Súdnej rady. Vymenovali ste bývalého sudcu, ústavného sudcu Jána Kľučku, bývalého člena Súdnej rady a vedeckého pracovníka Akadémie vied Jozefa Vozára a sudkyňu Elenu Berthotyovú z Najvyššieho súdu. Prečo práve týchto ľudí?

Andrej KISKA, prezident SR
--------------------
Tak v prvom rade myslím si, že nie je žiadnym prekvapením, že som troch členov Súdnej rady vymenil. Avizoval som to dopredu a pokladal som to za prvoradú povinnosť, ktorú musím spraviť. Súdna rada je z pohľadu súdnictva ten orgán, ktorý, dá sa povedať, o súdnictve ako takom rozhoduje. A chcel som, aby úrad prezidenta republiky zastupovali osobnosti, ktoré sú uznávané, vážené, ktoré požívajú dôveru v širokom kruhu. A preto po mnohých stretnutiach a diskusiách som sa rozhodol práve pre tieto tri osoby. Ten dôvod je možno ešte o to dôležitejší, prečo som to spravil aj tak rýchlo, je to, že očakávam tú pomoc pri tom veľmi dôležitom kroku, ktorý nás v najbližšej dobe čaká a to je voľba predsedu alebo predsedníčky Najvyššieho súdu. Takže to pokladám za ten krok, ktorý je veľmi dôležitý a ktorý som chcel spraviť veľmi rýchlo.

Martin STRIŽINEC, moderátor
--------------------
Dostaneme sa aj k tomu, samozrejme. Ako dlho sa ale rodilo toto rozhodnutie, že koho vy budete nominovať do tej Súdnej rady? Kedy ste sa s tými ľuďmi o tom prvýkrát rozprávali, že sú vo vašom hľadáčiku, tak poviem?

Andrej KISKA, prezident SR
--------------------
Dlho. To rozhodnutie prebiehalo okamžite, ako som vedel o výsledkoch volieb, ako náhle som bol zvolený. Tak nastalo také medziobdobie a stretával som sa so sudcami, s mimovládnymi organizáciami, s odborníkmi cez ústavné právo. Stretol som sa s mnohými ľuďmi. Každý týždeň som absolvoval niekoľko stretnutí a hľadali sme tých najvhodnejších kandidátov. Pravdaže, aj tí kandidáti museli s touto nomináciou súhlasiť. Diskutovali sme, hovorím, aj s mimovládnymi organizáciami, kto je ten najvhodnejší, aký typ osobnosti by tam mal byť. Takže trvalo to dlho, bola to poctivá práca a ja som veľmi rád, že všetci traja mnou navrhnutí túto nomináciu prijali. A ja im držím prsty, pretože táto práca nebude jednoduchá. Sú to silné osobnosti, budú rozhodovať nezávisle a držím prsty.

Martin STRIŽINEC, moderátor
--------------------
Ja len pripomeniem televíznym divákom, že rozhovor nakrúcame vo štvrtok popoludní, teda s nejakým časovým predstihom predtým, ako sa bude v televízii vysielať. Keď už budú, pán prezident, známi kandidáti na funkciu predsedu Najvyššieho súdu, poviete otvorene ešte pred tou voľbou, že kto je váš favorit alebo kto najviac spĺňa nejaké kritéria?

Andrej KISKA, prezident SR
--------------------
To nie. Nepokladám za správne, aby som sa vyjadroval jasne k osobnostiam, ktoré budú navrhnuté ako také, ako k menám. Vždy som sa vyjadroval, akú mám predstavu, akú má predstavu verejnosť, akú majú predstavu ľudia, kto by mal stáť na čele tak dôležitej inštitúcie ako je Najvyšší súd. Takže tá odborná kvalifikácia, tá dôveryhodnosť, tie všetky vlastnosti, ktoré očakávame od predsedu Najvyššieho súdu, to som jasne deklaroval. A ku jednotlivým menám ako takým, ktoré budú teraz navrhnuté, sa nebudem vyjadrovať.

Martin STRIŽINEC, moderátor
--------------------
Čaká vás aj vymenovanie troch ústavných sudcov. Vytvorili ste akýsi poradný výbor, ktorý má posúdiť šesticu kandidátov, ktorých zvolil parlament. Aké kritéria by teda mali z vášho pohľadu ústavní sudcovia spĺňať?

Andrej KISKA, prezident SR
--------------------
Ústavný súd v každom demokratickom štáte je pokladaný za najvyššiu ústavnú inštitúciu, za najvyššiu inštitúciu. Ústavný súd rozhoduje o najdôležitejších veciach, rozhoduje o našom štáte. A mali by tam byť aj z pohľadu profesijného ľudia, ktorí sú vrcholom nášho súdnictva. Žiaľ, tie kritéria tak ako sú postavené zákonom, žiadne takéto podmienky nedávajú. Dávajú len základné nejaké podmienky, čo musí spĺňať kandidát na člena Ústavného súdu. A preto som sa rozhodol pri posudzovaní tých 6 kandidátov, z ktorých traja by mali byť mnou menovaní, že sa nebudem rozhodovať sám, ale zvolím si skutočne odbornosti, teda osobnosti, ktoré majú tieto skúsenosti, vedia týchto ľudí posúdiť. A obrátil som sa na nich. Vymenoval som poradný výbor, 5-členný poradný výbor, ktorý by mal poradiť, ktorý mne ako prezidentovi by mal doporučiť, pravdaže, na záver to budem ja, kto sa rozhodne o tom, koho vymenujem alebo koho nevymenujem. Ale som presvedčený o tom, že prezident by v tak dôležitých záležitostiach nemal rozhodovať len sám, že by sa mal rozhodovať s odborníkmi, radiť sa s odborníkmi, postupovať transparentne, čo som aj spravil. Povedal som, kto tam bude, aké kritéria by mali zohľadňovať. A čo je veľmi dôležité pravdaže, chcem sa aj sám osobne zúčastniť tých rozhovorov s jednotlivými kandidátmi, aby som ich počul a aby som sa s nimi osobne spoznal, aby okrem doporučenia poradného výboru som mal osobne možnosť sa s nimi rozprávať.

Martin STRIŽINEC, moderátor
--------------------
Ten poradný výbor bude fungovať stále alebo je to špecifikum iba pre tento konkrétny prípad?

Andrej KISKA, prezident SR
--------------------
Je to špecifikum pre tento konkrétny prípad a požiadal som ich, aby svoje rozhodnutie mi oznámili do konca tohto mesiaca, teda svoje doporučenie, aby som sa vedel dostatočne v predstihu rozhodnúť a menovať príslušných ústavných sudcov.

Martin STRIŽINEC, moderátor
--------------------
A vyberiete si z toho zoznamu tých šiestich?

Andrej KISKA, prezident SR
--------------------
No, počkáme na rozhodnutie toho poradného výboru, preto som ho menoval. Nerád by som predbiehal. Takže počkajme na ich rozhodnutie.

Martin STRIŽINEC, moderátor
--------------------
Ale je stále v hre aj možnosť, že by ste si z tých 6 nevybrali nikoho?

Andrej KISKA, prezident SR
--------------------
Ja by som nechcel predbiehať, nechcel by som predbiehať tieto udalosti. Poradný výbor je menovaný, pravidlá sú dané a tá dôležitosť, to, akí ústavní sudcova by mali byť, myslím si, že je všetkým jasné. Takže ja čakám na ich doporučenie.

Martin STRIŽINEC, moderátor
--------------------
Čiže ale ak nehovoríte jednoznačné áno, nie, znamená to, že tú možnosť ako keby ste pripúšťali. Je možné, že si napríklad vyberiete iba jedného, dvoch a nie troch?

Andrej KISKA, prezident SR
--------------------
Ja by som nechcel predbiehať, skutočne by som nechcel predbiehať. Poďme krok po kroku, počkajme ako, čo povie poradný výbor a ja potom oznámim svoje stanovisko.

Martin STRIŽINEC, moderátor
--------------------
Tak už len technicky, to rozhodnutie, respektíve to odporúčanie máte dostať do konca mesiaca a rozhodnúť sa rozhodnete v prvý júlový týždeň, keď ústavným sudcom, ktorí sú zvolení momentálne, vyprší funkčné obdobie?

Andrej KISKA, prezident SR
--------------------
Áno, vyprší funkčné obdobie.

Martin STRIŽINEC, moderátor
--------------------
Je tu ešte jedna veľká kauza, ktorá sa ťahá, kauza menovania Jozefa Čentéša. Čaká sa na rozhodnutia Ústavného súdu. Bývalý prezident dal viacero námietok, čím de facto zablokoval Ústavný súd. Stiahnete námietky zaujatosti, ktoré dal váš predchodca, aby ste odblokovali Ústavný súd, aby mohol rozhodnúť v tejto kauze?

Andrej KISKA, prezident SR
--------------------
Neviem, neradil som sa zatiaľ s odborníkmi, či mám na to právo alebo či na to právo nemám. Zatiaľ som tu v prezidentskom paláci len tri dni. Takže poradím sa, aké sú možnosti a potom dám svoje stanovisko.

Martin STRIŽINEC, moderátor
--------------------
So súdnictvom, s justíciou, spravodlivosťou súvisí aj novela Ústavy, ktorú parlament schválil a Ivan Gašparovič ju teda podpísal tesne pred svojim odchodom z tohto postu, z postu prezidenta. Zavádzajú sa akési previerky. Zatiaľ chýba ten vykonávací zákon. Nevieme presne, ako teda bude ten systém nastavený a ako bude fungovať. Medzi sudcami to ale vyvolalo pomerne veľké reakcie a dokonca to spojilo aj tých, ktorí zvyčajne nevedia naozaj prísť alebo sa zhodnúť na jednom. Kritizuje to Štefan Harabin, kritizuje to aj Združenie sudcov Slovenska, takisto aj sudcovia, ktorí sú združení zase v iniciatíve Za otvorenú justíciu. Vy sám hovoríte, že nie ste proti previerkam, ale chápete aj obavy z toho, že by sa mohli zneužívať alebo mohli by byť zneužité. V akom prípade, pán prezident, by ste ten vykonávací zákon, teda zákon o sudcoch a prísediacich nepodpísali?

Andrej KISKA, prezident SR
--------------------
Tak ja len zopakujem to, čo ste viac-menej naznačili. Za tie roky sa súdnictvo dostalo do stavu, kedy ľudia mu prestali dôverovať, máme najnižšiu dôveru súdnictva v Európskej únii a vidíme, že sudcovská samospráva zároveň s kompetentnými orgánmi ako keby v tom súdnictve, povedal by som, nevedia spraviť poriadok, nevedia tam, nevedia mu vrátiť tú dôveryhodnosť, to, aké súdnictvo by malo byť. A preto rozumiem tomu, že veľká väčšina poslancov odsúhlasila zmenu Ústavy. A na druhej strane, tak ako ste správne pomenovali, rozumiem aj tej obave tých čestných sudcov, že ich zrazu bude niekto starať sa do ich súkromia, bude ich preverovať. Rozumiem obave mimovládnych organizácii, či sa previerky nezneužijú práve naopak proti tým čestným sudcom, ktorí tam sú. A takže rozumiem tým obom stranám a veľmi som zvedavý práve na vykonávací zákon, ktorý očakávame v týchto dňoch. A ja by som ho veľmi rád dostal, aby som mohol k tomu zaujať stanovisko. Ale dnes by sme predbiehali, pretože nevieme, ako to bude. Čiže rozumiem tomu, na jednej strane tej, aj prečo to je. Všetci cítime, áno, v tom súdnictve niečo treba spraviť. Sudcovská samospráva to sama nevie, súdnictvo sa dostalo do veľmi zlého stavu, že ten krok je nutný spraviť. Nepovažujem ho, rozumiem tomu, z tej druhej strany nepovažujem ho za najšťastnejší, že rozumiem tým obavám. Takže počkajme na ten vykonávací zákon, ja ho budem veľmi podrobne, veľmi podrobne ho budem študovať, budem sa radiť a potom prijmeme, prijmem k tomu stanovisko.

Martin STRIŽINEC, moderátor
--------------------
Ďalšia vec je, že novela Ústavy začne platiť prvého septembra a v auguste parlament už rokovať nebude. Čiže ak náhodou by ste mali námietky voči tomu zákonu až po jeho schválení, tak od septembra vlastne by nebolo jasné, ako postupovať. Nemal by tu práve teraz prezident, tak ako ste o ňom hovorili aj v predvolebnej kampani, zasiahnuť a možno sa zaujímať ešte o ten zákon pred jeho schválením alebo vytvoriť nejakú širšiu platformu, na ktorej by sa o tom diskutovalo?

Andrej KISKA, prezident SR
--------------------
Ja som požiadal môj legislatívny odbor, aby v tomto smere začal pracovať, aby začal pripravovať stanovisko nielen k tomu, ale aj k ďalším zákonom, ktoré sú pripravované na schválenie presne tak ako ste hovorili, aby som v procese prípravy mohol vyjadriť svoje prípadné pripomienky, prípadné pozmeňovacie návrhy, aby potom nedochádzalo k tomu, že budem zákon vracať do parlamentu a celé sa to bude predlžovať. Takže žiaľ som tu ešte len tri dni v tomto úrade, ale tieto pokyny na to, aby mi legislatívny odbor predložil všetky zákony, ktoré sa momentálne pripravujú, medzi ktoré patrí aj tento, je a určite sa na to podrobne pozriem.

Martin STRIŽINEC, moderátor
--------------------
Prípadne ešte doplním, nejaké politické rokovanie, ktoré by inicioval prezident republiky na túto tému?

Andrej KISKA, prezident SR
--------------------
Ak bude potrebné, určite ho spravím.

Martin STRIŽINEC, moderátor
--------------------
Pred časom ste hovorili aj o tom, že s generálnym prokurátorom Jaromírom Čižnárom by ste sa rád rozprávali o vrátení dôvery v to, že náš štát funguje. Už ste si dohodli termín?

Andrej KISKA, prezident SR
--------------------
Ešte nie. Ideme postupne podľa ústavných činiteľov, stretnutie s premiérom, predsedom parlamentu, s predsedkyňou Ústavného súdu a postupne všetky stretnutia postupne plánujem, v týchto dňoch prebiehajú a určite príde aj na stretnutie s generálnym prokurátorom.

Martin STRIŽINEC, moderátor
--------------------
Zaujíma ma, že ktoré témy na tom stretnutí s ním by ste chceli otvoriť určite.

Andrej KISKA, prezident SR
--------------------
Bude to naše prvé stretnutie, na ktorom bude to spoznávacie stretnutie. Ti otázky budú pripravené, ale keďže to bude prvé stretnutie, nerád by som túto tému takto verejne otváral.

Martin STRIŽINEC, moderátor
--------------------
Čiže zatiaľ to nebude o tých veľkých kauzách? Lebo pripomeniem váš citát, že úprimne ma mrzí, že také kauzy, o ktorých sa vie, že pri nich štát prišiel o milióny eur, na Slovensku odchádzajú dostratena a v ľuďoch to potom vyvoláva podozrenie, že sa u nás nič nedokáže vyšetriť do konca. O tomto to zatiaľ ešte nebude?

Andrej KISKA, prezident SR
--------------------
Budem sa pýtať, ale ktoré otázky sa budem pýtať, prosím zatiaľ nechajte na mňa.

Martin STRIŽINEC, moderátor
--------------------
Mal som ešte pripravené aj také, že aká odpoveď vás uspokojí?

Andrej KISKA, prezident SR
--------------------
Keďže nevieme otázky, nemôžete sa pýtať ani aké budú odpovede a čo ma uspokojí. Budem sa pýtať.

Martin STRIŽINEC, moderátor
--------------------
Dobre a ja sa potom budem vás.

Andrej KISKA, prezident SR
--------------------
Nech sa páči.

Martin STRIŽINEC, moderátor
--------------------
Keď sme pri tých ústavných zmenách, ktoré som načrtol, s tým súvisí aj zmienka o manželstve v Ústave. Bývalý prezident Ivan Gašparovič mi v rozhovore povedal, že súhlasí s tou základnou ideou, aby postavenie rodiny bolo nejako zvýraznené, ale bol by rád, keby teraz parlament, respektíve vláda prišla aj so zákonmi, ktoré reálne tej rodine pomôžu. Vidíte to podobne?

Andrej KISKA, prezident SR
--------------------
Sú to dva okruhy, skutočne sú to dva okruhy. Pokiaľ. Mali sme v zákone dané, že manželstvo je zväzok muža a ženy. Pokiaľ bola tá potreba poslancov to dať do Ústavy, ja som s tým tiež osobne žiaden problém nemal. Ak riešime problém rodín, ak riešime problém detí, ak riešime problém toho, čo sa s deťmi v mnohých rodinách deje, ako je o nich postarané, ak riešime otázku toho, ako je postarané vôbec o rodiny s deťmi, aby mohli vyžiť, toto je celý okruh ďalších otázok. To je celý okruh ďalších otázok, ktorým by som sa rád v budúcnosti venoval a diskutoval s jednotlivými členmi vlády. Ale to je ešte skutočne beh na dlhú trať.

Martin STRIŽINEC, moderátor
--------------------
Čo by ale tým rodinám pomohla z vášho pohľadu?

Andrej KISKA, prezident SR
--------------------
Z môjho pohľadu? No je to logické. Rodinám by pomohlo, aby mohli matky v kľude, mamičky v kľude vychovávať svoje deti, aby rodina mala taký príjem, aby mohla mamička ostať s deťmi do dostatočne vysokého veku doma, aby nemusela hľadať náhradné riešenie, ktoré často ani nevie nájsť v škôlkach, pretože my máme málo miest v škôlkach. Aby sa skutočne rodina mohla sústrediť na ten základ, to znamená vytvoriť prostredie pre dobrú výchovu našich detí. Pokiaľ deti, pokiaľ sú malé a sú rodiny v strese, otec nemá prácu alebo majú málo peňazí, tá atmosféra v rodine je zlá. Ako náhle rodina je, atmosféra v rodine je zlá, to dieťa v tých rokoch, keď sa začína formovať jeho charakter, to zažíva, má žiaľ pre neho negatívny dopad na celý život. Takže to je podľa mňa tá základná úloha štátu, vytvárať podmienky preto, aby rodina ako tá základná bunka, ktorá pripravuje, ktorá vychováva naše deti, aby mala k tomu vytvorené to dobré prostredie.

Martin STRIŽINEC, moderátor
--------------------
Môžete to, myslíte, až tak výrazne zmeniť z funkcie prezidenta?

Andrej KISKA, prezident SR
--------------------
Pýtali ste sa ma, čo si myslím, ako rodina, čo by rodina pomohla. Ja som svoje predstavy o tom, ako chcem fungovať ako prezident, povedal v inauguračnom prejave, ktorý bol len pred pár dňami, aj to, ako chcem pomôcť tomu Slovensku, že sa chcem pýtať, chcem sa pýtať a čakať od kompetentných odpovede. A nielen odpovede, ale aj riešenia, ktoré poskytujú. A to je úloha prezidenta. Klásť otázky a otvárať témy. Prezident nemá výkonnú moc, prezident nemá zázračný prútik, ale prezident je práve tou osobou, ktorý tie otázky by mal klásť.

Martin STRIŽINEC, moderátor
--------------------
Hovorili ste o troch prioritách ešte aj v predvolebnej kampani, aj potom už po zvolení. Ekonomika, vzdelávanie, zdravotníctvo. A presne tak sám zdôrazňujete, že nemáte ani výkonnú, ani zákonodarnú moc, ani nejaký čarovný prútik. Trošku možno teraz poviem otázku takú, či z toho nebudú prehnané očakávania, pán prezident? Že či nevytvoríte atmosféru, že budete sa všetkých pýtať, budete čakať tie odpovede, ale či napokon nebudú z toho nenaplnené očakávania?

Andrej KISKA, prezident SR
--------------------
To, či očakávania naplním alebo nenaplním, tie očakávania sú veľké a ja spravím všetko preto, aby som ich naplnil, aby som dôveru ľudí, ktorí ma volili, ale nielen tých, ktorí mali volili, dôveru všetkých občanov Slovenska, aby som ju nesklamal. Ale prosím, na to potrebujem čas a keď budeme mať takto rozhovor za tri roky, tak ja verím, že už vám budem môcť ukázať konkrétne výsledky mojej práce, konkrétne otázky mojich stretávaní a hľadaní riešení.

Martin STRIŽINEC, moderátor
--------------------
V jednom z rozhovorov ste povedali, že aj svoje funkčné obdobie rozdelíte na isté časové úseky a zameriate sa potom na určitú oblasť a tej sa budete akýmsi spôsobom najviac venovať. Čím teda začnete? Mám to chápať tak, že to bolo to súdnictvo?

Andrej KISKA, prezident SR
--------------------
Nie, tak sú veci, ktoré treba riešiť operatívne, ktoré sú súčasťou, by som povedal, dennodenného života prezidenta. A to sú, ako je napríklad súdnictvo. Potom sú návrhy zákonov, ktoré vláda pripravuje a ktoré pravdaže nerieši v súlade s mojimi predstavami ako prezidenta, ktorej oblasti by som sa chcel venovať. Takže to sú úlohy, ku ktorým treba operatívne pristupovať a ako prezident ku ním operatívne budem pristupovať a riešiť ich. Ale ako ste správne poznamenali, áno, rád by som, rád by som sa venoval jednotlivým oblastiam, pretože zásah je obrovský a prezident je len jeden, nemá ministrov, nemá odborníkov z každej oblasti ako takej. A preto nemôžem naraz riešiť v súbehu každé jedno odvetvie. A preto sa chcem koncentrovať v príslušnom časovom úseku na jedno, na jeden z problémov. Pravdaže pre nás ten najťažší na Slovensku je tá nezamestnanosť, je málo práce a nízke platy. To je to, čo ľudí najviac trápi. Takže to je tá moja priorita, priorita na to, aby som diskutoval s vládou, s premiérom, s parlamentom o podmienkach pre tých, ktorí prácu tvoria a o podmienkach, čo za tú prácu, ktorú potom vykonávajú, čo dostávajú. Takže to pokladám za prioritu, pretože ak budeme mať fungujúcu ekonomiku, ak ľudia budú mať prácu, ak tu budeme mať firmy, ktoré platia dane, potom máme peniaze na zdravotníctvo, na školstvo, na dôchodky. Fungujúca ekonomika je základ štátu, ale pri fungujúcej ekonomike, je nesmierne dôležitou súčasťou prosperujúcej ekonomiky aj tá starostlivosť o odkázaných ľudí len na štát.

Martin STRIŽINEC, moderátor
--------------------
Premiér sľubuje aj vďaka dotáciám z eurofondov desaťtisíce nových pracovných miest. Vy zasa hovoríte, že potrebujeme viac podporovať malých, stredných podnikateľov a zlepšiť podmienky na podnikanie ako také. Vláda má zrejme iné plány. Tu sa ťažko, to už je naozaj o tom náhľade na svet ako takom. Čo s tým teda ale môžete urobiť? Myslíte, že keď dám príklad, daňové licencie, ktoré ste takisto kritizovali, myslíte si, že keby minister financií prišiel s týmto plánom, že mu ho vyhovoríte? Alebo s podobným niečom v budúcnosti?

Andrej KISKA, prezident SR
--------------------
Treba zohľadniť oba aspekty. Áno, aj podpora pre veľké spoločnosti, pre veľkých zamestnávateľov je na mieste, pokiaľ tu je. Určite voči tomu nikto nemôže mať námietky, ak vzniknú veľké podniky, ktoré zamestnajú tisíce ľudí, určite voči tomu nikto nemá námietky. Na druhej strane ale tí, ktorí tvoria tých 70 % pracovných miest, tí nesmú byť na druhej koľaji a nemali by byť znevýhodňovaní oproti tým veľkým. Pretože je tou, to je tou základnou hybnou silou našej ekonomiky ako takej. Ak diskutujeme o tom, ako môže ako prezident, ako môžem ovplyvniť to, tak je to len presne tou cestou, ktorou som spomínal. Je úlohou prezidenta, aby témy nastoloval, aby poukazoval na to, ako vidí našu spoločnosť a aby sa rozprával s každým jedným, ale skutočne poctivo, hĺbkovo sa rozprával s každým jedným ministrom o tom, ako vidí tie podmienky, ktoré pre tú tvorbu pracovných miest máme. A to máme aj cez ministra financií, cez Ministerstvo práce a sociálnych vecí, cez Ministerstvo hospodárstva a pravdaže s premiérom.

Martin STRIŽINEC, moderátor
--------------------
Ak ešte môžem, vašou veľkou témou aj v kampani, aj viac-menej tá životná cesta sa s tým spája, je zdravotníctvo. Čo by mu pomohlo? Teraz už z pozície prezidenta keď niečo poviete, čo by pomohlo nášmu zdravotníctvu, čo je to najakútnejšie, čo by bolo treba riešiť?

Andrej KISKA, prezident SR
--------------------
Či z pozície prezidenta, ale aj v kampani, to posolstvo je jedno. Zdravotníctvo potrebujeme odpolitizovať a zdravotníctvo musia riadiť skutočne špičkoví odborníci. Diváci vedia, že toto je nahrávané vo štvrtok, zajtra som v Banskej Bystrici, som v detskej nemocnici, som na detskej onkológii a napríklad primár detskej onkológie v Banskej Bystrici je jeden fantastický človek, odborník, ktorý presne zdravotníctvu rozumiem. My tu máme špičkových odborníkov, máme tu ľudí, ktorí pre zdravotníctvo horia srdcom, ktorí ho chcú robiť tak, aby sa tu naši ľudia, naši pacienti, aby sa v zdravotníctve cítili dobre a treba takýmto ľuďom dávať šancu a priestor na to, aby v našom zdravotníctve mali dobré miesto.

Martin STRIŽINEC, moderátor
--------------------
Jeden veľký plán vlády je jedna zdravotná poisťovňa. Toho sa nevzdala zatiaľ. Dobrý plán?

Andrej KISKA, prezident SR
--------------------
Tieto diskusie sa teraz ukončili a pokiaľ sa nanovo otvoria, určite k tomu poviem svoj názor. Skúsenosti, môžeme otvoriť túto tému nanovo, skúsenosti z krajín, kde je najvyššia úroveň zdravotníctva alebo najlepšia úroveň zdravotníctva, hovoria, že konkurencia medzi zdravotnými poisťovňami je na prospech veci.

Martin STRIŽINEC, moderátor
--------------------
Prejdeme k zahraničnej politike. Bezprostredne po inaugurácii ste boli v Budapešti na stretnutí prezidentov V4, mimoriadny hosť bol nemecký prezident. Zhodli ste sa aj s prezidentom Áderom, aj s prezidentom Komorowskim na nutnosti pomoci Ukrajine. A ak si môžem dovoliť citát, aby sa z tejto nepríjemnej situácie dostala, pretože všetky naše krajiny chcú, aby sa Ukrajina pridala k našej časti Európy a pre nás, ktorí máme s ňou spoločné hranice, je táto otázka o to bytostnejšia. Moja otázka je jednoduchá. Robí Slovensko pre Ukrajinu dosť?

Andrej KISKA, prezident SR
--------------------
Je ťažko hodnotiť, či robí pre Ukrajinu dosť, ale signály, ktoré potrebujeme ľuďom na Ukrajine dať, že s nimi počítame v Európskej únii, v Európe ako takej, že by sme chceli, aby tam prišli, tieto signály treba dávať podľa mňa zreteľnejšie a jasnejšie najavo. A určite toto bude jedným z krokov, ktoré v najbližšom období ja spravím.

Martin STRIŽINEC, moderátor
--------------------
V inauguračnom prejave ste zasa hovorili, že Slovensko sa nemôže spoliehať na to, že nám našu bezpečnosť zaručia iní bez toho, aby sme si plnili naše záväzky alebo si nemáme záväzky zmäkčovať. Znamená to teda, keď to prerátame na tie čísla konkrétne, že ste za to, aby sme na armádu vynakladali v rozpočte v prepočte tie 2 % HDP, čo je náš záväzok voči NATO?

Andrej KISKA, prezident SR
--------------------
Ten problém je daný, ten je. Myslím si, že my na Slovensku sme si tak zvykli, že sme tu v bezpečí, že sa tu cítime veľmi dobre, že sa nám nič nemôže stať. Trochu zabúdame na to, že keď sme do toho bezpečia, že sa o nás taký ten veľký brat postará, keď sa niečo bude diať zlé, že keď sme do toho zväzku so Severoatlantickou alianciou vstupovali, tak sme dali aj nejaký svoj záväzok. A my skutočne sa tu cítime na Slovensku veľmi bezpečne. A je základnou úlohou štátu starať sa o bezpečnosť a ochranu ľudí. Takže ak my ten pocit tu máme, ak to  bezpečie máme a nikto z nás to ohrozenie necíti, nemali by sme fungovať tak, že len dostávame, ale mali by sme aj dávať. Mali by sme jasne pristupovať k svojim záväzkom. Tu nehovoríme o tom, že máme na ďalších rok zvýšiť na 2 %, keď sme záväzok dali, ale dať jasný signál toho, áno, dostávame ochranu, cítime sa bezpečne a sme pripravení v príslušnom časovom horizonte s príslušným postupom aj svoje záväzky plniť.

Martin STRIŽINEC, moderátor
--------------------
Premiér teraz spomína to, že sa bude nejakým spôsobom modernizovať armáda alebo aj minister obrany to má v pláne. Ale samotné peniaze, ktoré idú do rezortu obrany, ten balík by sa zvyšovať zatiaľ nemal. Správne alebo už by sme mali mať ambicióznejší plán?

Andrej KISKA, prezident SR
--------------------
S pánom ministrom Glváčom sme sa stretli prvýkrát na inaugurácii a dohodli sme sa, že si veľmi, veľmi rýchlo spolu sadneme a ako vrchný veliteľ ozbrojených síl sa s ním chcem o tejto celej otázke rozprávať. Pretože zatiaľ detaily modernizácie armády, o ktorých hovoril, zatiaľ ich nemám.

Martin STRIŽINEC, moderátor
--------------------
Možno ešte si pomôžem iným citátom. Premiér hovorí o tom, že teraz v čase ekonomického rastu konečne môžeme takpovediac využívať nejaké výhody, ktoré to prináša, že po tých rokoch takého útlmu a že na čo má zmysel nejaké zbrojenie v Európe. Vidíte to podobne, že by to boli de facto peniaze minuté neúčelne, že môžeme teraz konečne možno prispieť ľuďom a zlepšiť ich životnú situáciu namiesto toho, aby sme kupovali nejaké nové zbrane? Ak to zjednoduším, samozrejme, toto je veľké zjednodušenie.

Andrej KISKA, prezident SR
--------------------
No, vraciame sa späť k tej otázke, ktorú ste položili pred chvíľou a to je či vôbec uvažovať v dnešnej dobe o tom, že či investovať viacej do armády. Ja teraz nechcem hovoriť, že máme na budúci rok spraviť takýto krok, ďalší krok takýto. Táto zodpovednosť je pravdaže na vláde a na Ministerstve obrany. Ja len hovorím o tom a chcem skutočne upozorňovať na to, že nie je z pohľadu našej krajiny správne, že dostávame ochranu, cítime sa bezpečne, veľa dostávame, ale vôbec neuvažujeme o tom, že ten záväzok, ktorý keď sme vstúpili, že sme dali aj nejaký záväzok, že niečo budeme plniť. Je dôležité si uvedomiť, že z pohľadu krajín Severoatlantickej aliancie nie sme jediní. Len málo krajín napĺňa svoje záväzky, ktoré dalo. Ani nie sme v tom tí najhorší. Na druhej strane ale treba nám jasne rozprávať so Severoatlantickou alianciou o tom, ako si predstavujeme napĺňanie, v akých časových horizontoch a ako tú bezpečnosť, ktorú keď sme videli ten konflikt na Ukrajine, keď zrazu za pár sto kilometrov od nás vznikali potencionálne alebo boli, bolo vojnové napätie, tak čo spraviť preto, aby pri tomto pocite bezpečia a tomto ohrození, ktoré vidíme, že sa zrazu môže vynoriť podstatne bližšie ako očakávame, ako tú bezpečnosť našej krajiny dosiahnuť.

Martin STRIŽINEC, moderátor
--------------------
Posledné otázky. Mimovládky vás žiadajú, tento týždeň zverejnili takú výzvu, aby ste aj na stretnutiach so zahraničnými partnermi hovorili aj o ľudských právach. Ako príklad dávajú návštevu čínskeho prezidenta prípadne vašu návštevu v takýchto krajinách. Budete na týchto stretnutiach otvárať ľudskoprávne témy?

Andrej KISKA, prezident SR
--------------------
Ja som presvedčený o tom, že ľudské práva nesmú byť nadradené obchodným záujmom. Netreba ísť zase s bubnom na zajace. Pravdaže, nechystám sa robiť žiadnu revolúciu v zahraničnej politike, ale pokiaľ sú stretnutia alebo sú situácie, kedy budem pokladať za dôležité zdôrazniť otázku ľudských práv, určite tak spravím.

Martin STRIŽINEC, moderátor
--------------------
Pán prezident, z Ameriky ste domov pred 24 rokmi napísali, že nie všetko je tak ako ste si predstavovali, že niektoré predstavy ste museli takpovediac zreálniť, ale že zostávate stále teda tým optimistom, aj keď takým nejakým možno už s tým realistickejším pohľadom na vec. Neobávate sa, že takáto chvíľa nastane v istej chvíli aj tu v prezidentskom paláci?

Andrej KISKA, prezident SR
--------------------
Tie listy, ktoré som písal z Ameriky, som písal, keď som mal 27 rokov. Dnes mám 51 rokov a veľa som toho v živote prežil, prežil som veľa pádov, veľa neúspechov, ale aj veľa úspechov. A život ma naučil pokore, život ma naučil trpezlivosti. A ja sám od seba neočakávam a dúfam, že ani občania tejto republiky, že sa niečo rýchlo a nejakým zázrakom stane, ale že postupne, postupnou prácou dosiahneme stabilitu a prosperujúcu našu krajinu.

Martin STRIŽINEC, moderátor
--------------------
Ďakujem za rozhovor.

Andrej KISKA, prezident SR
--------------------
Ďakujem aj ja.

21.9.2014
STV1
Rozhovor s Andrejom Kiskom
21.9.2014    STV1    str. 01   11:55 O päť minút dvanásť
            
Martin STRIŽINEC, moderátor
--------------------
Pekný deň, príjemné nedeľné poludnie. Som Martin Strižinec a je O 5 minút 12. Dnes vás mimoriadne pozdravujem spod Tatier zo Spišskej Soboty, pretože v utorok uplynie presne 100 dní od výmeny v prezidentskom paláci. Nový prezident už stihol prijať viacero dôležitých rozhodnutí a má za sebou aj niekoľko významných zahraničných ciest. Je čas na prvú bilanciu. Hosťom O 5 minút 12 je prezident Andrej Kiska. Pán prezident, želám vám pekný deň. Som rád, že sa znova vidíme.

Andrej KISKA, prezident Slovenskej republiky
--------------------
Dobrý deň prajem.

Martin STRIŽINEC, moderátor
--------------------
Divákov upozorňujem, že tento rozhovor prednahrávame v piatok predpoludním, teda ešte pred víkendom. Stretli sme sa v Spišskej Sobote. Vy ste mi pred chvíľou povedali, že naozaj pár metrov od miesta, kde ste sa narodili.

Andrej KISKA, prezident Slovenskej republiky
--------------------
Áno, je to asi 100 metrov od miesta, kde niekedy stála nemocnica a kde som sa pred viac ako 51 rokmi narodil.

Martin STRIŽINEC, moderátor
--------------------
Sme pod Tatrami, to je to miesto, kam sa vraciate z toho sveta tej veľkej politiky domov za rodinou. Ako si rodina zvykla na prezidentovanie, ako to zvládate?

Andrej KISKA, prezident Slovenskej republiky
--------------------
Nie je to jednoduché, pretože máme malé deti, ale zvykli sme si, zvykáme si. Snažím sa, pokiaľ tie chvíle sú voľné, aby som prišiel domov a aby som s deťmi a s manželkou bol čím viac.

Martin STRIŽINEC, moderátor
--------------------
Poďme teraz na tie už vážne otázky. Dovolil by som si začať rekapitulovať tých 100 dní v úrade justíciou, pretože tak sa začalo aj vaše prezidentovanie. To boli tie prvé rozhodnutia. Aktuálne tento týždeň slovenské súdy sú takpovediac v rukách žien. Jana Bajánková je novou šéfkou Súdnej rady, Daniela Švecová novou predsedníčkou Najvyššieho súdu. Vy ste v máji, keď bola tá prvá voľba, ešte ako neúradujúci prezident zvolený vyzvali členov Súdnej rady, aby volili odbornú a morálnu autoritu. Je Daniela Švecová odbornou a morálnou autoritou?

Andrej KISKA, prezident Slovenskej republiky
--------------------
Ja by som začal, ak dovolíte, s tým súdnictvom trošku tak akože zo širšia. Súdnictvo je v našej spoločnosti vo veľmi zlom stave. Z pohľadu krajín Európskej únie najväčší a najvyšší stupeň nedôvery v súdnictvo je práve v našej krajine. Je to priamo až také alarmujúce, že ľudia neveria v spravodlivosť. Takže ja skutočne od začiatku, keď hodnotíme tých 100 dní, tak za takú prioritu a základné rozhodnutia, ktoré som robil, boli z pohľadu súdnictva. A čo sa týka samotných autorít, máme, boli teraz volené dve. Bola zvolená predsedníčka Súdnej rady a ja verím, že sa jej podarí v tak dôležitej inštitúcii ako je Súdna rada poriadok spraviť, aby Súdna rada bola transparentná, aby skutočne vykonávala tú svoju funkciu tak ako od nej všetci očakávame. A k predsedníčke Najvyššieho súdu sa vyjadrím hneď po svojom návrate zo Spojených štátov, kde odchádzam v utorok.

Martin STRIŽINEC, moderátor
--------------------
Čo od nej očakávate ako občan?

Andrej KISKA, prezident Slovenskej republiky
--------------------
Od koho myslíte?

Martin STRIŽINEC, moderátor
--------------------
Od predsedníčky Najvyššieho súdu a môžeme aj pokojne hovoriť aj o pani Bajánkovej ako o predsedníčke Súdnej rady.

Andrej KISKA, prezident Slovenskej republiky
--------------------
Tak ono asi to treba zobrať komplexne. Už vo všeobecnosti od sudcov, ktorí majú v rukách naše osudy, ktorí môžu rozhodnúť o živote ľudí, kde sa, ktorým o osudoch ľudí, o osude spoločnosti, o osude miest, obcí, ale aj trochu celého štátu, tak všetci máme a podľa mňa mali by sme klásť veľmi vysoké požiadavky, morálne, ale aj odborné. Pravdaže keď v tej hierarchii čím vyššie ideme, či do Súdnej rady, či do Najvyššieho súdu alebo dokonca na Ústavný súd, čím vyššie v tejto hierarchii ideme, tak tým viac tieto požiadavky by mali byť postavené vyššie a náročnejšie. Takže presne to očakávam aj od oboch dám, aby boli, aby vykonávali svoje funkcie čo najodbornejšie, najtransparentnejšie a najlepšie v prospech ľudí, aby sa pokúsili vrátiť dôveru v súdnictvo na Slovensku.

Martin STRIŽINEC, moderátor
--------------------
Povedali ste, že vyjadríte sa až po návrate zo Spojených štátov. Prečo?

Andrej KISKA, prezident Slovenskej republiky
--------------------
Bolo to, táto voľba prebehla len pred dvoma dňami, keď to porovnáme k dnešnému dňu. Potrebujem si zobrať svoj čas, potrebujem sa kľudne na to pozrieť. Ale okamžite po návrate zo Spojených štátov z Valného zhromaždenia OSN sa k tomu vyjadrím.

Martin STRIŽINEC, moderátor
--------------------
Čiže mám to chápať tak, že je možné, že by ste nevymenovali Danielu Švecovú?

Andrej KISKA, prezident Slovenskej republiky
--------------------
Pán redaktor, ešte pár dní. Určite hneď po návrate, určite nebudem robiť žiadne predlžovania, naťahovať, okamžite po návrate.

Martin STRIŽINEC, moderátor
--------------------
Dobre. Koncom augusta ste sa stretli vtedy s dočasnou šéfkou Najvyššieho súdu a rozprávali ste sa aj o sudcoch, ktorí dovŕšili 65 rokov. Nová predsedníčka Najvyššieho súdu, teda zvolená, ktorú musíte vymenovať, má 63. Je možné, že by mohlo prísť počas jej funkčného obdobia k tomu, že by ste ju odvolali? Pretože je to aj v zákone, že Súdna rada vám musí vlastne takýchto sudcov navrhnúť na odvolanie a vy sa môžete rozhodnúť, či tak urobíte alebo nie.

Andrej KISKA, prezident Slovenskej republiky
--------------------
Súdna rada by mala navrhnúť. Pravdaže a to je z pohľadu jestvujúcich sudcov, ktorí už dnes dosiahli tento vek, vždy je dôležité zachovávať kontinuitu, veci nerobiť unáhlene. To, že niekto dosiahne presne v daný deň určitý vek, vôbec neznamená to, že by ďalšie nasledujúce niekoľko rokov a možno aj 5, 10 rokov nemohol svoju funkciu vykonávať. Takže ja nepokladám dosiahnutie presného veku za skutočne za dátum, kedy sa musia diať nejaké závratné zmeny.

Martin STRIŽINEC, moderátor
--------------------
Budeme mať predsedníčku Najvyššieho súdu v októbri?

Andrej KISKA, prezident Slovenskej republiky
--------------------
Teraz je.

Martin STRIŽINEC, moderátor
--------------------
Polka septembra.

Andrej KISKA, prezident Slovenskej republiky
--------------------
Ja verím, že čím skôr.

Martin STRIŽINEC, moderátor
--------------------
Zostávame pri tejto téme, ale mierim už na Ústavný súd, pretože to bolo jedno z vašich ďalších vážnych rozhodnutí. Začiatkom júla ste z tej šestice, ktorú zvolil parlament ako kandidátov, vybrali nie troch, ale iba jednu kandidátku, Janu Baricovú. Ostatní podľa vás nespĺňali, ak môžem citovať "podstatnú podmienku, ktorou je dlhodobá a sústavná práca, ktorá by ukazovala, že chcú byť ústavnými sudcami." A vznikol istý problém teraz. Požiadali ste Pavla Pašku, aby vyhlásil novú voľbu. On vám odkázal, že teda novú voľbu nevyhlási. Už ste sa s ním stretli, ako on včera informoval. S akým výsledkom? Čo je vlastne výsledok toho vášho stretnutia?

Andrej KISKA, prezident Slovenskej republiky
--------------------
Jasné, takže ja sa zase ešte len veľmi krátko vrátim. Ústavný súd je absolútne najvyšší z pohľadu justície v našej spoločnosti, ktorý rozhoduje o základných právach občanov a o základnom fungovaní nášho štátu. A preto som pri svojom rozhodovaní, koho menovať alebo koho nemenovať, postupoval veľmi uvážlivo, radil som sa, stretol som sa s nimi, mal som množstvo rozhovorov. A mne Ústava ukladá, aby som skutočne pri menovaní zvážil spôsobilosť, a preto som menoval z navrhnutých kandidátov jednu sudkyňu a požiadal som parlament, aby na voľné dve miesta mi navrhol ďalších štyroch kandidátov. Medzičasom tí kandidáti, z ktorých neboli vybraní, podali návrh na Ústavný súd. Je to ich právo, treba počkať na rozhodnutie Ústavného súdu a budeme konať ďalej. A tak sme sa aj dohodli s pánom Paškom.

Martin STRIŽINEC, moderátor
--------------------
Neobávate sa toho, že to bude trvať príliš dlho, kým Ústavný súd o ich sťažnostiach rozhodne?

Andrej KISKA, prezident Slovenskej republiky
--------------------
Ústavný súd má teraz namiesto 13, 11 členov. V minulosti takto fungoval aj niekoľko rokov bez akýchkoľvek problémov. Ja verím, že Ústavný súd rozhodne čím skôr, aby sme tento proces a na tomto sme sa s pánom predsedom parlamentu Paškom dohodli. Budeme po rozhodnutí Ústavného súdu konať rýchlo a bez akéhokoľvek odďaľovania.

Martin STRIŽINEC, moderátor
--------------------
On povedal, že ak vám teda a prípadne ak súd odmietne ich sťažnosti, formálne dá za pravdu vám, že mali ste na to nárok, že vyhlási tú voľbu. Existuje aj nejaký plán B, ak sa stane to, že uzná že tie sťažnosti boli na mieste?

Andrej KISKA, prezident Slovenskej republiky
--------------------
Prezident musí počúvať rozhodnutie Ústavného súdu a na základe rozhodnutia Ústavného súdu aj ja budem takto postupovať.

Martin STRIŽINEC, moderátor
--------------------
Znamenalo by to, že by ste si museli vybrať z tej predošlej pätice kandidátov?

Andrej KISKA, prezident Slovenskej republiky
--------------------
Ak Ústavný súd vyslovene určí prezidentovi, že musí vybrať na voľné miesta dvoch kandidátov z jestvujúcich navrhnutých kandidátov na dve miesta ústavných sudcov, tak v prípade, ak Ústavný súd takto rozhodne, tak ako prezident pravdaže jeho rozhodnutie budem rešpektovať.

Martin STRIŽINEC, moderátor
--------------------
Ako ste už aj vy spomenuli, pán prezident Ústavnému súdu chýbajú dvaja sudcovia. Faktom aj je, že už to bolo aj v minulosti, ale práve tento týždeň Ústavný súd rozhodoval o dvoch návrhoch. Jeden sa týkal zákona o štátnom občianstve a ďalší bol o novele zákona o organizácii Ústavného súdu. A neprišiel k žiadnemu verdiktu, pretože z procesných dôvodov sa nenašlo tých 7 potrebných hlasov, teda väčšina zo všetkých sudcov. Cítite za to zodpovednosť teraz, že viac-menej také rozhodnutie, na ktoré sa čakalo roky, nemohlo padnúť?

Andrej KISKA, prezident Slovenskej republiky
--------------------
Určite nie, určite nie. Toto je otázkou Ústavného súdu. Rozhodnúť malo 7 sudcov, je ich 11, takže tých 7 sa malo nájsť a rozhodnúť.

Martin STRIŽINEC, moderátor
--------------------
Keby boli tí dvaja, ktorí tam chýbajú, tak možno by sme to rozhodnutie poznali.

Andrej KISKA, prezident Slovenskej republiky
--------------------
Ale ako som spomínal, jednak roky takto Ústavný súd fungoval a nemal tento problém. Vždy môžu nastať situácie dlhodobej pracovnej neschopnosti a tak ďalej. Ale tých 7, tých potrebných 7, je ich tam 11, tých potrebných 7 hlasov sa má, by sa malo dať nájsť.

Martin STRIŽINEC, moderátor
--------------------
Ešte jedna aktuálna otázka k súdnictvu. Gabriela Šimonová, bývalá členka Súdnej rady, takisto podala sťažnosť, pretože nepozná dôvod, prečo ste ju vlastne stiahli zo Súdnej rady a nahradili iným človekom. Vaša reakcia, pán prezident.

Andrej KISKA, prezident Slovenskej republiky
--------------------
Má na to právo, ale je právo mňa ako prezidenta menovať troch členov Súdnej rady. A tak ako som povedal, súdnictvo je vo veľmi zlom, v alarmujúcom stave a prvým krokom, ktoré bolo, som vymenoval troch nových troch členov Súdnej rady. A ja som veľmi rád, že po tých 100 dňoch, ktoré som pomaly v úrade, začíname tak vidieť to svetielko v tom súdnictve a že situácia v súdnictve sa hýbe lepším smerom.

Martin STRIŽINEC, moderátor
--------------------
Ďalšie veľké rozhodnutie za tých 100 dní sa týka referenda o ochrane rodiny, ako ho nazývajú organizátori petície. S vyhlásením referenda ste sa rozhodli počkať a obrátiť sa teda na Ústavný súd. A vzniesla sa pomerne ostrá kritika zo strany Aliancie za rodinu. Hovoria, že sú sklamaní, že ste nedodržali sľub, ktorý ste im dali ešte pred voľbami, že to referendum v prípade, ak vyzbierajú dostatočný počet podpisov, vyhlásite tak, aby sa mohlo konať spolu s komunálnymi voľbami. Zaznelo aj to, že je to obrovské sklamanie z prvého občianskeho prezidenta, ktorý ako keby, poviem to tak, ale samozrejme asi to nevystihuje úplne tú situáciu, odignoroval tých 400 000 podpisov. Tak keby že sa máte prihovoriť im, zbierali tie podpisy zbytočne?

Andrej KISKA, prezident Slovenskej republiky
--------------------
To nie. V prvom rade ja si veľmi vážim angažovanosť ľudí. Ako vždy vyzývam ľudí, aby sa angažovali vo veciach verejných, aby sa diskutovalo o otázkach, ktoré našu spoločnosť trápia. A skutočne vyše 400 000 podpisov, to je obrovské množstvo. A do tej práce sa zapojilo vyše 1 000 dobrovoľníkov. A vyzbierať to, to je skutočne poctivá práca, pred ktorou treba dať klobúk dole. Preto som aj Aliancii za rodinu sľúbil, že pokiaľ bude petícia v súlade s Ústavou, tak referendum vyhlásim a pokiaľ sa bude dať, tak ho aj spojím s komunálnymi voľbami. Ale práve z pohľadu tých, ktorí tie podpisy zbierali, všetci chceme, aby ak sa referendum vyhlási, aby na záver jeho výsledky boli právoplatné, aby neboli spochybniteľné. To je podľa mňa prejav základnej úcty k tomu, kto to referendum organizuje ako také. A prezident má tri možnosti. Buď referendum vyhlási, referendum nevyhlási alebo v prípade, ak má pochybnosti, že sú predmetom referenda otázky, ktoré nie sú v súlade s Ústavou, obráti sa na Ústavný súd. A tieto otázky tak ako sú postavené vyvolali obrovské pochybnosti z pohľadu mnohých odborníkov, právnikov, či sú v súlade s Ústavou. V referende sa totiž nemôže rozhodovať o takých veciach ako je napríklad rozpočet, dane, ale aj základné ľudské práva a slobody. Ak takáto otázka je, tak z pohľadu toho, ak by to referendum malo byť, ak by skutočne malo byť vyhlásené, s čím sú spojené jednak obrovské náklady, vlny emócií a tak ďalej, tak už len z pohľadu tej úcty k tomu, kto to navrhuje, je potrebné, ak sa takéto referendum má vyhlásiť, aby jeho výsledky boli nespochybniteľné. A keďže tieto pochybnosti a tieto otázky vznikli, tak som požiadal Ústavný súd o to, aby zaujal svoje stanovisko.

Martin STRIŽINEC, moderátor
--------------------
No oni argumentujú tým, že tie otázky ste poznali aj vtedy, keď vás o to žiadali, že prečo ste im už vtedy nepovedali, že máte isté pochybnosti a možno že ten postup bude trochu iný a celé sa to zdrží.

Andrej KISKA, prezident Slovenskej republiky
--------------------
V žiadnom prípade som takéto znenie otázok nepoznal. Diskutovali sme o témach, ale v žiadnom prípade som nevidel znenie otázok.

Martin STRIŽINEC, moderátor
--------------------
Rozumiem. Pomáhajú takto nastolené otázky z vášho pohľadu chrániť rodinu?

Andrej KISKA, prezident Slovenskej republiky
--------------------
Tých otázok je viacero, takže neviem, čo tým myslíte.

Martin STRIŽINEC, moderátor
--------------------
No, všeobecne sú to otázky, ktoré sa týkajú napríklad registrovaných partnerstiev alebo sexuálnej výchovy na školách. Je z vášho pohľadu, je toto ochrana rodiny?

Andrej KISKA, prezident Slovenskej republiky
--------------------
Ak sa pýtate o môj osobný názor, tak ja som svoj osobný názor viackrát vyjadril. Ja som človek, ktorý je konzervatívny, ale aj tolerantný. Skutočne zaznávam, súhlasím s názorom, že manželstvo je výhradným zväzkom muža a ženy. Som konzervatívny ako svojimi názormi a boli viackrát zverejnené a viackrát som sa vyjadroval. Ale som aj tolerantný a treba počúvať aj názory druhej strany a registrovať, či sú ich požiadavky akceptovateľné alebo nie.

Martin STRIŽINEC, moderátor
--------------------
Znova čakáme teda na rozhodnutie Ústavného súdu a znova sa nám vracia ten istý problém, že čo keď sa nenájde dostatočný počet hlasov, aby nám Ústavný súd povedal, ktorá z tých otázok je protiústavná, ktorá nie je. Budete to potom vyčítať Ústavnému súdu, že nevedel nájsť to riešenie toho rébusu?

Andrej KISKA, prezident Slovenskej republiky
--------------------
Tak ja len budem opakovať to, že Ústavný súd niekoľko rokov fungoval namiesto 13 s 11 členmi a fungoval absolútne bez problémov. Takže ja vôbec nevidím problém v tom, že namiesto 13 je momentálne len 11 členov, aby Ústavný súd mohol fungovať. Ústavný súd má iný problém. Je tam množstvo podaní, sťažností a tak ďalej. Ústavný súd je zahltený tisíckami rôznych podaní, ktorými sa zaoberá. A toto už je iný problém, či Ústavný súd skutočne môže svoj čas a energiu a sudcov venovať na tie základné otázky, ktoré by mal riešiť a či nie je zahlcovaný inými problémami. Aj o tom sme mali diskusiu s predsedom parlamentu a uvidíme, či do budúcna k tomu nebudeme vedieť pomôcť.

Martin STRIŽINEC, moderátor
--------------------
Akým spôsobom?

Andrej KISKA, prezident Slovenskej republiky
--------------------
V tom, že by sa menili, respektíve upravovali právomoci Ústavného súdu.

Martin STRIŽINEC, moderátor
--------------------
Tak, aby nejaká agenda mu ubudla?

Andrej KISKA, prezident Slovenskej republiky
--------------------
Aby sa riešili skutočne veci, ktoré sú dôležité a zásadné z ohľadu fungovania štátu. Aby tie rozhodnutia mohli byť prijímané dostatočne rýchlo, aby sme potom nemuseli čakať.

Martin STRIŽINEC, moderátor
--------------------
Hypoteticky, ak to referendum napokon bude, zúčastnite sa na ňom a prípadne odporučili by ste ľuďom, ako majú hlasovať?

Andrej KISKA, prezident Slovenskej republiky
--------------------
Určite by som sa referenda zúčastnil, určite by som vyzval občanov, aby sa referenda oni sami zúčastnili, ale v žiadnom prípade by som im neodporúčal, nemám na to oprávnenie ako prezident, podľa mňa by to bolo nevhodné, aby som im odporúčal, ako majú hlasovať. Každý sa musí rozhodnúť na základe vlastného názoru a presvedčenia.

Martin STRIŽINEC, moderátor
--------------------
Teraz urobím taký mostík k ďalšej téme. Čo by z vášho pohľadu pomohlo slovenským rodinám?

Andrej KISKA, prezident Slovenskej republiky
--------------------
Slovenským rodinám by najviac pomohla dobrá ekonomická situácia. Rodiny sa boja mať druhé dieťa, pretože sa boja, že či budú mať na to, aby splácali hypotéku, ak manželka by bola na materskej. Rodiny sa boja mať vôbec viac detí z pohľadu ekonomickej. Ak chceme mať stabilnú rodinu, ak chceme mať menší počet interrupcií, ak chceme mať šťastné rodiny, kde manželky sa môžu, matky sa môžu venovať malým deťom, je to v prvom rade dobrá ekonomická situácia, mať možnosť získať prácu a za prácu dostať slušný plat.

Martin STRIŽINEC, moderátor
--------------------
Kandidujem aj preto, aby politici riešili skutočné problémy skutočných ľudí a nielen pred voľbami. Máte pocit, že sa to za tých sto dní zlepšilo?

Andrej KISKA, prezident Slovenskej republiky
--------------------
Sto dní je veľmi krátka doba. V súdnictve, ktoré som sa základne v tomto období venoval, si myslím a mám aj odozvy od sudcov a z prostredia, sa veci pohli k dobrému. Pohli sa k lepšiemu a je to tam cítiť. Ďalšie témy, ktoré sú pre našu spoločnosť dôležité, zdravotníctvo, školstvo, sociálny systém, podmienky pre živnostníkov, podnikateľov, týchto tém je veľa a je mojou úlohou ako prezidenta sa stretávať s ľuďmi, tieto témy otvárať a pýtať sa kompetentných, čo aj robím. Začínam, ale sto dní je skutočne zatiaľ krátka doba. Ja si myslím, že to, ako moje fungovanie ako prezidenta, či tá dôvera ľudí, že skutočne prezidenta naša krajina potrebuje, na to si ešte dajme aspoň prosím, aspoň dva, tri roky. A to sú ťažké otázky a vyžadujú veľa práce, skutočne poctivej práce.

Martin STRIŽINEC, moderátor
--------------------
Samozrejme, na tie politické rozhodnutia je tu predovšetkým vláda, ona tvorí politiku. Čo hovoríte na ten ohlásený balíček tých 15 opatrení, ktoré majú podľa premiéra zlepšiť situáciu tých dajme tomu, ktorí sú na tom najhoršie? Sú to, je to riešenie skutočných problémov skutočných ľudí z vášho pohľadu?

Andrej KISKA, prezident Slovenskej republiky
--------------------
K daným opatreniam som sedel s ministrom financií, s pánom Kažimírom, kde sme diskutovali o ich okruhoch. Pravdaže, ešte neviem presné znenie, nevieme presné znenie, čo všetko z toho balíčka a v akej forme sa uplatní. Sú tam podľa mňa niektoré opatrenia, ktoré sú dobré, ktoré skutočne môžu pomôcť zlepšiť pozíciu živnostníkov, podnikateľov, tých, ktorí pracovné miesta tvoria, to je na jednej strane. A na druhej strane zlepšiť aj podmienky pre tých, z pohľadu cestovania a tak ďalej, pre tých, ktorí do tej práce potrebujú chodiť a podobne. Čo pravdaže sú tam otázky, ktoré sme diskutovali s ministrom financií, ako napríklad ako zohľadniť regionálnu rozdielnosť na Slovensku, ako spraviť skutočne taký ten zásadný krok k tomu, aby tvorcovia pracovných miest, tí ktorí tie pracovné miesta tvoria, aby sa cítili lepšie, či ten balíček je skutočne dostatočný. A ja očakávam, že určite v ďalším období sa s ministrom financií stretnem a budeme o tom diskutovať.

Martin STRIŽINEC, moderátor
--------------------
No, na to, aby sa našli peniaze v parlamente, už je novela o dani z príjmov, ktorú predložil minister Kažimír, už myslím aj prešla do druhého čítania. Opozícia kritizuje práve najmä zmeny v odpisoch a obmedzenie výdavkov, ktoré si podnikatelia budú, o ktoré si teda budú môcť znížiť dane. Váš pohľad na vec? Lebo dodám k tomu ešte trebárs aj citát z kampane, že ako prezident by som naliehal na vládu, aby sa zlepšili podmienky pre živnostníkov a malých, stredných podnikateľov. Deje sa to?

Andrej KISKA, prezident Slovenskej republiky
--------------------
Tak ako som spomínal predtým, v tom balíčku sú opatrenia, ktoré im môžu pomôcť. Nechcem sa vyjadrovať konkrétne k jednotlivým položkám a k jednotlivým odpisovým skupinám pre dane z príjmu. Je pravdou, že aj medzi podnikateľmi sú niekedy prípady, kedy sa zneužíva systém odpisov, kupujú si drahé autá napriek tomu, že firma je v strate a podobne. Takže rozumiem opatreniam, ktoré zavádzajú. Ale k tomu, k tomu zásadnému zlepšeniu tých podmienok pre živnostníkov, pre tých malých živnostníkov, stredných, malých zamestnávateľov, na to ešte skutočne asi čakáme.

Martin STRIŽINEC, moderátor
--------------------
Ako komentujete to, čo sa dialo minulý týždeň v parlamente? Koniec koncov, malo to dohru aj tento týždeň, keď vládny Smer odmietol, respektíve vyradil z programu schôdze 10 opozičných bodov. Opozícia potom už ignorovala všetky hlasovania, stiahla svoje návrhy všetky kompletne z programu schôdze. Čo hovoríte na aktuálnu situáciu v parlamente?

Andrej KISKA, prezident Slovenskej republiky
--------------------
Tak po zasadnutí parlamentu ma navštívil podpredseda parlamentu pán Figeľ a informoval ma o situácii, ktorá vznikla a vzniesol svoje pripomienky. Na základe toho som sa stretol s predsedom parlamentu a požiadal som ho, aby skutočne z pohľadu zachovania zásad parlamentnej demokracie, z pohľadu politickej kultúry, aby sa viedol dialóg medzi politickými stranami. A budem pozorne sledovať, čo sa bude diať na najbližšom zasadnutí.

Martin STRIŽINEC, moderátor
--------------------
Vy ste povedali, že máte v pláne sa stretnúť s predstaviteľmi všetkých parlamentných strán. Je nejaký plán? Bude to spoločné rokovanie alebo každého si zavoláte zvlášť?

Andrej KISKA, prezident Slovenskej republiky
--------------------
Zatiaľ som sa stretol s predsedom parlamentu, kde sme viedli o tom veľmi, veľmi podrobnú diskusiu. A opakujem, budem sa teraz v prvom rade pozerať veľmi podrobne na to, na to, ako bude prebiehať začiatok, ako bude prebiehať zasadnutie Národnej rady.

Martin STRIŽINEC, moderátor
--------------------
Čiže zatiaľ neexistuje žiadny plán nejakých schôdzok?

Andrej KISKA, prezident Slovenskej republiky
--------------------
Čakám na ďalšie kroky, ako sa bude situácia v parlamente vyvíjať.

Martin STRIŽINEC, moderátor
--------------------
Poďme už do zahraničia. Premiér Fico opakovane ostro kritizuje sankcie, ktoré Európska únia zaviedla voči Rusku. Hovorí, že sú nezmyselné a škodia všetkým. Faktom však je, že Slovensko oficiálne všetky doteraz prijaté sankcie takisto podporilo. Vy hovoríte, že sankcie sú nutné, zdôraznili ste to aj počas návštevy Nemecka v lete. Z dovolenky ste sa takisto zapojili do tej diskusie, ktorá sa tu viedla. Prečo sú nutné?

Andrej KISKA, prezident Slovenskej republiky
--------------------
Tak v prvom rade treba si povedať na rovinu, aká situácia na Ukrajine je. My sme ako Slovensko priamym susedom Ukrajiny. No a časť Ukrajiny bola anexovaná, bolo porušené hrubo medzinárodné právo a Rusko zabralo Krym. Na Ukrajine prebieha vojna, ktorej sa zúčastňujú priamo vojaci ruskej armády a je to dokázateľné a neodškriepiteľné. To je stav, v ktorom je. Na druhej strane, ja som presvedčený o tom, že ten smer, ktorým sa Ukrajina bude uberať, o tom by mali rozhodovať v prvom rade ľudia Ukrajiny, občania tej Ukrajiny a my ako jej bezprostrední susedia, pokiaľ sa oni rozhodnú, že by Ukrajina chcela byť súčasťou našej tej demokratickej časti Európy, by sme mali spraviť všetko preto, aby sme Ukrajine pomohli. Naša krajina sama zažila jednak v ´38, ale aj v ´68, čo to znamená, keď väčšia krajina sa rozhodne použiť silu a vojsť na naše územie. Zažili sme to dvakrát a na to by sme nikdy nemali zabúdať. A pred 20 rokmi, keď sme sa stali slobodným štátom, tiež sme sa my rozhodli, že by sme chceli ísť do tej demokratickej, do tej západnej časti Európy. A vtedy si mnohé štáty kládli otázku, či vôbec na to máme a či dokážeme spraviť reformy, či dokážeme tam vojsť. Teraz sme tam a sme veľmi radi, že sme súčasťou tejto demokratickej časti Európy. A preto by sme mali takisto sa pozerať na Ukrajinu, presne rovnakými okuliarmi by sme sa mali pozerať, čo sa týka samotnej anexie a bojov, ktoré prebiehajú, ale aj krokov, ktoré by sme mali z pohľadu Ukrajiny robiť. Ja som veľmi rád, že Slovensko, naša vláda akceptovala a súhlasila so všetkými sankciami a na rozdiel od mnohých iných krajín Slovensko aj reálne pomohlo Ukrajine tým reverzným tokom plynu, investíciou viac ako 10 miliónov eur, sme spravili na rozdiel od iných štátov aj reálny krok, aby sme tej Ukrajine pomohli. Čo sa týka samotných sankcií, nikto si neželá sankcie. Nikto si neželá sankcie. Všetci by sme mali spraviť všetko preto, aby sa každý problém riešil v prvom rade dialógom. Ale pokiaľ dialóg nefunguje, pokiaľ sa stretáva kancelárka Merkelová s Putinom niekoľkokrát a sľuby sa nedodržia, nemôžme ostať len pri slovách. Nemôžme nerobiť nič a nechať veci, povedať len budeme diskutovať, budeme sa rozprávať. To je ideálne riešenie, pokiaľ sa dajú veci riešiť dialógom. Ale keď ten dialóg nezaberá, ak tá druhá strana nedodržuje sľuby, ak naďalej pokračuje vo vojnových akciách, potom musia prísť k slovu činy. Najhoršie, čo by mohlo byť, keby sa mlčalo, keby sa len rozprávalo a keby sa nespravilo reálne nič. To by bolo najhoršie, čo sa mohlo stať a nám sa to stalo ako malej krajine, že takto sme dopadli v ´38 a mali sme problém v ´68. Musia nastúpiť reálne činy. A opakujem, nikto si neželá sankcie, ale na záver tieto činy musia prísť a oni aj prišli. A ja som veľmi rád, že Slovensko sa do týchto sankcií vždy odsúhlasilo a že sa do nich zapojilo.

Martin STRIŽINEC, moderátor
--------------------
Keď prezident povie, že sankcie sú nutné a premiér hovorí, že sankcie sú nezmyselné, aký signál vysielame smerom von?

Andrej KISKA, prezident Slovenskej republiky
--------------------
Tak ja len zase zopakujem, že ako Slovensko sme tie sankcie odsúhlasili. To znamená, vláda tie sankcie odsúhlasila. A odsúhlasila ich spolu s našimi najbližšími spojencami, s tými, na ktorých by nám malo najviac záležať. Nemecko, Rakúsko, Poľsko, Česko, Maďarsko, tí, s ktorými máme najlepšie vzťahy, s ktorými sa rozvíja celý, na ktorých obchode, na ktorých vzťahoch sme založení, s tými sme tieto sankcie spolu aj s ďalšími krajinami Európskej únie dohodli a odsúhlasili. A ja pokladám za nutnosť, aby potom aj premiéri a prezidenti, ak sa na niečom takom dohodne a sa to odsúhlasilo, čo naša vláda odsúhlasila, aby sa potom za to aj slovne postavili, aby sa za to postavili. Nieže niečo odsúhlasím a potom to budem popierať. Pokladám, každý premiér a každý prezident tejto krajiny, ak sa raz odsúhlasí a do toho zapojí, že by sa mal za to postaviť. To potom pravdaže Slovensku dáva ten štatút toho dôveryhodného partnera, spoľahlivého štátu, toho štátu, ktorý je súčasťou tej Európskej únie, kde sme.

Martin STRIŽINEC, moderátor
--------------------
Čiže teraz trošku strácame z toho štatútu dôveryhodnosti?

Andrej KISKA, prezident Slovenskej republiky
--------------------
Viete, ono to nie je príjemné, ono to nie je príjemné, keď ja prídem na summit, kde sú prezidenti a premiéri desiatok štátov, naši najbližší spojenci a začnú mi klásť otázku. Čo sa to deje? Ste skutočne súčasťou tej našej, toho jadra Európskej únie, pretože máme, skutočne z pohľadu Európskej únie sa vzorne správame, z pohľadu rozpočtu, plnenia záväzkov, všetkého, ste súčasťou tohto, kde ste alebo máte nejaké proruské smerovanie? Čo sa to u vás deje?

Martin STRIŽINEC, moderátor
--------------------
Dostali ste takéto otázky na summite NATO?

Andrej KISKA, prezident Slovenskej republiky
--------------------
Áno, takéto otázky som pravdaže dostal. Ja som na ne odpovedal jasne. V prvom rade sa pozerajme na to, aké činy sme previedli. Všetky sankcie sme schválili a Ukrajine sme reálne pomohli. Ale opakujem, ak sa za niečo postavíme, ak niečo schválime, tak ako premiér, tak aj prezidenti všetkých krajín, ktorí sa na tom dohodnú, by sa potom za to mali aj postaviť.

Martin STRIŽINEC, moderátor
--------------------
Summit NATO. Hovorilo sa o ňom, že to je jeden z najdôležitejších od konca Studenej vojny. Aká to bola skúsenosť pre vás?

Andrej KISKA, prezident Slovenskej republiky
--------------------
Bola to prvá skúsenosť, bola to prvá skúsenosť. Tie témy, tie otázky, ktoré sa tam nastoľovali, pravdaže boli veľmi vážne. Riešilo sa, najskôr sa riešil odchod, ukončenie misie v Afganistane.

Martin STRIŽINEC, moderátor
--------------------
Myslel som to teraz tak, v takej tej osobnej rovine, že aké to je, keď človek, ktorý viac-menej nikdy nebol v politike, sa ocitne na takomto podujatí?

Andrej KISKA, prezident Slovenskej republiky
--------------------
Je to, úprimne, je to taký pocit, kde zrazu zistíte tú silu tej aliancie. Keď vidíte, ako všetci tí lídri tých všetkých tých štátov si sadnú za ten stôl a teraz spolu sedia a cítite tú obrovskú silu, ten potenciál tých všetkých členských krajín, ktoré tam sú, tak pocítite, že je nesmierne dobré, že my sme súčasťou takéhoto celku, že tam máme svoj hlas, že hovoríte rovnako dlho ako francúzsky prezident, americký prezident, máte rovnaký hlas, ktorým to môžte hovoriť, že vás tí ľudia počúvajú a že sme súčasťou tejto demokratickej časti sveta.

Martin STRIŽINEC, moderátor
--------------------
Konkrétny záväzok, do roku 2020 dáme na armádu 1,6 % HDP, zaznel práve z vašich úst po konzultácii zrejme s Ministerstvom obrany, predpokladám. Ale nie je to na papieri, je to sľub, ktorý sme dali. Je záväzný, myslíte že? Lebo existuje aj variant, že v 2016 príde nová vláda, povie, 400 miliónov môžeme dať na niečo iné, nikomu sme my nič nesľubovali. Dodržíme, myslíte, tieto záväzky nové? Prípadne nemalo by to byť na papieri? Lebo sú príklady z Čiech, z Poľska, tam je dokonca ústavný zákon. V Čechách sa na tom dohodli strany, ktoré podpísali nejakú dohodu aspoň formálne, že aj keď sa vláda vymení, tak budú dodržiavať tú dohodu. Myslíte si, že by sme mali takýto záväzok dať aj na papier?

Andrej KISKA, prezident Slovenskej republiky
--------------------
Tak pred odchodom na summit Severoatlantickej aliancie som inicioval viacero stretnutí, jednaní, ako s premiérom, tak aj s ministrami. A to sa nejedná len o Ministerstvo obrany, tu sa jedná o Ministerstvo financií, Ministerstvo zahraničných vecí, Ministerstvo vnútra. A tieto jednania som absolvoval. A ja som na záver bol rád, že vláda mi dala mandát. Ja som, to čo som povedal, som povedal na základe mandátu, poverenia od vlády. Takže to základné posolstvo, obranný rozpočet vo výške 1,6 % do roku 2020 a na modernizáciu 20 % z týchto prostriedkov, som prehlásil na základe poverenia vlády. A vláda je povinná aj tento svoj záväzok dodržiavať. Toto nebol, tento záväzok našej krajiny.

Martin STRIŽINEC, moderátor
--------------------
Áno, ale tá súčasná skončí o dva roky.

Andrej KISKA, prezident Slovenskej republiky
--------------------
Áno, ja viem, že je tu, sú tu iniciatívy, ústavný zákon a tak ďalej. Pokiaľ by bola politická vôľa politických strán sa takto dohodnúť, ja takéto rozhodnutie privítam.

Martin STRIŽINEC, moderátor
--------------------
Mohli by ste byť iniciátorom tejto myšlienky alebo do tejto úlohy sa neradi stavali?

Andrej KISKA, prezident Slovenskej republiky
--------------------
Ja nepokladám svoju úlohu za to, aby som bol iniciátorom. Ja som presvedčený, že ak niekto dá sľub a dá ho aj ústne, tak tento sľub by sa mal dodržiavať. A pokladám za súčasť politickej kultúry a to budem presadzovať a budem všetko sa o to snažiť, aby ak jedna vláda dá sľub inej vláde, ak naša vláda dá sľub inej vláde, ak dá sľub Severoatlantickej aliancii, tak že vláda, ktorá po nej príde, tento sľub bude brať.

Martin STRIŽINEC, moderátor
--------------------
Dodrží. Ešte predsa len nemôžem sa, keďže sme tu pod Tatrami, na základe návrhu Ministerstva obrany ste na summite predložili ponuku logistického skladu v Poprade, proti je aj primátor mesta. V meste sa spisuje petícia, noviny písali, že ste sklamali rodákov. Ako im to vysvetlíte? Je to teoretická ponuka, samozrejme NATO na ňu musí zareagovať, ale majú sa báť niečoho tí ľudia?

Andrej KISKA, prezident Slovenskej republiky
--------------------
V prvom rade tu prebehla taká mylná informácia o základni NATO. Nikto nás nikdy nepožiadal, aby tu nejaká základňa NATO bola a nikdy a nikomu sme nesľúbili, nedali takúto ponuku. Takže v prvom rade nikdy nediskutujme o žiadnej základni. Čo sa týka logistického skladu, ktorý tu je teraz, sme teraz pár kilometrov od neho, Ministerstvo obrany dalo túto ponuku, aby sme tento logistický sklad, ktorý je v Poprave v Kvetnici, ponúkli Severoatlantickej aliancii a ja na základe poverenia Ministerstva obrany som tento návrh predniesol. A pravdaže počkáme, či vôbec Severoatlantická aliancia by niečo také chcela. Z pohľadu môjho, v Poprade žijú moje malé deti, moja manželka, moji rodičia a ako rodič, ako občan tohto mesta by som nikdy nedovolil, aby tu vzniklo čokoľvek, čo by len malilinkým percentom navýšilo akékoľvek riziko života našich občanov. A ako prezident Slovenskej republiky by som to nedovolil, aby v žiadnom, v žiadnom, aby vzniklo niečo pri žiadnom meste, mestečku alebo dedine, čo by reálne čo len percentom navýšilo akékoľvek riziko. To by som sa zásadne postavil proti.

Martin STRIŽINEC, moderátor
--------------------
Najťažšia chvíľa a najpríjemnejší moment za tých 100 dní?

Andrej KISKA, prezident Slovenskej republiky
--------------------
Najťažšia chvíľa? Najťažšie chvíle sú, keď človek cíti tú obrovskú dôveru ľudí, cíti také to, keď chodí medzi ľudí a cíti to nadšenie a takú tú obrovskú dôveru a vy prídete o ôsmej večer, prídem o ôsmej, deviatej večer unavený z práce, unavený na smrť a mám pocit, že som ešte nič nespravil. Ja viem, že ešte je len sto dní, ale taký ten najťažší pocit je alebo ten najdôležitejší pocit je ten pocit obrovskej zodpovednosti k ľuďom tejto krajiny, aby som pomohol tento našej krajine. To je taký ten asi najťažší pocit, s ktorým večer zaspávam a ráno vstávam a kladiem si otázku, čo a ako najlepšie tejto krajine pomôcť. Ten najpríjemnejší pocit je možno s tým spojený, že keď niekde prídem, tak je to taká obrovská atmosféra, taký pocit toho, že sú ľudia radi, ak medzi nich prídem, že sa na mňa usmejú, majú chuť sa so mnou rozprávať. A to je pocit, ktorý je veľmi príjemný, ale ako som povedal, aj zaväzujúci.

Martin STRIŽINEC, moderátor
--------------------
Ďakujem za rozhovor, pán prezident.

Andrej KISKA, prezident Slovenskej republiky
--------------------
Ďakujem aj ja.

21.12.2014
TA3
Rok v politike
21.12.2014    TA3    str. 04   11:00 V politike
            
Peter BIELIK, moderátor /marec 2014/
--------------------
Sme veľmi radi, že v štúdiu Televízie TA3 môžeme privítať zvoleného prezidenta Slovenskej republiky Andreja Kisku, vitajte, dobrý večer.

Andrej KISKA, prezident Slovenskej republiky /marec 2014/
--------------------
Dobrý večer prajem.

Ľuba ORAVOVÁ, moderátorka /máj 2014/
--------------------
Dobrý večer.

Peter BIELIK, moderátor /marec 2014/
--------------------
Pán Kiska, stihli ste si už po tých náročných hodinách oddýchnuť, ako ste trávili čas až do týchto chvíľ?

Andrej KISKA, prezident Slovenskej republiky /marec 2014/
--------------------
Tak spal som zatiaľ veľmi málo, spal som asi tri hodiny, do pol šiestej ráno som vyprevádzal hostí, ktorých som mal a o deviatej ráno mi už začínal nový program, takže bola to náročná noc, bola to noc plná napätia, možno aj prekvapení a som rád, že tu dnes môžem byť.

Ľuba ORAVOVÁ, moderátorka /máj 2014/
--------------------
Pán Kiska, s Radom Procházkom ste sa údajne, on nám to povedal tu v štúdiu, zhodli na tom, že teraz vás čaká oboch tvrdá práca. Kedy s ňou začnete?

Andrej KISKA, prezident Slovenskej republiky /marec 2014/
--------------------
Tak tvrdá práca začala pre mňa už pred dvoma rokmi, kedy som svoju kandidatúru ohlásil a odvtedy vlastne pracujem, chodím, stretávam sa s ľuďmi a ja som veľmi rád a chcel by som sa aj touto cestou poďakovať v prvom rade všetkým voličom, že prišli, že prezident má silný mandát a pravdaže sa chcem poďakovať voličom v prvom rade, ktorí volili mňa a vďaka nim, vďaka ich 1,3 milióna hlasov, budem môcť byť prezidentom Slovenskej republiky.

Peter BIELIK, moderátor /marec 2014/
--------------------
Ľuba spomínala Rada Procházku. Toho ste práve s Ivetou Radičovou označili za dvoch politikov, ktorých si vážite. Ešte stále to platí?

Andrej KISKA, prezident Slovenskej republiky /marec 2014/
--------------------
Pravdaže áno, viacero politikov na slovenskej scéne je takých, ktorí chcú našu spoločnosť zmeniť, tvrdo pracujú a každého, kto svoju prácu berie ako skutočne tú službu, ako niečo, čo chce spraviť pre našu spoločnosť a plne sa do toho angažuje, plne to robí, s plným nasadením a dokáže mať aj za sebou výsledky. Každého prácu, každého takého človeka si treba vážiť.

Ľuba ORAVOVÁ, moderátorka /máj 2014/
--------------------
Väčšina pravicových strán, aj dnes v tých prvých reakciách po voľbách, označila tento váš úspech tak trošku aj za svoj. Vnímate to vlastne j vy podobne, keďže niektoré pravicové strany vás veľmi otvorene podporovali pred voľbami.

Andrej KISKA, prezident Slovenskej republiky /marec 2014/
--------------------
Tak v prvom kole mali pravicové strany svojich kandidátov a ja som vždy hovoril, že kandiduje ako nezávislý, nestranícky kandidát. Takto som išiel aj do druhého kola a takým aj prezidentom chcem byť. Chcem byť prezidentom nezávislým, nestraníckym, ktorí do tohto úradu vchádza kvôli ľuďom, nie kvôli politickým stranám. Aby počúval to, čo potrebujú ľudia v prvom rade a nie čo potrebujú politické strany.

Ľuba ORAVOVÁ, moderátorka /máj 2014/
--------------------
Takže vlastne aká bude vaša komunikácia práve so stranami, ktoré vás podporovali v prezidentských voľbách pred druhým kolom?

Andrej KISKA, prezident Slovenskej republiky /marec 2014/
--------------------
Ja chcem byť prezidentom všetkých ľudí nezávisle od toho, ktorú politickú stranu v parlamentných voľbách volili a chcem komunikovať so všetkými politickými stranami ako skutočne nezávislý a nestranícky prezident.

Peter BIELIK, moderátor /marec 2014/
--------------------
Čo hovoríte na gesto Roberta Fica, ktorý vám už okolo 23:30 zagratuloval, virtuálne podal ruku?

Andrej KISKA, prezident Slovenskej republiky /marec 2014/
--------------------
Ďakujem, pravdaže každé poďakovanie po takomto súboji vítam a ďakujem mu.

Ľuba ORAVOVÁ, moderátorka /máj 2014/
--------------------
V akom momente alebo pamätáte si ten moment, kedy ste už v podstate viac-menej viac verili tomu, že budete prezidentom?

Andrej KISKA, prezident Slovenskej republiky /marec 2014/
--------------------
Prvé výsledky v tejto noci, noc bola napínavá, pretože prvé výsledky, ktoré ste aj vy priniesli, ukazovali celkom na úvod veľmi vyrovnaný boj a osobne sme aj očakávali, že to bude veľmi tesné. Tá silná antikampaň, ktorá sa ešte niesla v posledných dňoch, nevedeli sme, aký bude mať dopad na voličov, čo sa stane. Našťastie voliči sa nenechali oklamať, nepodľahli tejto antikampani, prišli a volili. Takže keď sme videli po prvých výsledkoch, ako sa to začína vyvíjať a ako sa ten rozdiel zväčšuje, pochopili sme, že sme na dobrej ceste a že skutočne Slovensko môže mať nezávislého, nestraníckeho prezidenta.

Peter BIELIK, moderátor /marec 2014/
--------------------
Naozaj jednou z otvorených otázok smerom do budúcnosti, už možno v krátkej budúcnosti je, ako budete komunikovať nielen so stranami, ktoré vás podporovali, ale aj so svojim oponentom Robertom Ficom. Plánuje sa nejaké stretnutie ešte pred inauguráciou alebo po nej tesne tak, aby ste si aspoň vyjasnili pozície?

Andrej KISKA, prezident Slovenskej republiky /marec 2014/
--------------------
Stretnutie zatiaľ žiadne dohodnuté nemám. Ja pravdaže privítam čím skôr stretnutie s pánom premiérom, aby sme diskutovali o tom, ako aj on vidí, ako aj ja vidím úlohu prezidenta. Prezident skutočne v našej krajine má mať skôr úlohu toho, kto utlmuje konflikty, človeka, ktorý hľadá tie dohody a riešenia medzi parlamentom a vládou, medzi politickými stranami a takto ja svoju úlohu ako prezidenta vidím a pravdaže pri takejto funkcii s premiérom budem spolupracovať a čím skôr sa s ním stretnem, budem veľmi rád.

Ľuba ORAVOVÁ, moderátorka /marec 2014/
--------------------
Budete možno aj iniciovať ešte pred inauguráciou vy osobne nejaké stretnutie alebo budete skôr očakávať nejakú iniciatívu zo strany premiéra?

Andrej KISKA, prezident Slovenskej republiky /marec 2014/
--------------------
To nechajme na dohody, uvidíme, ako sa to bude vyvíjať.

Peter BIELIK, moderátor /marec 2014/
--------------------
Čo by malo byť obsahom možno takého stretnutia?

Andrej KISKA, prezident Slovenskej republiky /marec 2014/
--------------------
Mala by byť tá predstava o tom, pretože viackrát sme, pán premiér povedal, že mu slovo protiváha vadí a ja som presvedčený práve, že prezident má byť tou protiváhou, ale skôr takou rovnováhou k vláde a má stáť za občanmi. Ale chcem mu to vysvetliť, pretože často to vysvetľoval, že to je ako keby nejaký konflikt. V žiadnom prípade konflikt z mojej strany nehrozí, ale vždy budem hájiť to, prečo som do tohto úradu bol zvolený a kto ma zvolil - to jest občania.

Ľuba ORAVOVÁ, moderátorka /marec 2014/
--------------------
Tak ako hovoríte o tej protiváhe, ktorú mu chcete vysvetliť, premiérovi Robertovi Ficovi, tak možno povedzte aj voličom Roberta Fica, čo mu budete chcieť práve v tejto súvislosti povedať.

Andrej KISKA, prezident Slovenskej republiky /marec 2014/
--------------------
Chcem mu povedať, že ako prezident, tak ako som spomínal pred chvíľou, v žiadnom prípade nebudem človekom, ktorý by chcel vyvolávať konflikty. Chcel by som byť človekom, ktorý do našej politiky zase vnesie takú ľudskosť, aby sme poľudštili tú našu politiku, aby tam panovala úcta, aby tam panovalo určité porozumenie a aj keď máme rozdielne názory, aby sme si vedeli sadnúť za stôl a spoločne hľadať riešenia. V našom štáte pravdaže by mal prezident, premiér, predseda parlamentu hľadať spoločné riešenia, aby sme aj navonok, ale aj vo vnútri krajiny vystupovali spoločne. To zase na druhej strane ale nehovorí o tom, že pokiaľ by sa rozhodla vláda a to je teraz jedno, či vláda tohto premiéra, ktorého máme teraz alebo vláda do budúcna iného premiéra, sa rozhodla prijímať zákon, o ktorom ja budem presvedčený, že nie je v záujme občanov, tak je to presne úloha prezidenta voleného občanmi, aby sa stretol s príslušným ministrom a diskutoval o tom, aký má názor, aby sa poprípade stretol s premiérom a diskutoval, prečo má takýto názor a ak ani to nepomôže, tak je skutočne úlohou vtedy prezidenta, sa postaviť pred verejnosť a pomenovať tento problém a pomenovať, prečo si myslí, že takýto zákon napríklad, by nebol v súlade so záujmami občanov.

Ľuba ORAVOVÁ, moderátorka /marec 2014/
--------------------
Samozrejme to ste vlastne vysvetlili, vzťah k politike, k politikovi, k Smeru ako k politickej strane. Skúsme možno to aj rozmeniť na drobné, lebo prezident nie je len otázka vzťahov prezident-vláda-parlament, ale je to vlastne aj vzťah prezident-občan. Skúsme možno to rozmeniť na drobné. Aký bude vzťah prezidenta Andreja Kisku k voličom, napríklad strany Smer, ale napríklad aj k tým voličom, ktorí neboli voliť?

Andrej KISKA, prezident Slovenskej republiky /marec 2014/
--------------------
Prezident musí byť prezidentom všetkých občanov a takým aj chcem byť. To znamená, ako náhle vyvstáva v spoločnosti problém, ak ľudia cítia, že spoločnosť je niečo, o čom by sa malo diskutovať, ktorá otázka by sa mala otvoriť a to je jedno, či sú to voliči strany Smer alebo sú to nevoliči alebo sú to voliči pravice. Je prezident, ktorý má zastupovať záujmy občanov, je na to, aby skutočne túto otázku nastolil a aby kládol poprípade túto otázku potom vláde, parlamentu, aby sa pýtal politikov, ako s týmto problémom chcú, ako ho chcú riešiť.

Peter BIELIK, moderátor /marec 2014/
--------------------
Máte už predstavu o tom, koľko percent svojho pracovného času vrátane toho, ktorý budete tráviť na pozícii prezidenta, budete tráviť v Grasalkovičovom paláci a koľko možno v regiónoch medzi ľuďmi?

Andrej KISKA, prezident Slovenskej republiky /marec 2014/
--------------------
Presnú predstavu nemám, neviem presne ako je dnes stavaný program prezidenta, ale tým, že chcem a budem prezidentom ľudí, určite chcem s nimi byť, chcem s nimi byť v kontakte a to už je možno či priamo z Bratislavy alebo priamo z regiónov, kde ja určite veľmi rád a veľmi často budem chodiť.

Ľuba ORAVOVÁ, moderátorka /marec 2014/
--------------------
Ak som teda spomínala, že v týchto voľbách bolo voliť zhruba niečo málo navyše 50%, máme tu zvyšných 50% ľudí, ktorí voliť neboli. Ako chcete možno naložiť z pozície prezidenta s tým, že je tu tá skupina ľudí, ktorí neboli voliť nikoho. Ani vás, ani ostatných prezidentských kandidátov. Lebo je to pomerne veľká skupina. Ako s tým chcete naložiť?

Andrej KISKA, prezident Slovenskej republiky /marec 2014/
--------------------
Tak v prvom rade tá účasť oproti voľbám spred piatich rokov nie je výrazne nižšia, len o niekoľko jednotiek percent. Takže nedochádza k žiadnemu prekvapeniu, ale dlhodobo v našej spoločnosti dochádza k tomu, že sa zúčastňuje relatívne stále menší počet ľudí volieb a tam práve ten dôvod, čo ja vidím, je skutočne ten, že ľudia strácajú takú tú dôveru v politikov, dôveru v to, že keď tam zvolia nových ľudí, že sa o problémoch prestane len rozprávať, ale že sa bude aj konať. A ja ako človek by som rád presvedčil potom, ako prezident, že skutočne nebudem len o problémoch rozprávať, že sa ich pokúsim v prvom rade pomenovať, ale aj dávať návrhy na riešenia a diskutovať s vládou a parlamentom, ako môžeme našej spoločnosti pomôcť.

