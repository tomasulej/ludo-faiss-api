17.2.2002
13.00 Na telo
PREDSEDA VLÁDY SR M. DZURINDA HOSŤOM RELÁCIE NA TELO
17.2.2002    TV Markíza    str. 00   13.00 Na telo
    KARÁSEK Ľ.        
Ľ. KARÁSEK, moderátor:

"Príjemné popoludnie. Už dvakrát sa v parlamente rozhodovalo o osude vicepremiéra pre ekonomiku Ivana MIKLOŠA. Odhodlanie odvolať ho bolo minulý týždeň také silné, že mu zabránilo len vyhlásenie premiéra slovenskej vlády, že ak poslanci MIKLOŠA odvolajú, podá demisiu.

Dámy a páni, hosťom relácie Na telo je predseda vlády Slovenskej republiky Mikuláš DZURINDA."

Mikuláš DZURINDA, predseda vlády:

"Dobrý deň prajem."

Ľ. KARÁSEK:

"Vitajte. My sme veľmi radi, že ste si pre nás v tom krátkom čase alebo v tom nabitom programe našli vôbec čas a, mimochodom, máte ešte čas trénovať, ešte beháte?"

M. DZURINDA:

"Už som dávnejšie nebol, ale včera som bol na Donovaloch sa pozrieť na psie záprahy a večer pri umelom osvetlení som si trochu polyžoval."

Ľ. KARÁSEK:

"Dobré zážitky. Čiže dokážete skĺbiť aj prácu, aj oddych aktívny."

M. DZURINDA:

"Ja si myslím, že to každému človeku prospieva pri jeho práci."

Ľ. KARÁSEK:

"Maratónu ešte ostanete verný, ešte nejakú chvíľu budete vrcholovo trénovať?"

M. DZURINDA:

"Kým kolená a bedrá budú poslúchať, tak predpokladám, že ešte nejaký zabehnem."

Ľ. KARÁSEK:

"Pán premiér, maratónom sa dá určite v prenesenom význame nazvať aj tá noc v parlamente pri odvolávaní vášho podpredsedu vlády Ivana MIKLOŠA. Jednoducho, prečo ste siahli k takej krajnej, k takému krajnému opatreniu, k takému vyhláseniu, že ste ochotný v jeho prípade podať demisiu?"

M. DZURINDA:

"Pretože mi záleží na poriadku a veľmi presadzujem zodpovednosť v každodennom živote. Myslím si, že keby som nemohol napĺňať vládny program, bolo by veľmi nezodpovedné, keby som to voličom nevedel zdôvodniť a keby som nekonal tak, aby som ho napĺňať mohol. Je evidentné, že tak ako v orchestri je nielen dirigent, ale sú aj prvé husle, druhé husle, tak ako aj v športovom tíme je niekoľko kľúčových postáv, ktoré určujú tú hru, takisto aj vo vládnom kabinete sú kľúčoví členovia vlády, ktorí sú presadzovateľmi tohoto vládneho programu."

Ľ. KARÁSEK:

"Je pre vás Ivan MIKLOŠ touto kľúčovou postavou, je pre vás nenahraditeľný?"

M. DZURINDA:

"Je pre mňa takouto kľúčovou postavou, ale treba si povedať medzi nami aj to, že ide o omnoho viac. Ide o základný princíp. Ide o to, či bude poriadok, či budeme všetci ťahať za jeden povraz, alebo sa budeme tváriť, že v pondelok sme vo vládnej koalícii a v utorok sme v opozícii a tak dokola."

Ľ. KARÁSEK:

"Vy ste priamo v parlamente, a potom následne po svojom vystúpení vyjadrili myšlienku, že taký stav nenastane na Slovensku, aby opozícia robila poriadky vo vláde. Lenže ak sa nemýlim, toto nebol názor len HZDS, ktoré predložilo návrh na odvolanie podpredsedu vlády pre ekonomiku. S týmto návrhom koketovali, mimoriadne koketovali, vaši koaliční partneri - SDĽ a SOP. Do poslednej chvíle sa nevedeli vyjadriť, akým spôsobom budú hlasovať."

M. DZURINDA:

"Áno, veď takto stála otázka. Ja som informoval verejnosť, že keď je problém, ktorýkoľvek člen vládnej koalície má právo na koaličnej rade, na príslušných politických rokovaniach požadovať vyvodenie zodpovednosti..."

Ľ. KARÁSEK:

"Nepožadovali, nikde nepožadovali vaši koaliční partneri nápravu v práci v rezorte vicepremiéra pre ekonomiku?"

M. DZURINDA:

"Nikdy nepožadovali jeho odchod z vlády."

Ľ. KARÁSEK:

"Vyjadrovali vždy spokojnosť alebo vyjadrovali na koaličných rozhovoroch nespokojnosť, výhrady voči práci Ivana MIKLOŠA?"

M. DZURINDA:

"Pozrite sa, vždy sa alebo z času na čas sa stane, že jedna politická strana si myslí, že také alebo onaké opatrenie sme mohli urobiť ináč a že to opatrenie mohol urobiť ináč ten alebo iný člen vlády, ale to podstatné je to, čo hovorím. Nikdy nezaznela požiadavka - rokujme o odchode vicepremiéra."

Ľ. KARÁSEK:

"Pripúšťate možnosť, že vyskúšali všetky možnosti a že vlastne im nič iné neostávalo, len voliť takúto cestu vajatania a vlastne aj schvaľovania viac-menej postupu HZDS?"

M. DZURINDA:

"Nie, nepripúšťam. Vždy som sa snažil a presadzoval som, aby sme si otvorene hovorili o problémoch, ale nie cez médiá, aby sme nekoketovali s opozíciou, aby sme nezavádzali mätež do našich vzťahov, ale aby sme sa správali zodpovedne a aby sme sa snažili o poriadok v našich základných vzťahoch."

Ľ. KARÁSEK:

"Pán premiér, z vašej vlády od začiatku odišlo, ak sa nemýlim, šesť ministrov, v poradí ČERNÁK, PALACKA, ŠAGÁT, KANIS, PITTNER, SCHMÖGNEROVÁ. Tých ste prepustili pomerne ochotne, až tak veľmi ste sa, no, ochotne, nebránili ste sa, vyjadrili ste svoj názor, ale súhlasili ste s ich odchodom z funkcií a s výmenou na týchto postoch. Prečo práve teraz, v tejto chvíli tak vehementne bránite vicepremiéra MIKLOŠA?"

M. DZURINDA:

"Vždy sme si vedeli urobiť poriadok vo vlastných radoch. Všetkých tých šesť členov vlády, ako ste ich vymenovali alebo zmienili ste sa o nich, odišlo na základe politickej kultúry tak, že sami alebo povedzme aj po rozhovore so mnou dokázali vyvodiť politickú zodpovednosť."

Ľ. KARÁSEK:

"Znamená to, že Ivan MIKLOŠ nie je ochotný, necíti sa na to, aby odišiel z funkcie, a v tomto názore ho podporujete."

M. DZURINDA:

"Ja by som to povedal trošku jasnejšie, ako ste to ukázali vo svojej otázke. Ivan MIKLOŠ je výraznou postavou vlády, ktorej predsedám. Je jedným z najdôveryhodnejších a najrazantnejších presadzovateľov reforiem. Mám viacero argumentov."

Ľ. KARÁSEK:

"Je to váš názor alebo je to koaličný názor?"

M. DZURINDA:

"Som predseda vlády, je to predovšetkým môj názor a po druhé ale rád argumentujem. Všimnite si, že len správa o tom, že parlament neodvolal Ivana MIKLOŠA, spôsobila, že slovenská koruna voči euro a voči doláru výrazne posilnila. To je odpoveď na všetky pochybnosti."

Ľ. KARÁSEK:

"Možno. Vy ste vo svojich vyhláseniach zašli, samozrejme, trošičku ďalej nad rámec vicepremiéra, funkcie vicepremiéra pre ekonomiku Ivana MIKLOŠA. Vy ste sa vyjadrili doslova, že budete rovnako vehementne, odhodlane brániť ktoréhokoľvek člena vášho kabinetu."

M. DZURINDA:

"Ide mi naozaj o poriadok. Predsa nemôže vo futbalovom tíme niekoľko hráčov - traja alebo štyria - desať minút kopať na jednu bránu a ďalších desať minút ostreľovať svojho vlastného brankára. To nejde."

Ľ. KARÁSEK:

"Pán premiér, je momentálne vo vládnej koalícii kríza?"

M. DZURINDA:

"Nemyslím. Problém je v tom, že sa blížia parlamentné voľby, problém je v tom, že niektoré politické strany cítia ohrozenie a hľadajú si politickú tvár."

Ľ. KARÁSEK:

"Opýtam sa ešte raz. Dá sa s vašimi koaličnými partnermi dohodnúť, existuje konsenzus?"

M. DZURINDA:

"Doposiaľ sme sa vždy dohodli. Aj keď bolo potrebné, aby sme dali na stôl 90 hlasov, to znamená ústavnú väčšinu, boli sme schopní sa dohodnúť. Samozrejme, vždy sa budem snažiť o stabilitu, o takéto dohody sa budem usilovať, ale mám aj ja svoje mantinely, mám aj ja svoje jasné rámce, za ktoré nepôjdem ani o milimeter."

Ľ. KARÁSEK:

"V tých vyhláseniach v parlamente ste spomínali, že vítate neodvolanie, ten stav, ktorý nastal po odvolávaní, teda neodvolanie podpredsedu vlády pre ekonomiku Ivana MIKLOŠA, pretože pred vami stojí ešte množstvo práce, ktorú treba, pozitívnej práce, ktorú treba v prospech tohto štátu, tejto krajiny urobiť. Nebudeme hovoriť teda, čo máte urobiť. Povedzme si to takto. Myslíte si, že sa dá pri tomto stave vzťahov v koalícii, to penzum práce dotiahnuť do konca, úspešne dotiahnuť do konca?"

M. DZURINDA:

"Jednoznačne áno, ale iba vtedy, keď bude poriadok, jednoznačne vtedy, keď budeme konať všetci zodpovedne, aj predseda SDĽ."

Ľ. KARÁSEK:

"Poriadok už ste spomenuli tretíkrát v dnešnom rozhovore. Znamená to poriadok - poslušnosť?"

M. DZURINDA:

"Nie. Poriadok vo vzťahoch. Ja nikomu nemôžem brániť, že povedzme chce opustiť vládnu koalíciu alebo presadzovať svoj vlastný názor. Ale neprichádza do úvahy, aby sme konali proti vládnemu programu, neprichádza do úvahy, aby sme sa v pondelok tvárili, že sme vo vládnej koalícii, v utorok v opozícii, v stredu vo vládnej koalícii, vo štvrtok v opozícii, to je neporiadok. To je neporiadok, ktorý by znemožnil plnenie vládneho programu."

Ľ. KARÁSEK:

"Momentálne koalíciu vytvára 5 členov. Keď si uvedomíme, že s KDH nie sú tie vzťahy až také dobré, SOP vyjadruje mnohé výhrady, SDĽ vyjadruje výhrady a pri poslednom prijatí maďarského zákona o Maďaroch žijúcich v susedných krajinách predsa len sa trošku naštrbili aj vaše vzťahy, aj vzťahy SDKÚ s SMK. Jednoducho naozaj tá klíma nie je na to, aby ste presadili vládne návrhy. Mimochodom, za posledné obdobie, ako je to možné, že za posledné obdobie vlastne neprešiel v parlamente ani jeden vládny návrh, ale naopak, prechádzali a boli schvaľované návrhy zákonov, ktoré vznikali v nejakej spolupráci medzi jednotlivými členmi koalície a opozície?"

M. DZURINDA:

"Nemyslím si, že je pravdou to, čo ste povedali v otázke. Pravdou je, že z času na čas sa presadí povedzme aj významný pozmeňovací návrh s časťou opozície, ale ja vám ponúkam iný argument. Akokoľvek život v politike prináša zložité obdobia, vždy sme boli doposiaľ na rokovaní vlády schopní rozhodnúť a všetky vládne návrhy zákonov nám parlament akceptoval. Vždy som premýšľal a zvažoval..."

Ľ. KARÁSEK:

"Parlament vám vyčíta, že vládne návrhy prichádzajú nepripravené, nekvalifikovane pripravené a veľmi často, veľmi často v skrátenom legislatívnom konaní. Jednoducho nemá dostatok, poslanci majú názor, že nemajú dostatok času sa relevantne pripraviť."

M. DZURINDA:

"Ponúkam opäť argumenty. Ani jeden vládny návrh zákona ústavný súd neoznačil za rozporný s ústavou. Iba vtedy, keď prešiel..."

Ľ. KARÁSEK:

"Prepáčte, nehnevajte sa, ale ak legislatívna, vaša legislatívna rada predkladá, vypracúva nové návrhy zákonov, je a priori predpokladom, že budú v súlade s ústavou..."

M. DZURINDA:

"Veď aj sú."

Ľ. KARÁSEK:

"Ak by neboli, tak hádam toto už by ani nebol právny štát."

M. DZURINDA:

"No ale to svedčí o tom, že pracuje kvalitne aj legislatívna rada aj vláda."

Ľ. KARÁSEK:

"Čiže len to, že pracujú, že predkladajú návrhy, ktoré súvisia a súhlasia s ústavou, je dôkazom toho, že pracujú kvalitne?"

M. DZURINDA:

"Nielen to. Takéto potvrdenie môžeme hľadať aj v tom, že dnes Slovensko je úplne takisto hodnotené ako krajina pripravená na vstup do Európskej únie ako krajiny, ktoré začali rokovať dva roky skôr. To je ďalšie potvrdenie. Spomínali ste skrátené legislatívne konania. Nuž ale pozrime sa na tendenciu. V 99. sme ešte asi 40 percent zákonov museli, keďže bolo veľa vecí zanedbaných, schvaľovať v skrátenom legislatívnom konaní, ale vlani už iba 10 percent. Tá tendencia jednoznačne svedčí o tom, že kvalita tej práce sa zlepšuje."

Ľ. KARÁSEK:

"Vlani v Zbierke zákonov vyšlo okolo 600 nových predpisov právnych, z toho zhruba 10 percent boli návrhy nových zákonov, tak nejak sa to pohybuje. Takže neviem, poďme na to trošku inakšie. V poslednom čase sa veľmi často hovorí o možnom termíne predsunutých parlamentných volieb. Aký je váš názor na to?"

M. DZURINDA:

"Že to je nenáležité."

Ľ. KARÁSEK:

"Prečo?"

M. DZURINDA:

"Pretože pravidlá hry hovoria, že volebné obdobie má nielen prvý, ale aj záverečný rok."

Ľ. KARÁSEK:

"Myslíte si, že sedem mesiacov pred voľbami je dostatočný čas na to, aby sme stihli dotiahnuť ešte všetky tie veci, ktoré potrebujeme, predovšetkým pre vstup do Európskej únie a NATO?"

M. DZURINDA:

"Jednoznačne áno. Máme svoj plán."

Ľ. KARÁSEK:

"Sú kľúčové tie mesiace."

M. DZURINDA:

"Sú kľúčové, máme svoj plán aj legislatívnych úloh, aj vecného plnenia, máme pred sebou množstvo práce, ale práve teraz máme šancu ukázať, že to principiálne správanie sa prvých dvoch rokov prináša konkrétne výsledky aj pre občana. Možno toto je problémom, viete, ktorý kole oči tým, ktorí chcú predčasné voľby."

Ľ. KARÁSEK:

"Pán premiér, skúsme sa na to pozrieť inakšie. Tá klíma vo vládnej koalícii nie je práve najlepšia. Nemôžme vylúčiť nič v podstate, nikdy nehovor nikdy. Predsa len, keby boli, teoreticky vzaté, keby boli tie voľby v júni, bol by dostatočný čas cez prázdniny skonsolidovať vládu, vytvoriť, vykreovať vládu a predovšetkým skonsolidovať štát. Na jeseň bude summit v Prahe, ktorý rozhodujúco rozhodne teda o tom, či vstúpime do NATO, alebo nie. Nebolo by lepšie teda vstupovať do tohto konania už ako konsolidovaný štát?"

M. DZURINDA:

"Slovensko je konsolidovaný štát. Často sa stýkam s politikmi, v utorok ma pozval na obed pán kancelár SCHRÖDER. Slovensko za tri a pol roka eliminovalo všetko manko a dnes je vnímané ako krajina, o ktorej už netreba hovoriť, že dobieha, lebo všetko zameškané dobehlo. Slovensko je..."

Ľ. KARÁSEK:

"Keby sme neboli konsolidovanou krajinou, pán kancelár SCHRÖDER by vás nepozval na obed?"

M. DZURINDA:

"Viete čo, chcem len tým dokumentovať, že Slovensko dnes je vnímané veľmi pozitívne, že rozvíja všetky svoje vzťahy aj v zahraničí..."

Ľ. KARÁSEK:

"Je to možno vážnejšie, prepáčte, pán premiér, možnože..."

M. DZURINDA:

"Viete, v politike prináša život niekedy aj turbulencie, aj napätie a Slovensko nie je nijakou extrémnou výnimkou, ale dedukovať z toho, že by sme boli nekonsolidovaným štátom, to by bolo absolútne nenáležité."

Ľ. KARÁSEK:

"Nie, nie, poďme na to inakšie. Predsa len, keby boli v júni, bolo by možno, možno väčšia šanca by bola vytvoriť kvalifikovaný štátny rozpočet, návrh štátneho rozpočtu. Je mnoho dôvodov pre to, pre ten krok, aby boli presunuté."

M. DZURINDA:

"Nie sú na to žiadne dôvody. Kde boli tí, ktorí majú takéto geniálne nápady, na začiatku volebného obdobia? Pravidlá hry sa nemenia na konci, ale na začiatku hry alebo ešte skôr, ako sa tá hra začne. Tak ako hokej má prvú tretinu, druhú tretinu, tretiu tretinu, aj naše volebné obdobie má prvý rok a záverečný rok."

Ľ. KARÁSEK:

"Božechráň, aby to dopadlo ako na olympiáde so Slovenskom."

M. DZURINDA:

"Skôr sa obávam, viete, že tie nové tváre sú veľmi netrpezlivé a že aj tie nové tváre vedia, že s každým mesiacom môžu občania skôr predsa len vidieť, že tá principiálna politika prináša svoje výsledky."

Ľ. KARÁSEK:

"Oni môžu povedať, že možno by to bolo aj pre vás dobre, lebo by ste nestratili z tých 7 percent."

M. DZURINDA:

"Viete čo, to je už môj problém. Ja si len želám, aby sme mali schopnosť vidieť pravidlá, hrať fair play, dodržiavať pravidlá hry. Toto je zásadný postoj v politike."

Ľ. KARÁSEK:

"Po takom krátkom odbočení sa vráťme k legislatívnej práci. Minulý rok v lete prijal parlament tri vládne dôležité zákony, návrhy zákonov, ktoré vymedzujú mantinely pre pracujúcich v tejto krajine, nazvime to tak, pracovnoprávne zákony, Zákonník práce, zákon o verejnej a štátnej službe. Budete so mnou súhlasiť, ak poviem, že sú to najzákladnejšie pracovnoprávne zákony, ktoré vymedzujú presne pravidlá hry pre zamestnávateľov a zamestnaných. Čo čert nechcel, boli prijaté v lete, účinnosť nadobúdajú 1.4. tohoto roku, ale už v tejto chvíli napríklad voči Zákonníku práce existuje päť návrhov na novelizáciu. Toto sa, myslím si, ešte nikdy a, zdá sa, ani nikde nestalo. Ako je to vôbec možné? Ako kvalitne teda pracujú vaši legislatívci, keď predkladajú takéto sporné, kontroverzné zákony, návrhy zákonov?"

M. DZURINDA:

"Vždy platí v ktorejkoľvek ľudskej činnosti, že kto robí, urobí aj chybu. V tomto prípade ale sám pán vicepremiér MIKLOŠ veľmi rýchlo zistil, že povedzme v Zákonníku práce sú základné chyby, a nielenže zistil, ale sa podujal, že tieto chyby aj opravíme. Chopili sme sa iniciatívy v Slovenskej demokratickej a kresťanskej únii a v krátkom čase predložíme návrhy tak, aby to, čo je potrebné v tom zákone opraviť, aby sme opravili."

Ľ. KARÁSEK:

"Pán premiér, opravte ma. Kabinet sústreďuje vás, vašich podpredsedov vlády a jednotlivých šéfov rezortov. Jednotliví šéfovia rezortov vypracúvajú návrhy zákonov vo svojich rezortoch. Čiže pán MAGVAŠI by mal predložiť návrh zákona, ktorý by mal vymeniť, alebo nahradiť, alebo novelizovať Zákonník práce. Je to jeho kafé to nazvime. Mal by to predložiť Legislatívnej rade vlády. Tam už sedíte vy všetci. Prečo robíte nadprácu, prečo nemohol ten stôl váš vládny opustiť kvalifikovaný a kvalitný návrh zákona?"

M. DZURINDA:

"Ja si myslím, že veľmi zveličujete. Ja nezveličujem, keď médiá napíšu, že premiér ráno uháňal s majákom si zabehať s dánskym premiérom, pritom som nikde neuháňal, bol som dávno na hrádzi a nerobím z toho dedukcie, že médiá konajú nekvalifikovane. Nezveličujme. V každej ľudskej práci, v každej ľudskej činnosti sa z času na čas stane, že neurobíte veci 100-percentne. Ale potom je otázkou vašej morálky, vašej sily si to priznať a rýchlo to opraviť. Toto je príbeh Zákonníka práce."

Ľ. KARÁSEK:

"Dá sa povedať alebo teda tvrdíte, že práca, ja to poviem veľmi tvrdo alebo veľmi otvorene, pána ministra práce, sociálnych vecí a rodiny Petra MAGVAŠIHO je v poriadku, že jeho rezort predkladá veľmi správne návrhy zákonov?"

M. DZURINDA:

"Nikdy som svojich ministrov nehodnotil mediálne. Mám na to rokovania vlády, mám na to koaličnú radu. Ja sa budem správať zodpovedne a tak, ako káže aj etika, aj právo."

Ľ. KARÁSEK:

"Pán premiér, poďme, čas je krátky, ale predsa len tých problémov je strašne veľa. Poďme ku kauze, ktorá rozvírila skutočne veľmi hladinu verejnej mienky, a to je predovšetkým koncom minulého roka to je predaj akcií VSŽ z portfólia Transpetrolu. Jednoducho táto akcia, všetky okolnosti okolo tohto predaja vytvárajú veľmi nepriaznivú atmosféru a vysielajú veľmi nepriaznivý signál smerom do zahraničia. Dnes už je to možné s istotou povedať. Ako je vôbec možné, že tá cena za jednu akciu bola stanovená pre pána GOODISHA, pre VSŽ až údajne na výšku 600 korún, keď sa nakoniec za veľmi nejasných a netransparentných okolností predala niekoľko minút pred koncom obchodovania v tom roku za 160 korún?"

M. DZURINDA:

"Sám ste pred chvíľou povedali, že čas je krátky. Preto mne neprislúcha, aby som išiel do otázok, ktoré patria povedzme rezortným ministrom. Ale ja vám poviem výsledok. A ten výsledok je, že dvakrát si koaličná rada žiadala diskusiu na túto tému a dvakrát prebehla neobyčajne obsiahla diskusia na túto tému. Z tejto diskusie som jednoznačne si odniesol záver, že mnohé informácie, ktoré sa týkali cien akcií, boli krajne nepravdivé, krajne nepodložené a táto téma nie je ani nosnou, ani dominantnou. Dnes už tie pochybnosti o tom, že sme mohli dostať viac za akciu, sa ani neobjavujú. Dnes sa objavujú skôr pochybnosti, ktoré ešte nie sú vylúčené, ktoré nevylúčil ani úrad zo zákona na to vecne príslušný, a to je úrad pre dozor nad finančným trhom, ešte neuzavrel, a síce, či všetko na tom kapitálovom trhu prebehlo tak, ako malo. Či sa náhodou informácie nezneužili na to, že ktosi, kto predáva, sa dohodol s kýmsi, kto kupuje. V tomto slova zmysle Úrad pre finančný trh ešte koná ďalej, ale hlavne na základe indícií, na základe pochybností boli viaceré podania na Generálnu prokuratúru a verejnosť už veľmi dobre vie, že koná aj Generálna prokuratúra a orgány činné v trestnom konaní."

Ľ. KARÁSEK:

"Pán premiér, pri všetkej úcte toto myslíte vážne? Veď ten pokles, rapídny pokles ceny za tú akciu nastal v decembri tak výrazný, že váš minister, váš člen vášho kabinetu minister HARACH pozastavil predaj akcií na dva dni. Z nepochopiteľných dôvodov, čiže tie signály z toho burzového trhu už boli jasné, boli zrejmé a zreteľné."

M. DZURINDA:

"Pán redaktor, neviem, čo ste mysleli tým, čo som myslel vážne, ale to, čo som povedal, som myslel absolútne vážne."

Ľ. KARÁSEK:

"Teraz prešetrujeme okolnosti predaja akcií VSŽ?"

M. DZURINDA:

"Ale veď predsa máme v tomto štáte úrad, ktorý to mal strážiť, má strážiť, ktorý zo zákona je nezávislý..."

Ľ. KARÁSEK:

"Jednoznačne, pán premiér, ten predaj z vášho osobného pohľadu bol transparentný alebo nebol transparentný?"

M. DZURINDA:

"To nie je otázka môjho osobného pohľadu. To je otázka inštitúcií, ktoré sú zodpovedné v tomto štáte za konkrétne činnosti. Nežijeme v monarchii. Žijeme v parlamentnej demokracii, kde ani premiér nemôže všetko, kde ani premiér napríklad nemôže otvoriť vyšetrovací spis, lebo vyšetrovateľ je nezávislý, ale to, čo je podstatné a čo chcem povedať, vy sám ste pred chvíľou menovali ministrov, ktorí museli odísť, a nebolo ich tak málo. Nikdy sme v tomto volebnom období žiaden prípad nezamietli pod koberec. Nebude ani v tomto prípade. Ale ja sa nenechám ani vyprovokovať, ani unáhliť, ani vyprovokovať k unáhleným krokom skôr, ako na to budú vecné argumenty."

Ľ. KARÁSEK:

"Bývalý veľvyslanec v Slovenskej republike Ralph JOHNSON na túto tému hovorí. Na otázku, ako si vysvetľuje správanie sa štátu, ergo teda vlády, v tejto transakcii, odpovedá: Keď štát predáva akcie, jeho povinnosťou je hľadať najlepšiu ponuku v čase predaja. Keď beriem do úvahy načasovanie predaja akcií VSŽ a spôsob, akým k nemu došlo, môžem urobiť len jediný záver - niekto nemal záujem na naozajstnú súťaž. Prečo táto vláda nezabezpečila verejnú transparentnú súťaž pri predaji akcií VSŽ? Nehľadajme teraz už dôvody neskôr, hľadajme príčiny, prečo sa ten obchod neuskutočnil transparentne."

M. DZURINDA:

"Odpoveď na tieto otázky poskytli relevantní aj členovia vlády, aj šéfovia príslušných inštitúcií."

Ľ. KARÁSEK:

"Existujú odhady, že týmto..."

M. DZURINDA:

"Odpovedal pán minister hospodárstva za oblasť, za ktorú zodpovedá on, bol tam poslanecký prieskum, reaguje úrad zo zákona na to zodpovedný a je to úrad pre správu finančného trhu. Pozrite sa, spomenuli ste bývalého veľvyslanca v Spojených štátoch. Aj v Spojených štátoch sa z času na čas udeje čosi, čo by sme mohli nazývať nepríjemnosť alebo škandál. Iste ste si všimli aj teraz dianie okolo Enronu. Ale nikdy to nie je prezident Spojených štátov, ktorý je zároveň aj premiérom vlády, ktorý reaguje hneď ako prvý, pretože takáto vyspelá demokracia má na to svoje inštitúty a ak sa vyjadrí pán prezident alebo pán premiér, tak nie je prvým, ale sa vyjadruje na záver. Aj Slovensko už má takéto demokratické inštitúty a ja sa vyjadrím v pravý čas na základe konkrétnych argumentov, ktoré musia dať na stôl relevantné inštitúcie."

Ľ. KARÁSEK:

"Hovorí sa, že vlastne v súvislosti s odvolávaním vicepremiéra pre ekonomiku Ivana MIKLOŠA vznikol akýsi dohovor v koalícii, že teda nebudú siahať vaši koaliční partneri na krk vicepremiérovi MIKLOŠOVI, ale že vy ponúknete demisiu ministra hospodárstva HARACHA."

M. DZURINDA:

"Absolútny nezmysel. Takto som nikdy nehandloval, ak môžem takéto slovo použiť. Neprichádza do úvahy. Nespájajme nespojiteľné. Došetrí sa jedna vec, vyvodím závery, keď je potrebné. Došetrí sa druhá vec, vyvodím závery, keď je potrebné. Ale žiadne handle."

Ľ. KARÁSEK:

"Ešte raz vrátim sa k tomu len veľmi krátko. Ako je možné, keď predstaviteľ VSŽ pán GOODISH hovorí, že boli ochotní zaplatiť až 200 korún za akciu, a to je predsa len teda naozaj strategický partner, ktorý má prirodzene záujem kúpiť vlastné akcie..."

M. DZURINDA:

"Pán redaktor, na túto otázku vyčerpávajúco odpovedala pani ministerka MACHOVÁ. Koaličná rada neprijala žiaden záver, ktorý by tieto vyhlásenia pani ministerky spochybňoval."

Ľ. KARÁSEK:

"No, kde nič nie je, ani čert neberie, ako sa hovorí. Ešte raz."

M. DZURINDA:

"Aj dvakrát."

Ľ. KARÁSEK:

"Ak sa dokáže, pán premiér, že minister hospodárstva sa prejavil neprofesionálne, vyvodíte vy z toho osobne nejaké závery?"

M. DZURINDA:

"Vážim si ľudí, pán redaktor, veľmi si vážim každého človeka, ktorý sa snaží vykonávať svoju prácu. S ľuďmi a o ľuďoch by sme mali aj hovoriť, aj narábať zodpovedne. A narábať zodpovedne..."

Ľ. KARÁSEK:

"Viete, sú ľudia, ktorí majú vyššiu zodpovednosť a nižšiu zodpovednosť."

M. DZURINDA:

"A narábať zodpovedne znamená napríklad v politike, že nie je rozumné ani múdre príliš špekulovať, a ja sa spravidla vyhýbam odpovediam na otázky, ktoré v sebe obsahujú časticu ak."

Ľ. KARÁSEK:

"Napriek tomu médiami prebehla správa, že toto sa teoreticky mohlo udiať a že po odchode..."

M. DZURINDA:

"Vylúčené, pán redaktor, vylúčené."

Ľ. KARÁSEK:

"... pána HARACHA z funkcie, vlastne ten už čaká len na agremán za veľvyslanca Slovenskej republiky v Austrálii. Je to možné tento scenár?"

M. DZURINDA:

"Ste prvý, ktorý mi to hovorí, to je zaujímavé."

Ľ. KARÁSEK:

"Takže je vylúčené, aby pán HARACH išiel reprezentovať Slovenskú republiku do Austrálie."

M. DZURINDA:

"Môžem sa uchádzať ešte raz o rovnakú odpoveď. Ste prvý, ktorý mi takúto informáciu ponúka. Ale ešte raz vám hovorím, nikdy v tejto vláde sa nestalo, že sme čosi zametali pod koberec. Nezametieme pod koberec vôbec nič."

Ľ. KARÁSEK:

"Beriem vás za slovo, je to váš verejný prísľub. Poďme teraz veľmi krátko, ale poďme k takým, nazvime si to, predvolebným sľubom. Musím si nájsť aktuálnu informáciu, ale faktom je, že v roku 98 ste vy sľubovali rast HDP medziročne 4 až 6 percent. Skutočnosť 99. roku 1,9, 2000 - 2,2, 2001 - 3,3. Čiže 7,4 percenta, nie 15 až 18, ako sa predpokladalo. Nezamestnanosť ste odhadovali pod 10 percent, skutočnosť v súčasnosti je 20 percent. Rast reálnych príjmov vy ste sľubovali ročný nárast 5 až 6 percent, skutočnosť za 3 roky je mínus 7 percent. Čo sa stalo, že nebolo možné dodržať tieto sľuby?"

M. DZURINDA:

"Mali by sme o týchto ukazovateľoch hovoriť možno rad zaradom a možno aj s náležitým priestorom. Zoberme si po poriadku, ako ste to menovali, povedzme rast hrubého domáceho produktu. Fakt je ten, že v rokoch 95-98 bol väčší. Ale dnes všetci vieme, ktorí chceme poznať pravdu, že bol vyvolaný na úver. Aj vy môžete svojej manželke, svojej rodine zabezpečiť mesačnú dovolenku v luxusnom prostredí, môžete si nakúpiť drahý tovar, ak, samozrejme, nájdete niekoho, kto vám požičia. A toto sa dialo v ekonomike v rokoch 95-98. Každý súdny človek si spomína, že vlastne na jeseň v 98. dochádzalo k prudkej devalvácii meny. Že dochádzalo k tomu, keď si vtedajší minister financií požičiaval za 28 percent. Všetky tieto disproporcie bolo potrebné povyrovnávať, posplácať veľkú časť dlhov. Ale dnes čo je najdôležitejšie, znovu sa dostávame do stavu, keď ekonomika je zdravá, hrubý domáci produkt začína rásť. Vlani bol priemerne vyšší o 1,6 percenta, ako je priemer v Európskej únii. Tohoto roku analytici nezávislí hovoria, že náš hrubý domáci produkt bude rásť o 2,3 percenta rýchlejšie ako priemer Európskej únie. Slovensko je naozaj dnes z najhoršieho von, ekonomika je zdravá a máme všetky predpoklady na trvalý a zdravý, nie na úveroch založený hospodársky rast."

Ľ. KARÁSEK:

"Veľmi krátko, pán premiér, naozaj čas už nám vypršal v tejto chvíli, ale nedá mi. To, že ohlásil svoju kandidatúru za lídra SDKÚ aj Ivan ŠIMKO, znamená, že ste ochotný v záujme veci aj ustúpiť z postu šéfa lídra SDKÚ?"

M. DZURINDA:

"Vždy som bol kresťanským demokratom. Ale nielen kresťanským, ale aj demokratom. Ja to v sebe veľmi silno cítim. Pravidlá a stanovy mi dávali možnosť, že z titulu funkcie strany budem automaticky lídrom. Odmietol som to, lebo chcem mať čisté svedomie. Chcem, aby z SDKÚ vyrastala naozaj aj demokraticky orientovaná strana."

Ľ. KARÁSEK:

"Pán premiér, ďakujem, že ste si našli čas a prišli do štúdia. Vám, vážení televízni diváci, za pozornosť a dovidenia." 

STORIN

23.6.2002
13.00 Na telo
ROZHOVOR S M. DZURINDOM, PREDSEDOM VLÁDY SR
23.6.2002    TV Markíza    str. 00   13.00 Na telo
    PUŠKÁROVÁ Zlatica        
Z. PUŠKÁROVÁ, moderátorka:

"Príjemné nedeľné popoludnie. Nielen vonku je extrémne horúco, ale aj na domácej politickej scéne, kde už vyše týždňa rezonuje škandál na železniciach a s ním spojený tender a aj podozrenia, podľa ktorých SDKÚ mohla na tomto škandalóznom tendri profitovať. Doslova pred niekoľkými minútami prišiel priamo z letiska z Madridu premiér Mikuláš DZURINDA, ktorý je aj dnešným mojím hosťom a bude odpovedať na tieto horúce otázky týchto dní. Dobrý deň, pán premiér."

Mikuláš DZURINDA, predseda vlády SR:

"Dobrý deň prajem."

Z. PUŠKÁROVÁ:

"Prišli ste rovno z letiska. Menili ste tam aj lety, nakoniec ste neprišli vládnym špeciálom, ktorý prišiel podstatne skôr ako vy. Mali ste tam nejaké komplikácie?"

M. DZURINDA:

"Pokazilo sa lietadlo a kapitán lietadla mi na poslednú chvíľu poradil, aby som predsa len využil civilné linky, lebo nie je si istý, či dnes špeciál zo Sevilly odletí, a tak s pánom ministrom KUKANOM sme cestovali do Madridu. V Madride sme prespali a skoro ráno sme cestovali z Madridu na Schwechat."

Z. PUŠKÁROVÁ:

"Nakoniec ste to stihli. Bola tam aj taká kuriózna vec, že ste leteli s premiérom Maďarska MEDGYESSYM. Prišli ste s ním aj teraz. Znamená to, že slovensko-maďarské vzťahy sú urovnané?"

M. DZURINDA:

"No, lepšie sme sa nemohli zoznámiť. Pán MEDGYESSY ma poprosil, keďže summit sa pretiahol a zmeškal on svoju linku, že či ho nevezmem do Bratislavy. Ja som s radosťou tejto ponuke vyhovel, no a vidíte, ako sme skončili."

Z. PUŠKÁROVÁ:

"Asi je to v tých maďarsko-slovenských vzťahoch. Vybavili ste niečo, vylobovali ste niečo počas tej cesty?"

M. DZURINDA:

"Áno, jeden z výsledkov je, že v sobotu sa uskutoční summit premiérov V 4, najprv budeme dopoludnia v Ostrihome a poobede v Štúrove a ešte predtým o 9. ráno by som mal mať prvé pracovné oficiálne rokovanie s novým maďarským premiérom k otázkam, ktoré sú veľmi aktuálne."

Z. PUŠKÁROVÁ:

"Dobre, uvidíme, ako skončia tieto rozhovory. Poďme my ale k tej našej horúcej téme. Ešte predtým, ako sa pustíme do diskusie, ponúkam televíznym divákom taký krátky zostrih, o čo vlastne v tejto kauze ide."

Redaktorka:

"Na začiatku boli železnice, ktoré mali záujem kúpiť 35 ľahkých osobných vlakov, vypísali tender a do úzkeho výberu sa dostali dve firmy - švajčiarsky Stadler a francúzsky Alstom. Komisia, ktorú viedol brat Mikuláša DZURINDU Miroslav, vybrala za víťaza švajčiarsku firmu Stadler v konzorciu so ŽOS Vrútky. Minister Jozef MACEJKO, ktorému dal zapravdu aj Najvyšší kontrolný úrad, ale výber spochybnil. Podľa neho totiž zvíťazila ponuka, ktorá bola o 822 miliónov korún drahšia. MACEJKO spochybnil najmä výrazne rozdielne prevádzkové náklady medzi Francúzmi a víťaznými Švajčiarmi. Švajčiari ponúkali prevádzkové náklady na jeden kilometer za 3 koruny 95 halierov. Francúzi na kilometer za 14 korún. Podľa MACEJKA tak Švajčiari síce ponúkli výhodnejšiu cenu, ale len na papieri. MACEJKO je presvedčený, že medzi dvoma takmer totožnými jednotkami nemôže byť tak priepastný rozdiel. Víťaz tendra tak podľa neho cenu prevádzkových nákladov umelo znížil. Železnice ale argumentujú tým, že v komisii boli kompetentní odborníci, ktorí ponuku dostatočne posúdili. Švajčiari, ktorí tender vyhrali, majú podľa štatistík dlhodobejšie problémy s odbytom svojich vlakov v Európe. Naopak, predaj francúzskych súprav je podľa tých istých štatistík výrazne na vzostupe. Kauzu ale mimoriadne skomplikoval list Petra KRESÁNKA, ktorý vyvolal podozrenie, že SDKÚ mala mať z tendra aj finančný profit."

Z. PUŠKÁROVÁ:

"Takže poďme pekne po poriadku. Pán premiér, asi nemá veľký význam, aby sme sa zaujímali tými detailmi a odbornými vecami, na ktoré nie sme pravdepodobne my tí najkompetentnejší, ale skúsme k tej štatistike, tá je v podstate zrozumiteľná. Myslíte si, že ten Stadler, ktorý zvíťazil v tomto tendri, vzhľadom k tomu, že v Európe sa mu tie vlaky až tak nepredávajú, je vhodný, aby teda doviezol nám na Slovensko svoje súpravy?"

M. DZURINDA:

"To je otázka, ktorá mi absolútne neprislúcha. Sú otázky, ktoré prislúchajú premiérovi, sú otázky, ktoré prislúchajú ministrovi, sú otázky, ktoré prislúchajú generálnemu riaditeľovi železníc. To, na čo sa pýtate, je otázka vyslovene pre samotnú firmu Železničnú spoločnosť, najmä pre generálneho riaditeľa a predsedu predstavenstva pána EGYEDA."

Z. PUŠKÁROVÁ:

"Predsa len, ste bývalý železničiar, keď sa na to takto laicky pozrieme, je to dosť zrozumiteľné, za tri roky nepredali nič v Európe, naopak ten Alstom, ktorý je konkurenciou a nevyhral u nás, naopak ten je na vzostupe. Nezdá sa vám toto tak trochu podozrivé?"

M. DZURINDA:

"Ste si istá, že tie štatistiky sú objektívne a pravdivé?"

Z. PUŠKÁROVÁ:

"Neviem, či môžem spochybňovať niečo, čo bolo mediálne uverejnené. Môžte to, samozrejme, spochybniť vy."

M. DZURINDA:

"No, v tom je ten problém. Už v stredu ste v Markíze priniesli mnohé nepravdivé informácie. Napríklad ten cenový rozdiel 822 miliónov korún. Keď som v nedeľu k sebe pozval pána ministra MACEJKU a pána generálneho riaditeľa EGYEDA, tak pán EGYED mi v prítomnosti pána MACEJKU napríklad povedal to, že u Alstomu vôbec nie je jasné, či tá obstarávacia cena obsahuje daň z pridanej hodnoty, alebo neobsahuje."

Z. PUŠKÁROVÁ:

"Práve o to sa zaujímal aj pán MACEJKO, ale pán premiér, ak dovolíte, nie Markíza bola tá, ktorá zle informovala. To boli čísla, ktoré ponúkol NKÚ a ktoré vyšli z ministerstva dopravy. Čiže my sme si tie čísla nevymysleli len tak nejakým spôsobom účelovo, aby sme teda ostali v tejto rovine."

M. DZURINDA:

"No, len mojou povinnosťou je upozorňovať, že je potrebné veľmi narábať s informáciami, skúmať, či ich niekto nepodhadzuje, a skúmať, či ich nepodhadzuje napríklad preto, aby politicky očiernil protivníka alebo presadzoval svoje firemné záujmy lobistickými cestami."

Z. PUŠKÁROVÁ:

"Práve k tomu sa aj dostaneme. Vy ste nedôverovali ministrovi MACEJKOVI, odvolali ste ho. Znamená to, že ste plne dôverovali a dôverujete svojmu bratovi Miroslavovi, ktorý výberovú komisiu viedol."

M. DZURINDA:

"Nie, vôbec to tak nevyzerá a ani to tak nie je. Predsa generálny riaditeľ Železníc Slovenskej republiky je zodpovedný za svoju firmu. Ja som sa s pánom generálnym riaditeľom EGYEDOM za tie 4 roky, čo som premiér, nestretol."

Z. PUŠKÁROVÁ:

"V argumentácii ste sa ale priklonili k železniciam a k ich stanovisku."

M. DZURINDA:

"To nie je pravda. Ja sa snažím držať faktov a snažím sa vyvodzovať politickú zodpovednosť v rámci svojej zodpovednosti."

Z. PUŠKÁROVÁ:

"My sa, samozrejme, tiež držíme faktov. Môžte teda vysvetliť, prečo ste pána ministra odvolali? Vy ste naznačili, že tam boli, citujem vás, isté záujmy vo vedení ministerstva, isté súkromné záujmy, a preto tender táto skupina komplikovala. Išlo teda podľa vás istým ľuďom na ministerstve o peniaze? Konkrétne."

M. DZURINDA:

"Okolnosti tomu nasvedčujú."

Z. PUŠKÁROVÁ:

"Aj ministrovi MACEJKOVI?"

M. DZURINDA:

"Vyšetrovanie dá odpoveď aj na túto otázku. Ja som najprv konal politicky, pretože je úplne jasné, že bolo potrebné vyvodiť politické závery z toho, že pán minister a ľudia z jeho najbližšej blízkosti alebo okolia nad rámec zákonných možností a oprávnení zasahovali do vecí železníc alebo Železničnej spoločnosti, a.s."

Z. PUŠKÁROVÁ:

"Ak dovolíte iba, pán premiér, aby sme to teda mohli konfrontovať, aby sme nešli príliš ďaleko, minister tvrdí, že sa len informoval, že mu jednoducho nesedela cena, napriek tomu teda, že nie je vyhlasovateľ tohto tendra, ako minister, ktorý zodpovedá za rezort, sa cítil byť jednoducho kompetentný zaujímať sa, prečo je tam takýto rozdiel."

M. DZURINDA:

"Zaujímať sa iste mohol, ale jeho listy z 11. januára, 18. januára a 27. februára jasne dokumentujú, že prakticky bránil železniciam a generálnemu riaditeľovi vyhodnotiť súťaž, a rovnako dnes už vieme, veď som si v tlači prečítal oficiálne vyjadrenia hovorcu Železničnej spoločnosti, ktorý hovorí, že ľudia z najbližšieho okolia pána ministra MACEJKU intenzívne lobovali v prospech istej firmy, pričom nič ich nezaujímalo, ani argumenty, iba to, aby táto firma vyhrala. To všetko bolo tento týždeň v našej slovenskej tlači."

Z. PUŠKÁROVÁ:

"Oni sa informovali, pán premiér."

M. DZURINDA:

"No, odporúčam tie listy z 11. januára, 18. januára a 27. februára. Vyhlasujem, že pán minister MACEJKO presiahol svoje kompetencie. On a ľudia z vedenia ministerstva dopravy, pôšt a telekomunikácií nenáležite zasahovali do výberového konania, ktoré ešte nebolo ukončené."

Z. PUŠKÁROVÁ:

"Práve v tých listoch ale, o ktorých spomínate, sa MACEJKO snažil získať informácie od predsedu alebo šéfa železníc EGYEDA a stále mu neodpovedal. Napísal mi tri listy a nedostal stále žiadnu odpoveď, prečo jednoducho bola vybraná tá nevýhodnejšia ponuka. Toto je podľa vás dôvod, pre ktorý minister, ak sa zaujíma, má odísť?"

M. DZURINDA:

"Nie je to pravda. Vy hovoríte, že sa zaujímal, a ja hovorím, že zasahoval."

Z. PUŠKÁROVÁ:

"Tým, že sa informoval?"

M. DZURINDA:

"Ja hovorím, že zasahoval, zakazoval, bránil vyhodnoteniu súťaže. Po ďalšie, veď boli u mňa v nedeľu o tomto čase obaja a v trojici sme sa veľmi otvorene rozprávali. Železnice už vlastne pol roka nevedeli uzatvoriť súťaž, pretože pán minister a najmä zrejme ľudia z jeho blízkeho okolia, často ľudia, ktorí to kompetenčne absolútne nemali na starosti, ako pán vedúci úradu KLUČKA, bránili vyhodnoteniu tendra. Pán EGYED v prítomnosti pána ministra MACEJKU ma informoval, že už sa napokon jednoducho rozhodol konať, a preto požiadal 4. júna o prijatie u pána ministra MACEJKU. To prijatie aj bolo a vlastne na tom prijatí pán EGYED navrhol pánu ministrovi, aby sa veci už konečne uzavreli, aby doplnil výberovú komisiu o akýkoľvek počet zástupcov ministerstva dopravy, pôšt a telekomunikácií a aby ešte raz celú vec prehodnotili. To mi všetko hovoril pán EGYED v prítomnosti pána ministra MACEJKU."

Z. PUŠKÁROVÁ:

"Hej, to sú známe fakty, pán premiér, skúsme..."

M. DZURINDA:

"Dokončím to, lebo to je veľmi dôležité."

Z. PUŠKÁROVÁ:

"Ak dovolíte, krátko."

M. DZURINDA:

"Pán MACEJKO túto ponuku prijal, doplnil štyroch alebo piatich zamestnancov. Tí sa stretli na pôde železníc 12. júna, ale keď sa vec rozdebatovala, tak predstavitelia ministerstva povedali, že oni nič nevedia, oni nie sú kompetentní, oni nevedia rozhodnúť. Hneď na druhý deň sa objavil ten list, ktorý ktosi podhodil médiám."

Z. PUŠKÁROVÁ:

"Dostaneme sa aj k tomu listu. Čiže podľa vás v tom tendri mohlo ísť o peniaze."

M. DZURINDA:

"Predpokladám okolnosti, informácie, ktoré som získal, tomu nasvedčujú, a preto som sa rozhodol konať nielen politicky, ale hneď v pondelok ráno pri prvej príležitosti, keď som bol v Bratislave, som požiadal o možnosť podať nielen trestné oznámenie, ale zároveň podstúpiť aj vypočutie a na štyroch husto popísaných stranách som povedal príslušnej funkcionárke generálnej prokuratúry všetko, čo som považoval za potrebné povedať."

Z. PUŠKÁROVÁ:

"To znamená, že na tendroch sa dá profitovať, že to nie je až tak čisté. Nakoniec povedali ste to sám, že išlo o peniaze a dajú sa z toho peniaze získať."

M. DZURINDA:

"Pripustil som isté možnosti a myslím si, že tak ako je známe z mnohých prípadov aj v zahraničí, kým človek bude človekom a kým sa také súťaže budú robiť, ktosi bude chcieť vyhrať poctivo, ale ktosi, tak ako aj v každodennom bežnom živote, bude chcieť vyhrať aj nie celkom poctivo."

Z. PUŠKÁROVÁ:

"Ono je to ale tak trochu paradoxné, lebo teraz sa o ministrovi MACEJKOVI vyjadrujete dosť rezervovane, nemáte k nemu dôveru. Vy ste ho ale sám vyberali. Vy ste sa kvôli nemu dostali do konfliktu s KDH, jeho poradcom bol opäť váš blízky priateľ Gabriel PALACKA. Nenesiete aj vy teda nejakú osobnú zodpovednosť za to, že ste tam dosadili takého človeka, z ktorého teda podľa vás sa toto vykľulo?"

M. DZURINDA:

"V každej firme, dovolím si povedať v každej domácnosti sa z času na čas objaví konflikt, keď zamestnanec urobí priestupok, keď dieťa neposlúcha rodičov. Pozrite sa na Českú republiku. Pán kolega ZEMAN vymenil za 4 roky 11 ministrov. A niektorých aj za podobné priestupky alebo prehrešky, ako dnes konám voči pánu ministrovi MACEJKOVI."

Z. PUŠKÁROVÁ:

"Iste, ale u vás je tých ministrov trošku viac. Spomeniem PALACKU, ČERNÁKA, teraz MACEJKO, HARACH mal výrazné problémy. Necítite vy nejakú takú osobnú zodpovednosť, ako ktorú vyčítate MACEJKOVI, napríklad tie politické dôvody za jeho ľudí v rezorte, že aj vy by sme mali uvažovať o prípadnej demisii alebo už dávnejšie?"

M. DZURINDA:

"Pán poslanec PALACKA žaluje Markízu za zverejnenie údajov, ktoré pošpinili jeho česť a dodnes prebieha súdny proces. A ja si vážim takýto postup. Narábajme slušne a správajme sa voči ľuďom slušne. Dodnes nič neviem o nejakom nekalom pozadí správania sa bývalého ministra ČERNÁKA."

Z. PUŠKÁROVÁ:

"Prečo ste ho potom odvolali? Na tlak médií, chceli ste sa zapáčiť médiám, preto ste ho odvolali?"

M. DZURINDA:

"... nie zapáčiť, ale napríklad na neprimeraný tlak médií v tých počiatkoch, kedy sme sa vo vedení strany dohodli, že bude lepšie, keď sa uvoľní atmosféra a keď povedzme urobíme na takom alebo onakom poste zmenu. Ja netajím, ja netajím, že médiá na Slovensku majú ambície robiť politiku. To predsa už veľmi dobre viete."

Z. PUŠKÁROVÁ:

"No nemyslím si za seba ani za Markízu, že by sme mali záujem nejakým výrazným spôsobom robiť politiku, aj keď nás z toho neustále obviňujete."

M. DZURINDA:

"Neobviňujem, len konštatujem."

Z. PUŠKÁROVÁ:

"Nechceli ste ale tým odvolaním ministra MACEJKA skôr zakryť škandál, ktorý sa rozpútal okolo SDKÚ? Nebolo to cielené odvolanie, MACEJKO obeť, jednoducho na škandál sa rýchlo zabudne."

M. DZURINDA:

"Urobte si na to názor sama. Iste aj televízni diváci si názor urobia sami, ale ponúkam predsa veľmi jasný argument. Hneď v pondelok ráno som povedal všetko, čo viem, zástupkyni riaditeľa trestného odboru generálnej prokuratúry. Pani redaktorka, trošku je mi aj do plaču, ale aj do smiechu, keď počúvam nové hviezdy slovenskej politiky, pána RUSKA, jak sa spravodlivo rozhorčuje, pána FICA, ako sa spravodlivo rozhorčuje, ale kde boli celý piatok napríklad?"

Z. PUŠKÁROVÁ:

"Rozhorčujú sa všetci, pán premiér, nielen títo dvaja páni, ale úplne všetci."

M. DZURINDA:

"Ale kde boli títo, ktorí sa rozhorčujú, v piatok, prečo čakali na mňa, kým sa vrátim z Nitry, Banskej Bystrice, Košíc do Bratislavy cez víkend a v pondelok ráno urobím trestné oznámenie? Kde boli títo páni?"

Z. PUŠKÁROVÁ:

"Pán premiér, ale to je vaša vec, to je vaša záležitosť, oni sa môžu čudovať, môžu kritizovať..."

M. DZURINDA:

"To nie je pravda."

Z. PUŠKÁROVÁ:

"Tieto fakty sa týkajú vás a vašich ľudí z SDKÚ."

M. DZURINDA:

"No moment, vy ste sa pýtali pred chvíľou, a na to som nadviazal, či náhodou nezakrývam. Ako opozičný poslanec som viackrát konal tak, že som podával trestné oznámenia. No ako zakrývam, keď som konal najvyšším a najsilnejším možným spôsobom, aby som veci otvoril? Minister, ktorý riadi a je zodpovedný za príslušný rezort, musí odísť a urobil som na najvyššom príslušnom orgáne, a to je generálna prokuratúra, príslušné oznámenie a dobrovoľne som podstúpil následné vypočutie."

Z. PUŠKÁROVÁ:

"Problém je ale v tom, že ste konali až potom, ako sa objavil ten šokujúci list Petra KRESÁNKA, ktorý zdiskreditoval SDKÚ, a nekonali ste skôr alebo konali a teraz tvrdíte, že ste vlastne nevedeli. Poďme sa teda na to pozrieť. Vedeli ste teda, že sú nejaké komplikácie s tendrom v minulosti?"

M. DZURINDA:

"Až začiatkom júna som nadobúdal..."

Z. PUŠKÁROVÁ:

"Nemali ste žiadne informácie."

M. DZURINDA:

"Nie, nemal."

Z. PUŠKÁROVÁ:

"Nehovorili ste o tom so svojím bratom."

M. DZURINDA:

"Nikdy som nehovoril so svojím bratom."

Z. PUŠKÁROVÁ:

"Ani s ministrom MACEJKOM."

M. DZURINDA:

"Ani s ministrom MACEJKOM, až začiatkom júna."

Z. PUŠKÁROVÁ:

"Pán premiér, budem sa teraz pýtať naozaj sugestívne, myslíte si, že je dôveryhodné, ak tri mesiace komplikuje kauzu váš minister, ako to tvrdia železnice, minister MACEJKO, je váš blízky priateľ, je na 7. mieste na kandidátke SDKÚ. Komplikuje prácu vášmu bratovi. Robí to dosť dlho na to, aby vám to niekto povedal. Je to možné, že ste o tom nevedeli?"

M. DZURINDA:

"Opäť ponechám aj odpoveď na vás, lebo ako ste veľmi výstižne povedali, bolo to položené veľmi sugestívne. Pani redaktorka, neviem, či máte predstavu o mojich zodpovednostiach a mojich kompetenciách. Ale to, čo sa deje v rezorte dopravy, je vecou ministra dopravy. Pozrime si kompetenčný zákon. To, čo sa deje v rezorte ministra zdravotníctva, je vecou ministra zdravotníctva. Život prináša veľké množstvo súťaží. Spomeňte si, ako som sa musel osobne vložiť povedzme do privatizácie Slovenského plynárenského priemyslu, do slovenskej energetiky."

Z. PUŠKÁROVÁ:

"Pán premiér, ja tomu rozumiem, ja to nespochybňujem, ja sa len pýtam, pretože verejnosť sa potom právom pýta, o čo sa vlastne premiér zaujíma, aby sa neinformoval vlastne o to, že sa tu nejaký miliónový tender, jednoducho je s ním niečo podivné, je v tom zaangažovaný váš brat, váš minister, SDKÚ a vy o ničom neviete. Okrem toho to nabralo ešte aj ten zahraničnopolitický rozmer, kedy vlastne švajčiarsky prezident sa pýtal Rudolfa SCHUSTERA, ako je to s tým tendrom. Vy ste ten list mali na stole."

M. DZURINDA:

"Dve veci otvárate. Vráťme sa k tej prvej. Železničná akciová spoločnosť je inštitúcia, ktorá vznikla zo samostatného zákona. Má svoje riadiace orgány. Ministerstvo dopravy uplatňuje svoju zodpovednosť tým, že má dosah na menovanie generálneho riaditeľa príslušných orgánov. Šéf príslušnej sekcie na ministerstve je predsedom Dozornej rady tejto Železničnej spoločnosti. A ináč táto Železničná spoločnosť koná absolútne podľa zákona v plnom rozsahu svojich kompetencií. V plnom rozsahu týchto kompetencií sa rozhodla nakúpiť príslušné lokomotívy alebo vagóny. Úplne v rámci svojich kompetencií rozbehla súťaž, nebol najmenší dôvod na to a ani si to neviem predstaviť, akým spôsobom by som sa takto začal starať o súťaže, ktoré sa dejú v každom jednom rezorte."

Z. PUŠKÁROVÁ:

"No vidíte, ale zaujímali ste sa, nakoniec kvôli tomu ste potom MACEJKA aj odvolali."

M. DZURINDA:

"Až keď som mal na to pádny dôvod tak, ako aj v mnohých iných prípadoch. Vždy som do veci vstúpil vtedy, keď som videl, že sa niečo deje a že vstúpiť musím."

Z. PUŠKÁROVÁ:

"Čiže vy ste o tom nevedeli skôr? Nebolo to len také zahmlievanie, že až keď naozaj ten list vyšiel von, že až potom ste sa rozhodli konať?"

M. DZURINDA:

"Rozhodol som sa konať vtedy, keď sa objavili informácie, že vskutku sa vec komplikuje. Prvýkrát som s pánom ministrom hovoril v stredu 4. alebo 5. júna, potom o týždeň, keď Nový Čas napísal, že som bránil Najvyššiemu kontrolnému úradu, aby zverejnil niektoré časti správy, čo ma donútilo prvýkrát ako premiéra podať žalobu na ochranu osobnosti. A potom tie veci už nabrali rýchly spád a úmerne tomuto rýchlemu spádu som, samozrejme, konal aj ja."

Z. PUŠKÁROVÁ:

"22. júna ste ale podpísali list, ktorý ste poslali Rudolfovi SCHUSTEROVI, v ktorom ste obhajovali pána MACEJKU. Podpisovali ste bianko šek? Vy ste povedali, že ste boli poslom akýmsi medzi pánom MACEJKOM a Rudolfom SCHUSTEROM. Nechcem sa teda pýtať, ale to naozaj ste boli poslom? Ako to prebiehalo? Vám dali list, vy ste podpísali a nezaujímali ste sa o to?"

M. DZURINDA:

"Úplne presne ste to teraz povedali. Ústava Slovenskej republiky dáva kompetenciu, právomoc, okrem iných pánu prezidentovi, aby si od člena vlády vypýtal informáciu. Keď si pozriete ústavu a príslušný odsek, tak takto to budete čítať. A keď mi pán prezident okolo 10. mája napísal list, že si prosí informáciu, že čo sa deje okolo tohoto tendra, som naozaj urobil len tak povediac sprostredkovateľa, lebo som mohol napísať pánu prezidentovi, že ide o oblasť, ktorá spadá do konkrétneho rezortu, a že tým príslušným členom vlády je pán minister MACEJKO."

Z. PUŠKÁROVÁ:

"Neprečítali ste si list?"

M. DZURINDA:

"Prečítal a odstúpil som pánu ministrovi MACEJKOVI, pretože sa mi zdalo, že to je korektnejšie, že by to bolo trochu arogantné, keby som to vracal pánu prezidentovi a navrhol mu, aby sa obrátil priamo na pána MACEJKU."

Z. PUŠKÁROVÁ:

"Tak už vtedy ste o tých veciach museli vedieť?"

M. DZURINDA:

"Dokončím to. Veď vyhodnoťte si to, pani redaktorka."

Z. PUŠKÁROVÁ:

"Ja sa vás pýta, pán premiér."

M. DZURINDA:

"A ja nerobím nič iné, len sa pokúšam veľmi trpezlivo vám odpovedať s ambíciou, že to budem môcť aj dokončiť."

Z. PUŠKÁROVÁ:

"Iste, nech sa páči."

M. DZURINDA:

"Pán minister MACEJKO mi napísal list, ja som neurobil nič iné, len presne ako ste predtým povedali, sa pod sprievodný list alebo pod predpísaný list, pod predpísanú informáciu podpísal, plne pánu ministrovi MACEJKOVI dôverujúc, a odstúpil som ju pánu prezidentovi 22. mája. Pani redaktorka, to je absolútne rukolapný dôkaz, že som nielen do 22. mája pánu MACEJKOVI absolútne veril, dôveroval, ale že som sa o tender absolútne nezaujímal, nemal som dôvod."

Z. PUŠKÁROVÁ:

"Ale vy to beriete, pán premiér, ako nejakú vašu výhodu, že ste sa o ten tender nezaujímali, ale ako premiér predsa je vašou povinnosťou nielen sa informovať, ale aj konať, zvlášť, ak ide o miliardové obchody."

M. DZURINDA:

"Veľmi sa mýlite a toto je demagógia. Toto je veľmi silná demagógia. Musíme v tomto štáte každý dodržiavať svoje kompetencie, nezasahovať do kompetencií iných. Ja mám svoje zodpovednosti, kde ma iný nezastúpi, veľmi veľa. Nemôžem siahať do kompetencií jednotlivých rezortov, dokonca do kompetencií jednotlivých firiem. To potom by som sa mal zaujímať každý deň, čo sa deje v Slovenskej pošte, by som sa mal zaujímať, čo sa deje v podnikoch Slovenskej autobusovej dopravy, ale na toto máme konkrétnych ľudí. Nestavajme veci dogmaticky alebo demagogicky. Hľadajme pravdu. Ja som pre odhalenie pravdy urobil maximum, čo je v mojich silách."

Z. PUŠKÁROVÁ:

"Podľa viacerých pozorovateľov ste ale túto pravdu hľadali až potom, ako vyšiel ten škandalózny list Petra KRESÁNKA, v ktorom spomínal práve pozadie, ktoré má byť pre stranu rovnaké a z toho vyplynuli podozrenia, že mohla byť z tohto tendra financovaná SDKÚ. Vo vás to nevyvoláva podozrenie?"

M. DZURINDA:

"V prvom rade som konal vždy vtedy, keď som mal na to dôvod. Keď Nový Čas v utorok, ešte predtým, ako ten list sa objavil na svetle božom, keď napísal, že som bránil Najvyššiemu kontrolnému úradu, aby zverejnil niektoré časti kontrolnej správy, hneď popoludní som požiadal príslušnú advokátsku kanceláriu, aby pripravila žalobu."

Z. PUŠKÁROVÁ:

"Pán premiér, nevenujme sa Novému Času, mňa naozaj zaujíma, aké podozrenie vo vás vyvolal ten list Petra KRESÁNKA."

M. DZURINDA:

"Lenže vo vašich otázkach, sú aj konštatovania. A je mojou úlohou dávať veci z hlavy na nohy a ja vám veľmi trpezlivo odpovedám a budem odpovedať, koľko si len budete želať."

Z. PUŠKÁROVÁ:

"Práve kvôli tomu, že už naozaj nemáme príliš veľa času, tak sa vás úprimne a naozaj priamo teda pýtam, či nevyvolávali tieto formulácie vo vás nejaké podozrenia."

M. DZURINDA:

"Samozrejme, že vyvolávali, samozrejme, že som bol veľmi, veľmi prekvapený, nerozumel som mnohým pasážam. Nerozumel som, prečo mi pán poslanec KRESÁNEK pripomína, alebo hovorí v zátvorke, že ma dvakrát o tejto veci informoval."

Z. PUŠKÁROVÁ:

"A neinformoval?"

M. DZURINDA:

"Urobil som to, čo som urobiť mohol. Pozval som aj pána ministra MACEJKU, aj pána poslanca KRESÁNKA hneď večer v nedeľu, predtým som sa s ním nestretol, na rokovanie prezídia SDKÚ. Kládli sme mu otázky, na ktoré nebol veľmi často pán poslanec KRESÁNEK schopný dať uspokojivú odpoveď."

Z. PUŠKÁROVÁ:

"Ale to je váš človek, pán premiér, je členom prezídia SDKÚ. Vy ste hovorili o akomsi sprisahaní, politickej likvidácii vašej osoby, ale keď sa na to pozrieme triezvo, tak v tom vystupujú len ľudia SDKÚ, pán KRESÁNEK, pán MACEJKO, váš brat povedzme okrajovo, aby to nebolo nejakým spôsobom tendenčné, pán KLUČKA vedúci úradu na ministerstve hospodárstva (?), ktorý bol tiež SDK. O akom sprisahaní sa dá teda hovoriť?" M. DZURINDA:

"O úplne jasnom. Pán KRESÁNEK napísal škandalózny list, ktorý mi doručil tak, že nešiel z ruky do ruky, to je prvý moment. Po druhé, najbližšie hodiny ukázali, že urobil aj druhý originál, ktorý podpísal vlastnou rukou a z dôvodov, ktoré nám nevedel vysvetliť, ho doručil pánu KLUČKOVI, vedúcemu úradu ministerstva dopravy."

Z. PUŠKÁROVÁ:

"Takže ide o puč, o vnútrostranícky puč?"

M. DZURINDA:

"Nie, nejde. V médiách sa neobjavila kópia tohoto listu, ktorý doručil mne, ale v kópiách, a to som dokázal, to som absolútne dokázal, sa objavila kópia listu, ktorý doručil pánu KLUČKOVI."

Z. PUŠKÁROVÁ:

"Ale obsah bol rovnaký, pán premiér, tam bol náhodou nejaký posunutý podpis, ale obsah bol rovnaký."

M. DZURINDA:

"V tomto je podstatné to, kto si takýto list objednal, kam sa ten list dostal, prečo ho príslušní ľudia podhodili médiám a čo tým všetkým sledovali."

Z. PUŠKÁROVÁ:

"A nie je skôr otázka, prečo to urobil člen prezídia SDKÚ? Ako potom môžte dôverovať ľuďom, ktorí takýto list napísali, lebo nenapísal to nikto iný, len člen SDKÚ."

M. DZURINDA:

"Už sme sa o týchto témach rozprávali. Pán poslanec KRESÁNEK nie je členom prezídia SDKÚ, ale tento týždeň som konal v tých oblastiach, ktoré som považoval za najdôležitejšie. Stranícky si tieto veci vyriešime. Nie sú doriešené ani voči pánu poslancovi KRESÁNKOVI, ani voči pánu ministrovi MACEJKOVI."

Z. PUŠKÁROVÁ:

"Vyzvete aj pána KRESÁNKA, aby sa vzdal a odišiel z SDKÚ?"

M. DZURINDA:

"Urobíme to najprv vo vnútri našej politickej strany, urobíme veci rýchlo, dotiahneme ich do konca a budeme včas verejnosť informovať."

Z. PUŠKÁROVÁ:

"Pripúšťate teda, že môže ísť aj o isté vyvodenie personálnej zodpovednosti voči Petrovi KRESÁNKOVI?"

M. DZURINDA:

"Najprv budeme o tom hovoriť v našich vnútorných štruktúrach."

Z. PUŠKÁROVÁ:

"Čiže nechcete povedať."

M. DZURINDA:

"Vždy som sa snažil správať a budem sa správať aj podľa zákonov, aj podľa etických noriem."

Z. PUŠKÁROVÁ:

"Odmietate teda akékoľvek financovanie z tohto tendra smerom k SDKÚ?"

M. DZURINDA:

"Jednoznačne odmietam. Opakujem ešte raz. V prvej možnej hodine, keď boli ľudia na Generálnej prokuratúre v práci, som podal trestné oznámenie a podstúpil som vypočutie. Ide o pokus o politickú likvidáciu. Vyšetrovanie ukáže, kto všetko sa ho zúčastnil, prečo títo ľudia konali a ja som urobil len to, čo bolo aj mojou premiérskou, aj občianskou povinnosťou."

Z. PUŠKÁROVÁ:

"Pán premiér, ale ja opäť zopakujem, že v tejto kauze vystupujú len vaši, dovolím si povedať blízki ľudia..."

M. DZURINDA:

"Ako viete?"

Z. PUŠKÁROVÁ:

"No tak zatiaľ, pisateľom listu bol pán KRESÁNEK, spomínal vášho priateľa pokladníka SDKÚ Gabriela PALACKU. Hovoríte, že mu dal návrh, aby napísal tento list pán KLUČKA, ktorý bol členom SDK,..."

M. DZURINDA:

"Aj pán BAKŠAY napríklad."

Z. PUŠKÁROVÁ:

"Pán BAKŠAY je ale podnikateľ. V poriadku, potom nedôverujete svojim vlastným ľuďom."

M. DZURINDA:

"Nie, vy ste povedali, že iba ľudia z SDKÚ."

Z. PUŠKÁROVÁ:

"Najmä, pán premiér."

M. DZURINDA:

"No, vyšetrovanie ukáže. Často ma parodujú v médiách, keď som prvýkrát povedal, že budeme vládou zákona a že budeme sa snažiť o to, aby sme naozaj boli právnym štátom, kde zákony platia pre všetkých, najviac pre mňa, ale potom pre všetkých ostatných. A povedal som vetu, ktorú som sa naučil od pána PITTNERA, že padni komu padni. Áno, aj členovia SDKÚ, ktorí boli namočení v takomto potenciálnom, možno že aj nielen politickom, ale aj inom škandále, budú niesť zodpovednosť aj politickú a keď vyšetrovanie ukáže, aj trestnoprávnu."

Z. PUŠKÁROVÁ:

"Pán KRESÁNEK hovoril o politickom pozadí, potom formuloval ako trochu inak tú svoju pôvodnú interpretáciu. Prečo vôbec poslanec hovorí o nejakom politickom pozadí v tendri? Vás to uspokojilo táto odpoveď?"

M. DZURINDA:

"Absolútne ma neuspokojila. A keď som podstúpil vypočutie na Generálnej prokuratúre, vyjadroval som sa k problému komplexne. Neuspokojila ma, som veľmi sklamaný, nechápem, ako mohol pri zdravom rozume pán poslanec KRESÁNEK takýto list napísať? Nerozumiem."

Z. PUŠKÁROVÁ:

"Je vaším členom, pán premiér. Potom nedôverujete vlastným ľuďom? Potom akí politici sú teda v SDKÚ, keď sú schopní napísať takýto list a zdiskreditovať vás pred voľbami?"

M. DZURINDA:

"Prečo povedzme aj v iných krajinách odchádzajú ministri, prečo ich premiér odvolá. Prečo aj v rodine tej alebo onej, v každej rodine sa z času na čas objaví problém. Kým bude človek človekom, budú zrejme fungovať aj isté lákadlá. A mne je jedno, či je to človek z mojej politickej strany alebo inej. V tomto štáte musia platiť zákony, musia platiť predpisy, ale aj etika."

Z. PUŠKÁROVÁ:

"Ale tá etika sa viaže práve k vašim ľuďom, pretože ten list skutočne napísal váš človek a je dosť nepochopiteľné, že tak učinil tri mesiace pred voľbami."

M. DZURINDA:

"Začínam mať trošku zlý pocit, že už veľakrát to hovoríte, asi toto je také isté poslanie vsugerovať televíznemu divákovi. Veď ja sa tomu ani nebránim, ani som to nevyvracal, vy to veľmi zužujete, ja verím, že nie účelovo, iba naši ľudia, koľko našich ľudí. Pán minister MACEJKO je členom Slovenskej demokratickej a kresťanskej únie. Pán poslanec KRESÁNEK taktiež. Môžem urobiť len jedno. Vždy sa budem principiálne správať. Dokončím vyvodenie politických dôsledkov a zo všetkých síl budem brániť nezávislému, nestrannému došetreniu. Keď šetrenie ukáže, samozrejme, budú nasledovať aj trestnoprávne. A napokon urobíme si poriadok aj vo vlastnej politickej strane."

Z. PUŠKÁROVÁ:

"Dobre, pán premiér, to sú posledné slová, pretože náš čas vypršal a nikto nemá záujem meniť alebo manipulovať vašimi odpoveďami. Nakoniec, preto ste boli pozvaný aj do živej diskusie. Takže ďakujem vám veľmi pekne, že ste pozvanie prijali a s vami sa, vážení televízni diváci, nelúčime, pretože Televízia Markíza mení svoju vysielaciu štruktúru a počas prázdnin bude relácia Na telo vzhľadom k blížiacim sa voľbám pokračovať. Takže sa uvidíme opäť o dva týždne, majte sa pekne a dovidenia." 

STORIN

24.11.2002
13.00 Na telo
ROZHOVOR S MIKULÁŠOM DZURINDOM, PREDSEDOM VLÁDY SR, O POZVANÍ SLOVENSKA NA ČLENSTVO DO NATO
24.11.2002    TV Markíza    str. 00   13.00 Na telo
    KARÁSEK Ľubomír        
Ľ. KARÁSEK, moderátor:

"Príjemné popoludnie. Slovenská republika dostala pozvánku na členstvo do NATO. Toto je najvýznamnejšia udalosť nielen tohto týždňa, ale vlastne celého vývoja v tejto krajine od roku 1989. A práve preto, dámy a páni, hosťom dnešnej relácie Na telo je premiér slovenskej vlády, pán Mikuláš DZURINDA. Vitajte."

Mikuláš DZURINDA, predseda vlády:

"Ďakujem veľmi pekne."

Ľ. KARÁSEK:

"Ešte na úvod musím povedať, že táto relácia nie ne vysielaná v reálnom čase vysielacom v nedeľu o 13., ale predtáčame ju v sobotu podvečer, pretože pán premiér je mimoriadne vyťažený povinnosťami pracovnými a napriek tomu som veľmi rád, že si našiel čas a prišiel k nám podeliť sa so svojimi dojmami, vlastne aj z toho summitu a odpovedať na ďalšie otázky. Takže ešte raz vitajte, ďakujeme za vašu ochotu prísť medzi nás.

Na úvod, pán premiér, dovoľte, aby som vám aj ja osobne zagratuloval k tomuto úspechu, lebo je to svojim spôsobom určite aj úspech vašej prvej vlády, aj tejto súčasnej vlády. V každom prípade logicky sa zavŕšila istá etapa a vaše snaženie, ktoré ste mali aj obsiahnuté v programových vyhláseniach. V každom prípade by ma zaujímalo, čo ste cítili v tej chvíli, konkrétne v tej chvíli v tej kongresovej sieni, keď medzi pozvanými zaznelo aj meno Slovenskej republiky."

M. DZURINDA:

"Ďakujem veľmi pekne, pán KARÁSEK, za blahoželanie, ale ja by som ho chcel využiť na to, aby sme ho spolu presmerovali na tých, ktorí si ho najviac zaslúžia a to sú všetci občania Slovenskej republiky. Úprimne a radostne sa chcem s nimi podeliť o veľkú radosť zablahoželať občanom Slovenskej republiky k tomuto sviatku. Máte naozaj pravdu, že keď som videl to kladivko lorda ROBERTSONA v ruke, tak to boli chvíle, na ktoré sa zrejme zabudnúť nebude dať. Cítil som hrdosť na to, že som premiérom Slovenskej republiky, cítil som hrdosť na to, že som Slovák a pred očami sa mi odvinul vlastne celý ten film uplynulých piatich rokov. Dnes je to temer presne päť rokov, keď sme prvýkrát Slovenská demokratická koalícia, čerstvo tvorená, boli v Spojených štátoch amerických predstaviť inú alternatívu, než Američania dovtedy poznali. A tak vlastne tie sekundy, o ktorých sa rozprávame, som venoval tým najvýznamnejším okamihom na tejto 5-ročnej ceste. Nespočetným stretnutiam s ľuďmi, diskusiám v masmédiách, ktoré viedli k tomu, aby sme sa zjednotili na tom základnom, čo potrebuje slovenský národ, naša vlasť, naša krajina, a to pevné ukotvenie v bezpečnom svete a vo svete, ktorý má budúcnosť."

Ľ. KARÁSEK:

"Osobne cítite satisfakciu?"

M. DZURINDA:

"No aj áno, aj áno a vlastne som pocítil, že aj moja práca má zmysel."

Ľ. KARÁSEK:

"Ešte než prejdeme teda k tým trošku dôležitejším, možno aj nepríjemným otázkam, predsa len v jednom rozhovore veľmi čerstvo ste spomenuli, že by teoreticky mohol prísť prezident Spojených štátov George BUSH na návštevu Slovenska v polovici budúceho roka. Ak je to pravda, teda v akom štádiu je príprava tejto návštevy?"

M. DZURINDA:

"Nedá sa to ešte takto konkrétne povedať. Jestvuje jasná a silná politická vôľa na oboch stranách, aj na strane pána prezidenta BUSHA a americkej administratívy, ale obaja veľmi dobre vieme a iste aj slovenská verejnosť, aké výzvy ešte stoja pred nami. Všetko to záleží od toho, ako sa bude vyvíjať povedzme situácia v Iraku, ako sa bude celkove vyvíjať medzinárodnopolitická scéna. Ale jedno je isté, aj po tom rozhovore, ktorý som zhodou okolností na pražskom hrade s pánom prezidentom BUSHOM mal, veľmi silno vníma Slovensko. Slovensko si získalo rešpekt svojimi principiálnymi postojmi a pán prezident BUSH si silno uvedomuje, že ešte žiaden americký prezident na Slovensku nebol. Preto chce prísť."

Ľ. KARÁSEK:

"V každom prípade, poďme teda k tým otázkam zásadnejším. Aliancia aj tým prijatím týchto posledných kandidátskych členov alebo pozvaním do členstva do aliancie predsa len mení zásadne svoj charakter. Raz má charakter, formu, v ktorej vznikal, prestal existovať jeden konkrétny nepriateľ. Aká je teda podľa vás tá nová vízia NATO, proti komu a čomu bude sa NATO brániť v tejto chvíli?"

M. DZURINDA:

"Máte absolútne pravdu. Mení sa takpovediac geografia, na ktorej Severoatlantická aliancia je postavená. Mení sa možno, nie možno, celkom isto vnútorná štruktúra jednotlivých armád členských krajín Severoatlantickej aliancie, mení sa nepochybne aj orientácia, strategické ciele alebo zameranie tej spoločnej kolektívnej obrany, ale to čo je kľúčové, podstatné, čo sa nemení, sú princípy a hodnoty, ktoré chce Severoatlantická aliancia brániť. V praxi celkom konkrétne to znamená, že chvalabohu končí obdobie studenej vojny, Rusko nie je žiadna animozita, tie vzťahy sú veľmi dobré, ale narodili sa nové hrozby. Jednoznačne je to terorizmus. Terorizmus, ktorý je postavený na fanatizme, na čomsi, čo by sme mohli nazvať kultom smrti."

Ľ. KARÁSEK:

"Jednoznačne sa dá povedať, že vlastne tým, že sme pozvaní do aliancie, priberáme, automaticky priberáme aj protivníkov, nepriateľov aliancie. Vy ste teraz spomenuli svetový terorizmus. Ak Slovensko ťažilo trošku zo svojej nezávislej polohy a pozície momentálne vo svete, od tohoto summitu už sa o tom nedá hovoriť. Je vôbec Slovensko pripravené na alternatívu, že by u nás začali nejakým spôsobom pôsobiť teroristi svetového razenia?"

M. DZURINDA:

"Každým dňom sme pripravenejší a veľmi intenzívne o tom nielen diskutujeme, ale jednotliví členovia vlády, vláda ako celok, bezpečnostná rada štátu, ostatné zložky sa pripravujú intenzívne. To, kde cítim ešte rezervy, je predovšetkým komunikácia s občanmi, aby sme si kládli také poctivé otázky, ako ste položili pred chvíľou vy a aby sme spolu na ne hľadali aj poctivé odpovede. Napríklad, či máme alternatívu, či môžme schovávať hlavu do piesku, či sa môžme tváriť, že nás sa tieto hrozby netýkajú."

Ľ. KARÁSEK:

"Samy ste to spomenuli pred chvíľou, visí tu reálna možnosť vojenského zásahu v Iraku. V tomto prípade kde vidíte úlohu Slovenskej republiky, akým spôsobom by sme my aliancii mohli pomôcť?"

M. DZURINDA:

"V prvom rade sa nám vždy v dobrom vrátilo a na reputácii sme získavali tým, že na jednej strane bolo absolútne nespochybniteľné, že Slovensko je schopné pevných, zásadných postojov, vernosti hodnotám demokracie, ale na strane druhej sa nám vždy v dobrom vrátilo, keď sme prijímali jasné vyhlásenia v pravý čas. Ešte aj dnes stále hovoríme, ako je dobré, že sa podarilo Bezpečnostnej rade Organizácii spojených národov prijať príslušnú rezolúciu 1441, ktorá sa týka požiadavky pôsobenia inšpektorov na území Iraku. A teraz je na rade Saddám HUSAJN, je na rade Irak, aby reagoval na túto jednotnú výzvu, rezolúciu. Rovnako ma nesmierne potešilo, že v Prahe sa šéfovia štátov, ktoré tvoria Severoatlantickú alianciu, dohodli na takom vyhlásení, s takým jasným a silným obsahom, aký som si napokon mohol prečítať. Na rade je Saddám HUSAJN, na rade je Irak a na rade sme stále my v tom garde, ktoré hovoríme a ktoré nespochybňuje nikto. Slovensko je pevnou súčasťou severoatlantického spoločenstva a vždy bude stáť na strane demokratických hodnôt."

Ľ. KARÁSEK:

"Pán premiér, dovoľte osobnú otázku. Samozrejme niečo je akýsi štátnicky výstup a niečo iné môže byť teoreticky osobný prístup k veci. Vy osobne, ako človek, ste za aké riešenie tohto konfliktu?"

M. DZURINDA:

"Nedá sa oddeliť moja pozícia premiéra a človeka. Som za to, čo som už povedal, aby sme nikdy sa ani nebáli, aby sme nestrkali hlavu do piesku, aby sme si uvedomili, že aj v amerických dvojičkách bolo mnoho Slovákov, chvalabohu v tom ťažkom okamihu nie, aby sme si uvedomili, že terorizmus si nevyberá ciele, aby sme boli smelí, odvážni, statoční, zodpovední, ako demokrati na celom svete. Toto je principiálny postoj a z toho ani ja nikdy neuhnem."

Ľ. KARÁSEK:

"Niekoľkokrát Slovenská republika, slovenská armáda participovali na akciách buď OSN alebo aliancie a v každom prípade sme dostali niekoľko pochvalných vyjadrení o našich ženijných a chemických vojskách. Hovorilo sa v Prahe konkrétne o nasadení týchto vojsk, týchto odborníkov?"

M. DZURINDA:

"Nie, nehovorilo sa, zrejme aj preto, že platí tá rezolúcia Bezpečnostnej rady, ktorá mimochodom bola prijatá dohodou, konsenzom, vrátane Sýrie, ale myslím si, že o tom, sa nehovorilo aj preto, že nikto nespochybňuje to, že všetci, ktorí sa hlásime k hodnotám aliancie, sme pripravení niesť aj náš diel zodpovednosti vo svete. Máte absolútne pravdu. Mnohé naše druhy vojsk požívajú veľkú úctu ženistov, ste spomínali. Ja už diskutujem s ministrom obrany aj o iných špeciálnych jednotkách. Máme vojakov, ktorí sú cvičení v špeciálnych podmienkach charakteristických pre Slovensko, a preto niet najmenších pochýb, že v pravý čas budeme aj my do toho spoločného vedieť ponúknuť to slovenské špecifické, čo obohatí to spoločné."

Ľ. KARÁSEK:

"Vojenskí analytici na západe hovoria o tom, že sa nemení len akýsi charakter celej aliancie, ale aj stratégia aliancie, akési definície vojenstva v aliancii, že vďaka abnormálne vyspelej technológii a technike Spojených štátov budú zasahovať konkrétne, v konkrétnych konfliktoch len Spojené štáty a ostatné členské štáty budú vytvárať akúsi logistiku a servis vlastne pre tieto vojská. Ak sme spomínali ženijné a chemické vojská, predsa len vy ste povedali v tejto chvíli, že nie je vylúčené, že by sme mohli do reálnych bojov nasadiť vlastných vojakov. Je to tak?"

M. DZURINDA:

"Nepredbiehajme, naozaj nepredbiehajme, lebo by sme urobili veľkú chybu. Kto chce rozumieť, tak rozumieť dokáže. Vyjadril som jednoznačné, nedvojzmyselné postoje aj mňa ako osoby a nepochybne môžem hovoriť aj v mene vlády Slovenskej republiky. Slovensko nemôže byť iba konzumentom spoločnej obrany. Vy sám ste povedali, že sa mení tá vnútorná štruktúra. Je to naozaj pravda. Stačí keď si preštudujeme dokumenty povedzme teraz zo summitu Severoatlantickej aliancie a zistíme, že vojská krajín Severoatlantickej aliancie sa vnútorne menia tak, aby povedzme do niekoľkých dní, ak bude ktorákoľvek krajina napadnutá, ohrozená, mohli vojská aliancie zasiahnuť. A to je úžasne dobrý pocit byť súčasťou takejto kolektívnej obrany demokratických štátov. No ale nemôžme sa iba tešiť z toho, že máme takýto najvyšší stupeň dostupnej ochrany. Musíme mať morálku a zodpovednosť znášať aj svoj podiel na tejto kolektívnej obrane."

Ľ. KARÁSEK:

"Pán premiér, určite. V každom prípade pozvánka do Severoatlantickej aliancie je mimoriadne dôležitá a je to obrovský úspech pre Slovenskú republiku. Na druhej strane ide, a to by som rád zdôraznil a nie sú to len moje slová, ide iba zatiaľ o pozvánku. Nasleduje celý ratifikačný proces. Musí nás postupne schváliť 19 národných parlamentov a predovšetkým americký senát. A to nie prostou väčšinou, ale dvojtretinovou väčšinou. A pokiaľ poznáme americký politický systém, tak nezvykne prechádzať niečo len tak automaticky, pred každým vážnejším krokom sa zvažujú všetky alternatívy. A dovoľte mi položiť otázku, ktorá je mimoriadne aktuálna. Zaznalo to nielen z úst predstaviteľov Európskej únie, niekoľkokrát z úst predstaviteľov Severoatlantickej aliancie, dokonca pri stretnutí pána prezidenta SCHUSTERA u pána prezidenta BUSHA, z úst prezidenta Ameriky, jednoducho problémom, jedným latentných veľkých problémov Slovenska je vysoká miera korupcie. Táto vysoká miera korupcie môže spôsobiť alebo teoreticky by mohla ešte, podľa niektorých ľudí a odborníkov zabrzdiť náš ratifikačný postup."

M. DZURINDA:

"Dovoľte mi povedať, že neobyčajne presne ste popísali zložitosť obdobia, ktoré nás čaká. Senátori v Amerike naozaj, keď budú dvíhať ruky, najprv sa budú pýtať, čo Slováci donesú, akí sú to ľudia, rozumejú našim hodnotám, zdieľajú a sú ochotní prinášať kvôli týmto hodnotám aj náklady alebo povedzme znášať diel zodpovednosti? A v tomto slova zmysle je dôležité, aby sme sa o tomto otvorene rozprávali. Pretože najvyššiu zodpovednosť aj finančnú, aj morálnu aj vojenskú nesú Spojené štáty. A teraz k tej vašej druhej otázke. Ja naozaj tento fenomén, ktorý sa volá korupcia, nielenže nepodceňujem, ale sa budem zo všetkých síl usilovať, aby sme ho umenšovali. Ale rovnako otvorene chcem povedať, nedovoľme, aby nám niekto podsúval aj takúto vážnu vec do rozmerov, v akých neexistujú. Povedal som to v prítomnosti pána ministra obrany Spojených štátov RUMSFELDA, že napríklad bývalý veľvyslanec, pán SPIELVOGEL, keď som bol v Amerike na veľkej investičnej konferencii, vyzval predstaviteľov U.S. Steel, aby otvorene povedali verejne to, čo povedali jemu. A vtedy sa prezident U.S. Steel postavil, bolo to v New Yorku a pred celým auditóriom investorov v Amerike povedal, za dva roky, čo U.S. Steel rokovali o vstupe do Východoslovenských železiarní, sme sa na Slovensku nestretli ani s náznakom korupcie. Treba vidieť obe strany mince a obidve misky váh. Máme problémy, ale sú v prijateľných, teda prijateľných, sú v medziach, ktoré máme pod kontrolou a je našou povinnosťou zo všetkých síl korupciu umenšovať."

Ľ. KARÁSEK:

"Ak dovolíte, nedávno, veľmi nedávno, pred summitom pražským sa vyjadril americký veľvyslanec na Slovensku, pán Ronald WEISER, ktorý doslova povedal, dovoľte ho citovať: "V oblasti politického života je korupcia v najvyšších poschodiach verejného života veľkým rizikom." Ide tu o otázky bezpečnosti a ochrany. V každom prípade, čo vy osobne chápete pod pojmom korupcia v najvyšších poschodiach verejného života?"

M. DZURINDA:

"Nestretol som sa s týmto výrokom. Overím si ho a dám vám poctivejšiu odpoveď. Ja sa na to pána veľvyslanca opýtam."

Ľ. KARÁSEK:

"Je to v rozhovore, ktorý poskytol pre myslím, teraz je to aj pre Slobodnú Európu. Ale on pokračuje ďalej ak dovolíte, upozornil, pretože zahraničné spravodajské služby pri získaní dôkazov o takejto korupcii majú príležitosť vydierať verejných činiteľov a výmenou za mlčanlivosť získavajú prístup k citlivým informáciám a môžu tak nepriamo vplývať aj na politiku krajiny. To je nepochybne pravda. Myslíte si, že obavy pána veľvyslanca WEISERA sú opodstatnené?"

M. DZURINDA:

"Naozaj si overím, či je to jeho autentický výrok a platí, čo som povedal. Ja sa ho na to opýtam. Každý v tomto štáte kto má podobné informácie je povinní konať a ja som veľmi otvorený. Nepotrebujem nič, len argumenty, fakty a dôkazy."

Ľ. KARÁSEK:

"Pán premiér, v tejto súvislosti naozaj prejdime teda už trošičku ďalej. Ak teda je korupcia značným problémom Slovenskej republiky a ak zahraničie tak citlivo vníma mieru korupcie na Slovensku, je trošku prekvapením a pozoruhodné, že vo vládnom programe vašej druhej vlády sa korupcia spomína značne vágne, nejasne a nie veľmi zreteľne. To nie sú slová novinárov, to sú slová napríklad predstaviteľov Transparency International Slovensko. Jednoducho nie je ani veľmi zrejmé a jasné kto vo vláde, vo vašom vládnom kabinete bude za boj proti korupcii zodpovedný. V predchádzajúcej vašej vláde ak sa nemýlim, to mal na starosti Ivan MIKLOŠ, teraz to akosi absentuje. Dovoľte, ak je to významná etapa vývoja Slovenskej republiky, nemali by ste byť vy osobne zodpovedný za boj proti korupcii v tejto krajine?"

M. DZURINDA:

"Som premiérom vlády v tejto krajine a to hovorí za všetko. Mám najväčší diel zodpovednosti za to, aby sa Slovensko uberalo správnym smerom. Ale pozrite sa. Podľa ostatných renomovaných celosvetových prieskumov sme v tomto fenoméne na rovnakej priečke ako je Česká republika, už dnes členský štát Severoatlantickej aliancie. Predsa len už je vo mne aj dosť pokory, aj dosť skúseností aby z jednej strany som korupciu nijako nepodceňoval. A zo všetkých síl napomôžem každému jednému opatreniu praktickému kroku, aby sme ju umenšovali. Ale naozaj už som dosť skúsený na to, aby som si niektorú tému nechal nanútiť preto, že to možno vyhovuje aj niektorým lobistickým kruhom. Už mám dosť skúseností, aby som to nepodceňoval, ale na strane druhej aby sme tu videli vyvážene v kontexte času a v kontexte úprimného silného úsilia vlády s tým bojovať. Ale prosím, buďme úprimní a poctiví. Toto nie je len otázka vlády. Toto je aj otázka lídrov opozície. Toto je otázka celej spoločnosti, kde sa musíme rozprávať o etických princípoch čo najviac, musíme sa rozprávať o tom, či niektoré lobistické kruhy nie sú schopné sa pretláčať aj cez médiá vyvolávajúc rôzne obrazy, aby sme naozaj veci videli reálne a zo všetkých síl vedeli pôsobiť správnym smerom. Správnym smerom pôsobí vo všetkých rezortoch. Vo vládnom programe je 28-krát tento fenomén spomínaný. Každý člen vlády je zodpovedný za svoj rezort, ale zodpovedné sú aj samosprávy, aj predstavitelia vyšších územnosprávnych celkov, aj poslanci celoštátneho parlamentu, aj poslanci regionálnych parlamentov aj miestna štátna správa, územná samospráva. Netvárme sa, že existuje jeden čarovný prútik a zo dňa na deň bude, by som povedal z čierneho biele. Trošku dlhodobejší proces nás čaká, ale jednoznačne deklarujem, vidíme tento fenomén, nepodceňujeme ho a vyvinieme všetko úsilie, aby sa umenšoval."

Ľ. KARÁSEK:

"V každom prípade pán veľvyslanec Spojených štátov na Slovensku spomínal okrem iných teda prípadov aj kauzy Ivan LEXA a a kauzu MAJSKÝ a my máme za to, že svet bude veľmi citlivo vnímať práve riešenie týchto káuz vo vzťahu k možno ratifikačnému procesu."

M. DZURINDA:

"Nič si tak neželám, aby každá kauza bola došetrená v súlade s právom, v súlade so zákonom, v súlade s etickými princípmi."

Ľ. KARÁSEK:

"Poďme na inú, rovnako aktuálnu tému, ak dovolíte, čas sa nám kráti. Vláda nedávno predložila do parlamentu a parlament nedávno schválil novelu 22 zákonov. 14 z nich, z týchto zákonov navrhla vaša prvá vláda. Nie je to veľmi dávno. Cieľom týchto noviel a potvrdil to aj nedávno váš minister financií Ivan MIKLOŠ, bolo predovšetkým nájsť prostriedky na akési zalátanie dier v štátnom rozpočte. Jeden z cieľov určite. V každom prípade z tých 14-ich zákonov ste novelizovali, teda tých 14 ste novelizovali teraz. Vyzerá to tak, ako keby ste chceli vytvoriť veľmi nepriaznivé prostredie pre nasledujúcu vládu a ako keby vás trošku prekvapilo, že ste sa víťazmi po voľbách a zodpovednými za veci verejné v tejto krajine stali práve vy."

M. DZURINDA:

"Nie, nie, myslím, že tá prvá časť sedí, ale ten vývod z toho, čo ste povedali, nesedí. Veď sme sa veľmi usilovali v kampani myslím si, že môžem vyhlásiť, že aj ja som zo všetkých síl pracoval, aby sme mohli dokončiť to, čo sme začali. Je to naozaj pravda. Môžme to povedať brutálnejšie, že potrebujeme zaplátať časť tej diery. Môžme to povedať kultivovanejšie, že bol by býval deficit 7,5 percenta, a že kopa peňazí, ktoré ľudia platia cez svoje dane by bola tak trošku vyhadzovaná von oknom. My veríme zodpovednej hospodárskej politike, preto potrebujeme ten deficit stiahnuť do únosných medzí, aby z daní ľudí sa neplatili istiny a hlavne úroky, úžera ak tak môžem trošku vulgárne povedať, z týchto úverov. O tom vlastne je celé to prostredie zákonov, ktoré ste spomínali, aby sme sa dostali pod 5 percent a aby sme mohli viac z tých daní využiť efektívnejšie."

Ľ. KARÁSEK:

"Pristavme sa aspoň pri jednom z nich, je to zákon o štátnej službe, je to mimoriadne citlivá téma a dokonca myslím, že pán prezident ho v tom prvom konaní aj vrátil späť do parlamentu. V každom prípade tam sa nemení len nejaký spôsob financovania a toku peňazí, ale v každom prípade sa mení akási filozofia toho zákona. Vy ste s tou myšlienkou zákona o štátnej službe prišli sami v tom predchádzajúcom období a ak sa nemýlim, jeho cieľom malo byť predovšetkým odpolitizovanie ľudí verejných alebo ľudí vo verejnej štátnej službe. V každom prípade by už od ľuďoch napríklad rezortoch na ministerstvách nerozhodoval minister, ale vedúci úradu. Toho by schvaľoval Úrad pre štátnu službu. Tou novelou sa veci vrátili späť ako keby nazad do predchádzajúceho obdobia a zdá sa tak trochu neefektívne, prečo ste sa vlastne namáhali s takým zákonom, keď ho vlastne po niekoľkých mesiacoch vrátite do tej istej pôvodnej podoby."

M. DZURINDA:

"Nebude to celkom tá istá pôvodná podoba. Pozrite sa, veď ja som nikdy neskrýval ani v minulosti, že pri tom množstve zákonov, ktoré sme potrebovali poschvaľovať, sme sa aj sekli, urobili sme chyby. Mohli by ste vytiahnuť aj iné zákony. Zákonník práce a niektoré ďalšie. Niekedy až tá prax ukáže, do akej miery ten zákon pri realizácii a napĺňaní je funkčný. V žiadnom prípade nejdeme úplne dozadu. Len hľadáme také optimum medzi tým, aby tá verejná a štátna služba naozaj bola odpolitizovaná a na strane druhej, aby ten minister povedzme mal trošku voľnejšie ruky a aby neschopného alebo trošku aj by som povedal diskreditovaného človeka zo svojho prostredia mohol predsa len vymeniť."

Ľ. KARÁSEK:

"Existuje aj názor, že ak by ste nevyhrali voľby, tak by ste vyzerali dobrí s týmto návrhom zákona, so schváleným zákonom a keďže ste voľby vyhrali a je veľa verných neodmenených funkciami, že ste jednoducho prikročili k tej novelizácii, aby ste ich mohli odmeniť funkciami."

M. DZURINDA:

"Priznám sa, že v túto chvíľu prvýkrát počujem takúto implikáciu. Ale opäť sa azda môžem odvolať na moje skúsenosti a vymyslieť sa dá všetko, to je nie celkom rozumné, to je vylúčené."

Ľ. KARÁSEK:

"Takže podľa vášho názoru sa touto novelou nemení zásadne filozofia textu tohto zákona."

M. DZURINDA:

"Nie, nie, dovolím si vyhlásiť s istotou, že základná filozofia sa naozaj nemení."

Ľ. KARÁSEK:

"Opozícia vám vyčítala predovšetkým skrátené legislatívne konanie. Keď sme sa na to nedávno pýtali vášho ministra financií pána MIKLOŠA tak vysvetľoval, že jednoducho nechce dopustiť táto vláda nejaké prechodné obdobie pred reálnym schválením rozpočtu, že ten rozpočet je naozaj najdôležitejší, a že treba urobiť všetko preto, aby ten rozpočet bol schválený v plnej miere a rozsahu. To je možné prijať, ale v ostatných krajinách sa skrátené legislatívne konanie, nechcem povedať štandardnejších, ale štandardnejšie používa v prípade takých, kedy hrozia značné hospodárske škody. Takto to vyzerá, ako keby ste prijatím aj tých 14 zákonov pred voľbami riskovali značné hospodárske škody."

M. DZURINDA:

"Záleží veľmi na tom, ako je to napísané v tom základnom zákone. Ale Ak sme ľudia, ktorí chceme dobre tak si myslím, že si to vieme vysvetliť aj takým ľudským spôsobom. Ak ten deficit mal byť 7,5 a my vieme do konca roka to zariadiť tak, že bude 5, a že kopu z tých peňazí nepôjde na úvery, na istiny, na úroky, ale pôjde efektívne do škôl a na to, čo krajina potrebuje tak si myslím, že pokojne to môžme mäkšie povedať, že tie peniaze budú pre krajinu nepochybne efektívnejšie využívané. Ja si myslím, že netreba slovičkáriť, ale je treba sa pokúsiť pochopiť, či nám ide o vec alebo nie. Na začiatku tohoto volebného obdobia si dovolím vyhlásiť, že tých zákonov v skrátenom legislatívnom konaní bude nepomerne menej. Nepomerne zásadne menej ako bolo v uplynulom volebnom období."

Ľ. KARÁSEK:

"Je to možné brať ako verejné vyhlásenie?"

M. DZURINDA:

"Áno, je to možné brať ako verejné vyhlásenie."

Ľ. KARÁSEK:

"Pán premiér, naozaj sa nám čas kráti a je tu niekoľko tém, ktoré by sme veľmi radi od vás počuli, v každom prípade svojho času ste vystúpili dosť razantne proti krajanskému zákonu, ktorý prijal maďarský parlament, dokonca istého, všetci ste nazvali, že sú diskriminačné jednoducho. V každom prípade teraz to vyzerá tak, že v súčasnosti sa tvorí nový text tohto zákona, akási novelizácia krajanského zákona. Vy by ste mali 26. odcestovať do Budapešti a stretnúť sa so svojim kolegom Péterom MEDGYESSYM. Poznáte text tých zmien, poznáte o aké zmeny ide a súhlasíte s nimi, sú pre vás akceptovateľné?"

M. DZURINDA:

"Poznám. Poznám zmeny, poznám návrh novely, poznám aj iné veci. Možno že sa môžem aj verejne priznať, že môj pobyt v Prahe počas summitu aliancie som z veľkej časti po večeroch a skoro ráno venoval štúdiu týchto dokumentov, konzultáciám so svojim ministrom zahraničných vecí a niektorými ďalšími odborníkmi. Takže zatiaľ môžem povedať len jedno. Mám jasný názor a pôjdem do Budapešti a s jasným stanoviskom. Ale ak sa na mňa vy a vaši, naši televízni diváci nenahnevajú, najprv ho poviem pánu MEDGYESSYMU."

Ľ. KARÁSEK:

"Dobre, ale môžme vás potom požiadať prví o vyjadrenie predpokladám. Poďme na inú závažnú tému, máme naozaj veľmi málo času. 18. na ministerských rokovaniach v Bruseli agentúry priniesli správu o tom, že kandidátske krajiny dostali ľadovú sprchu, jednoducho aby všetky kandidátske krajiny, ktoré chcú a mienia vstúpiť do Európskej únie a usilujú sa o to, aby zabudli na priame platby, príspevky do rozpočtu na priame platby a dotácie v poľnohospodárstve atď. Tých bodov je tam veľa. Jednoducho prišla skutočne ľadová sprcha. Akosi to zastavilo tú našu eufóriu a to nadšenie v tom prístupovom procese a možno aj tie úspechy našich vyjednávačov. Myslíte si, že je ešte šanca, aby sa názor vedenia Bruselu a Európskej únie zmenil na tieto zásadné otázky?"

M. DZURINDA:

"Nikdy som túto citlivú tému nestaval tak, aby sme budili dojem, že sa nás nebodaj rúti katastrofa. Pretože o katastrofe nemôže byť ani reči. Môžme získať veľa a môžme získať ešte viac. Ale základná premisa je, že vstupom, pozvaním môžme získať veľa. A my sa usilujeme celkom prirodzene, veď to je celkom prirodzené, aby sme získali čo najviac. Len prosím, nesmieme zabúdať, že ratifikačný proces sa bude týkať aj Nemecka, aj Francúzska, aj Británie, aj Írska, aj tam žijú ľudia, aj tam žijú daňoví poplatníci. Preto nie je dobré, keď sa veci preháňajú a aby sme si mysleli, že všetko pôjde automaticky a tak povediac samo od seba. Aj tá východisková pozícia, ktorú Európska komisia stanovila je pozíciou, ktorá je reálna a z ktorej sa dá vychádzať. Usilujeme sa o každý bodík, usilujeme sa o každú oblasť, kde vidíme, že máme argumenty, že by sme sa mohli dostať ešte ďalej. Počas summitu v Prahe som o tejto téme diskutoval napríklad s nemeckým kancelárom SCHRÖDEROM. Nemecko patrí medzi krajiny, ktoré platia najviac a dostávajú najmenej. Mnohé argumenty, ktoré mi hovoril, nepochybne nám pomôžu vnímať veci reálne, ale rovnako keď som povedal, že prvé roky neprichádza do úvahy, aby nové krajiny nebodaj prispievali viac ako dostávali, jeho stanovisko bolo neobyčajne jasné, to predsa neprichádza do úvahy. Práve princíp rozširovania Európskej únie je o tom, aby tí solventnejší, zdatnejší potiahli tých, ktorí ešte nie sú na takej úrovni."

Ľ. KARÁSEK:

"Jednoznačne pán premiér ste optimista v tejto zásadnej otázke."

M. DZURINDA:

"Realista. Som realista, ale realista, ktorý vidí veci tak, že pozvanie Slovenska stať sa členom Európskej únie bude pre Slovensko neobyčajne dobré. Členstvom Slovenska v Európskej únii Slovensko získa. Získa veľmi veľa."

Ľ. KARÁSEK:

"Pán premiér, náš čas naozaj vypršal, ubehlo to veľmi rýchlo. Ešte raz vám ďakujem, že ste si našli čas a prišli k nám napriek svojmu pracovnému vyťaženiu. Vám, vážení televízni diváci, ďakujem za pozornosť a dovidenia." 

STORIN

25.5.2003
13:00 Na telo
Rozhovor s premiérem Mikulášem Dzurindou
25.5.2003    TV Markíza    str. 01   13:00 Na telo
            
Zlatica PUŠKÁROVÁ, moderátorka
--------------------
Dobrý den. V politice se toho stalo opravdu dost, takže bez dlouhých řečí radši půjdeme rovnou k věci. Mým dnešním hostem je předseda vlády a předseda SDKÚ Mikuláš Dzurinda. Přeji dobrý den. 

Mikuláš DZURINDA, premiér SR
--------------------
Dobrý den přeji. 

Zlatica PUŠKÁROVÁ, moderátorka
--------------------
A všechno je samozřejmě ve vašich rukou, takže hlasujte a poslechněte si argumenty mého dnešního hosta. Pan premiér, takže na úvod mám pro vás jednu takovou speciální otázku a poprosím, jak se dá o co nejupřímnější odpověď a sice, jak chutná moc politika, který je už pět let premiérem?

Mikuláš DZURINDA, premiér SR
--------------------
No, jak chcete, upřímně, tak bych se musel velmi rozmýšlet, neboť nikdy jsem ten pocit neměl, že by mi nějak chutnala. A kdybyste se mě ptala na pocit, tak bych vám řekl, zodpovědnost, zodpovědnost, zodpovědnost, zodpovědnost. Já stále cítím důvěru voličů, zodpovědnost za všechny občany, za vlast, ve které žijeme. A myslím si, že právě zodpovědnost je možné kritérium, anebo vlastnost, které bysme se měli všichni držet. 

Zlatica PUŠKÁROVÁ, moderátorka
--------------------
To je opravdu takové učebnicové, ale ta otázka byla možná trochu taková provokativní právě proto, že také jestli i vám někdy zachutnala moc?

Mikuláš DZURINDA, premiér SR
--------------------
Možná, že byla učebnicová, kdybych se stylizoval do odpovědi, ve které bych necítil, že umím být upřímný. Já tomu moc nerozumím. Když je v moci odvolat ministra, tak jsme s touto mocí pracoval. A když je v moci udělat za neděli šest mítinků před referendem v šesti obcích a městech, no, tak řekněme, nechť je toto projevem, co jste nazvali mocí, ale nerad bych šel do nějakých /nesrozumitelné/, do nějakých frází.
Zlatica PUŠKÁROVÁ, moderátorka
--------------------
Takže za těch pět let jste si nikdy neuvědomil ten pocit, že teď jsem premiér a můžu dělat jiné věci, kteří nemůžou běžní občané. Nepropadl jste tomu, pět let být vlastně v podstatě mužem státu je dost vážná věc?

Mikuláš DZURINDA, premiér SR
--------------------
Nikdy jsem na to nemyslel. Opravdu byste mi mohla vy pomoct nebo novináři, když máte ten pocit, kdy to na vás tak působilo, ale vnitřně jsem s tím nikdy, nikdy problém neměl, právě naopak. Chodím běžně do obchodu, chodím běžně po ulicích, běžím po hrázi, jezdím na kole, žijeme jako kdokoliv jiný a mám z toho radost. 

Zlatica PUŠKÁROVÁ, moderátorka
--------------------
Takže, žádný slon v porcelánu, jak se říká, kterému například propadl, kdysi Vladimír Mečiar v tom posledním období, kdy ztrácel kontakt vlastně s tím světem?

Mikuláš DZURINDA, premiér SR
--------------------
Já mám pocit, že žijeme jako kdokoliv jiný. Lidi mě můžou potkat kdekoliv, ptát se mě, kritizovat, zakřičet na mě a nic to se mnou nedělá. Těším se každému pěknému lidskému střetnutí a každému pěknému dni, jaký je dnes. 
Zlatica PUŠKÁROVÁ, moderátorka
--------------------
Dobře, pojďme k tomu referendovému dramatu. Vy jste se přiznal, že jste dokonce z nervozity dva dny nejedl, zhubl jste?

Mikuláš DZURINDA, premiér SR
--------------------
Zhubl. 

Zlatica PUŠKÁROVÁ, moderátorka
--------------------
Nevystačila nebo ještě jste to nedohnali tou koaliční slíbenou večeří, která byla /nesrozumitelné/.

Mikuláš DZURINDA, premiér SR
--------------------
Nebylo to kvůli večeři, ta mě ještě čeká, ale už jsem trošku přibral tento týden. 

Zlatica PUŠKÁROVÁ, moderátorka
--------------------
O kolik jste se zhubnul, ještě rychle to řekněte?

Mikuláš DZURINDA, premiér SR
--------------------
Nedokážu to přesně říct, ale cítím na opasku, že už mi chutná. 

Zlatica PUŠKÁROVÁ, moderátorka
--------------------
Nepřitahujete opasky, anebo neutahujete opasky, které možná utahuje vláda lidem? 

Mikuláš DZURINDA, premiér SR
--------------------
Utáhl jsem ho na úplně poslední dírku před referendem a ještě jsem tam mohl dát ruku. 

Zlatica PUŠKÁROVÁ, moderátorka
--------------------
Dobře, pojďme teda k tomu referendu, které přineslo velmi mnoho zajímavých momentů pro vládu, ale nepochybně i vážné memento, ale k tomu se ještě dostaneme. Já začnu takovým tím vážným procesem, který kuriózně vytvořili lidé a též prezident. Podle vás totiž vzali dobré věci, jste odkázali Slovákům, že jednoduše to moratorium platné ze zákona není až tak závazné. Myslíte si, že je to dobrá vizitka politických elit, jste politici na to, aby jste předvídali takovéto situace a v podstatě v pohodě si to už dávno mohli v parlamentu to moratorium zrušit?

Mikuláš DZURINDA, premiér SR
--------------------
To je pravdivá konstelace. Na straně druhé myslím, že jste byli v sále, Zrcadlovým sále, pan prezident nebo v prezidentském paláci, když pan předseda HZDS oznámil, že jsme se dohodli na porušení moratoria, ale v zápětí jsem ho korigoval. 

Zlatica PUŠKÁROVÁ, moderátorka
--------------------
Nebyla jsem tam, ale zdá se, že se s tím setkali všichni?

Mikuláš DZURINDA, premiér SR
--------------------
Ne, právě naopak. Já jsem vystoupil po předsedovi HZDS a dal jsem to na pravou míru, že nemáme zájem porušit zákon, ale že jsme si vědomi toho, že upozorňovaní občanů, že řekněme, že se něco vážného v kraji neděje a že je dobré, že lidi, kteří jsou pro a kteří jsou proti, že se zúčastní referenda, že to je dobré pro krajinu, že to je výraz zodpovědnosti za další vývoj. V tomto smyslu jsme se shodli, že takovéto působení není v rozporu se zákonem. Ale souhlasím s vámi, že to moratorium je o ničem a je potřeba ho zrušit. 

Zlatica PUŠKÁROVÁ, moderátorka
--------------------
Dá se asi těžko vyhodnotit, jestli teda byl nebo nebyl porušený zákon, protože vy jste doopravdy násobně vyzývali veřejnost, i když ne přímo, že pojďte volit Evropskou unii. Ale na druhé straně, umíte si představit, že to stejné byste říkal před třemi lety, když referendum v podstatě vyhlásil Vladimír Mečiar o předčasných volbách?

Mikuláš DZURINDA, premiér SR
--------------------
Výzva, anebo upozornění občanů, že se v sobotu a v pátek něco děje, není porušení moratoria bez ohledu na to, kdo to říkal. Navázání...

Zlatica PUŠKÁROVÁ, moderátorka
--------------------
Řekl byste to i před těmi třemi lety?

Mikuláš DZURINDA, premiér SR
--------------------
Víte, toto se mi zdá velmi laciné. Pro mě není nic lehčího jako populisticky říkat, že ano, ale to není korektní. Kdo ví, jakoby se člověk býval /nesrozumitelné/ před nějakou dobou, to se mi nezdá velmi, velmi tak poctivé. Ale poctivé je říct, že doopravdy získávání občanů pro to, aby co v největším počtu rozhodli sami o sobě bez ohledu na to, že jim bude říkat hlasujte A nebo B, volte toho nebo volte toho, není porušení moratoria. 

Zlatica PUŠKÁROVÁ, moderátorka
--------------------
Ale už jen tím, že jste to dělali, myslím třikrát, tak už tím jste prezentovali dost vážné, vážné obavy o samotný výsledek. Báli jste se, že to jednoduše neprojde, že to bude neplatné, měli jste pocit, že to doopravdy může skončit špatně?

Mikuláš DZURINDA, premiér SR
--------------------
Velmi jsem se bál, protože jsem věděl, o čem se mi moc nechtělo mluvit a věděl jsem to měsíc před referendem. Když jsem si spočítal s mými blízkými, že když chceme, aby k urnám přišlo padesát procent lidí, kteří mají právo volit, tak to znamená, že musí přijít všichni ti, kteří nás volili v parlamentních volbách, myslím vládní koalici v roku 2002 plus osmdesát pět procent voličů současných opozičních parlamentních stran. 

Zlatica PUŠKÁROVÁ, moderátorka
--------------------
Ale nepřišli, nepřišli všichni voliči, kteří byli na případné straně vládní koalice?

Mikuláš DZURINDA, premiér SR
--------------------
Ale přišli, v tom celkovém objevu právě že přišli. Těch padesát dva celých patnáct, to je přesně takové jisté číslo, které je shodné s voliči stran vládní koalice v roce 2002 a osmdesáti pěti procenty stran opozice, které jsou dnes v parlamentu. 

Zlatica PUŠKÁROVÁ, moderátorka
--------------------
Ale ty přísliby byly úplně jiné, jestli si vzpomínáte, Slovensko bylo lídrem v podstatě a vzpomeňme i na kraje a koneckonců, a proto jsme tu měli referendum ještě před Čechy a Poláky, protože se zdálo, že jednoduše, správně lidově řečeno /nesrozumitelné/ a zdá se, že to tak vůbec nebylo. Takže přímá otázka, kdo podle vás za to může, když tedy vy nevyhodnocujete referendum jako nějaké fiasko nebo neúspěch. Očekáváte, předpokládám tu otázku jestli vicepremiér Pál Csáky jednoduše nese podle vás zodpovědnost nebo ne?

Mikuláš DZURINDA, premiér SR
--------------------
V první řadě a pokusím se zůstat věrný také té jisté poctivosti. Zamyslet se krátce nad tím, jaké to vlastně referendum bylo, jaký byl ten výsledek. Kdo dokáže odhadnout, jestli byl vynikající, jestli byl dobrý nebo byl zlý nebo byl velmi zlý. Včera jsem se vrátil z Prahy a premiér Špidla, který je historikem a sociologem, před všemi médii včera řekl, že ten výsledek je vynikající.

Zlatica PUŠKÁROVÁ, moderátorka
--------------------
Promiňte, ale pane premiére, ty ale očekávané na Slovensku byly úplně jiné a s tím jste nakonec souhlasil i vy?

Mikuláš DZURINDA, premiér SR
--------------------
Ale ptáte se na očekávání, anebo hodnotíme výsledek?

Zlatica PUŠKÁROVÁ, moderátorka
--------------------
Tak, ale výsledek se hodnotí podle očekávání jednoduše. Když chceme vyhodnotit, jaký byl výsledek, tak se snad dá zobrazit do úvahy to, že na základě čeho vlastně byly ty odhady úplně jiné, jako skončily výsledky samotného referenda?

Mikuláš DZURINDA, premiér SR
--------------------
Víte, otázka se dá postavit jakkoliv  Mnozí lidé hovořili o tom, že ta účast bude ohromná, neboť jsme přepálili referendum a i takto odrazovali lidi, aby se referenda nezúčastnili. 

Zlatica PUŠKÁROVÁ, moderátorka
--------------------
Myslíte Roberta Fice?

Mikuláš DZURINDA; premiér SR
--------------------Pro mě je rozhodující výsledek. A ten výsledek hovoří, že referendum poprvé v historii Slovenska, my nemáme zkušenosti s tímto institutem, je platné. A ten výsledek říká, že ještě v žádné jiné krajině doposud se taková masivně rozhodující většina nevyslovila pro vstup Slovenska do Evropské unie. Podívejte se, vždyť já bych byl také o mnoho šťastnější, ještě víc bych se radoval, kdyby nás volilo padesát sedm nebo šedesát jedna, ale kdo to porovná, kdo to porovná. Řekněme znovu, si vzpomínám, premiér Špidla na tiskové konferenci říkal, že ví, že číslo přes padesát dva procent, to jsou zásadní všichni obyvatelé, kteří chtějí být občansko-politicky aktivní.

Zlatica PUŠKÁROVÁ, moderátorka
--------------------
Dobře, nechci pana premiéra kritizovat, to je nakonec na vás, aby si to nějakým způsobem vyhodnotili...

Mikuláš DZURINDA, premiér SR
--------------------
To jsou moje slova. 

Zlatica PUŠKÁROVÁ, moderátorka
--------------------
A lituji toho, že jsem si ho vůbec od vás nepřevzala, to mě teď napadlo. Na druhé straně, ale to referendum ukázalo i to, že jednoduše jistý úpadek politických elit tu je, a to například v té nevídané politické shodě, při tom ranním štrúdlu a popíjení ranní kávy a následným společným schůzkám. Nemyslíte si, že to bylo falešné, že jednoduše Slováci si to mohli vyhodnotit tak, že jsou rozhádaný na život a na smrt, si na srazu sednout vedle sebe, že to nemělo vůbec nějaký upřímný podtón?

Mikuláš DZURINDA, premiér SR
--------------------
Kdo chce bít, palice se najde vždy, to je to nejjednodušší. A lídr HZDS se ohlásil týden před referendem u mě a teď čtu v různých novinách o nějakém bratříčkování. On každý ví, že o žádný hrubý čáře a minulosti, nemůžu za minulost...

Zlatica PUŠKÁROVÁ, moderátorka
--------------------
Takže, nezapomněli jste, aby to bylo jasné, protože se zdá, že už byste dali jistou politickou milost Vladimíru Mečiarovi?

Mikuláš DZURINDA, premiér SR
--------------------
No, zdá se to těm lidem, kteří za každou cenu tu palici hledají, ale opakuji a povídal jsem to hned po setkání s panem předsedou, že to není ani o hrubé čáře a ani žádný, pardon, za tím, co se tu dělo v roce 95, 98, ale že to byl výraz i mojí zodpovědnosti za to, abych udělal všechno pro to, ať to referendum úspěšné je. A když vzpomínáte na to střetnutí nebo na tu procházku, anebo to střetnutí u pana prezidenta a následnou procházku, tak zas byla aktivita pana prezident, tak už doopravdy jsem neměl žádný důvod, proč...

Zlatica PUŠKÁROVÁ, moderátorka
--------------------
Procházeli jste se spolu, seděli jste vlastně všichni spolu, takže...

Mikuláš DZURINDA, premiér SR
--------------------
Měli jsme si dát nějaké zástěny mezi sebe? 

Zlatica PUŠKÁROVÁ, moderátorka
--------------------
Ne, tak například Robert Fico, pokud vím, tak tam ani nebyl na tom štrúdlu?

Mikuláš DZURINDA, premiér SR
--------------------
No, tak opravdu je to otázko pro něho, co to mělo být. Já jsem se k tomu vyjádřil na stranické půdě a vyjádřil jsem se možná trošku příkře, možná trošku tvrdě, ne vždy často se vyjadřuji k lídrům, ale tentokrát, ale právě proto, abych demaskoval a řekl svůj pohled na tuto věc.

Zlatica PUŠKÁROVÁ, moderátorka
--------------------
Dobře, toto už u veřejnosti známe. Takže ještě k tomu Pálu Csákovi, jak to vidíte, měl by podle vás zůstat na svém místě nebo jste připravený uvažovat o tom, že jednoduše by měl postupně z vlády odejít, řekněte pravdu, pane premiére?

Mikuláš DZURINDA, premiér SR
--------------------
Ve středu jsem toto nastolil, výsledkem krátké diskuse bylo, že do třech týdnů dostaneme materiál na jednání vlády. 

Zlatica PUŠKÁROVÁ, moderátorka
--------------------
Může se na něj spolehnout, dal byste za něj ruku do ohně, za pana Scákyho?

Mikuláš DZURINDA, premiér SR
--------------------
Vy jste četla ten materiál? 

Zlatica PUŠKÁROVÁ, moderátorka
--------------------
Ne, za pana Csákyho. 

Mikuláš DZURINDA, premiér SR
--------------------
Když se rozhodnu, že se na někoho, anebo když zjistím, když dospěji do stádia, že se na někoho doopravdy nemůže spolehnout, jinými slovy, že mu nemůžu důvěřovat. Já vím, co mám dělat.

Zlatica PUŠKÁROVÁ, moderátorka
--------------------
Zatím mu důvěřujete? 

Mikuláš DZURINDA, premiér SR
--------------------
Vzpomeňte si na uplynulé čtyři roky, minimálně v osmi případech jsem tak ukázal. O lidech je třeba mluvit s úctou, citlivě a kultivovaně. To nejsou země, jaký, které překládáme z jednoho místa na druhé. Já vím, jaká je moje povinnost. A vím, že teď nejvyšší prioritou, nejen pro mě, ale pro celou vládu, pro zemi je, abychom byli dobře připravení využít příležitost toho...

Zlatica PUŠKÁROVÁ, moderátorka
--------------------
Zatím, ale nejsme, protože už Brusel nám víckrát poslal avíza. Dobře, uzavřeme toto téma. Jedna taková otázka, která mě zaujala na vaší tiskové konferenci. Nevím, jestli jste se přeřekl nebo jste to myslel vážně, já vám to připomenu, říkal jste doslova: "Poprvé jsem naplno cítil zodpovědnost za zemi, už ne za svoji politickou stranu, ale za zemi," vzpomínáte si na to? Nechce se mi věřit, že byste celé ty roky myslel na nějaké stranické vazby?

Mikuláš DZURINDA, premiér SR
--------------------
Víte, myslím si, že ten význam věty spočívá v tom, že jsem chtěl říct a rád to zopakuji, že poprvé jsem tak naplno procítil zodpovědnost, už ani ne za politickou stranu, ve které jsem lídr a ani ne za vládu, které předsedám a ani ne sám za sebe, ale doopravdy za celou zemi v dlouhodobém horizontu, horizontu deseti let, možná sto let. A tato zodpovědnost z tohoto úhlu pohledu doopravdy byla...

Zlatica PUŠKÁROVÁ, moderátorka
--------------------
To jste doopravdy nikdy předtím nepocítili, takovou zodpovědnost za zemi? 

Mikuláš DZURINDA, premiér SR
--------------------

Víte, nezdá se mi, jestli to chcete za každou cenu, anebo to myslíte upřímně, ale nepřetáčel bych to do takovéhoto, do takovéhoto významu. 

Zlatica PUŠKÁROVÁ, moderátorka
--------------------
Mě to zaujalo, proto jsem vás požádala o vysvětlení, kdyby se to nevysvětlilo zdálo by se to dost zvláštní.

Mikuláš DZURINDA, premiér SR
--------------------
Když jste si zapsala tuto větu, tak najdete tisíc vět a i této relace, když bych vždy hovořil o své přirozené hierarchii, nevzpomínáte si? Nevzpomínáte si, jak jsem čtyři roky u vás říkal, že vždy na nejvyšším místě musí být země, až potom politická strana, až potom případné osobní ambice, toto říkám čtyři roky, tedy nepřetáčejme to, nebylo by to korektní. 

Zlatica PUŠKÁROVÁ, moderátorka
--------------------
Ne, nepřetáčím...

Mikuláš DZURINDA, premiér SR
--------------------
Ale myslel jsem konkrétně při takovéto aktivitě, kdy lidí volí. Ještě nikdy lidi nevolili o zemi, stále volili o politických stranách nebo o věcech, které jsem já například také považoval za nesmyly, /nesrozumitelné/ referendum, referendum o privatizaci a nevím, co všechno. Poprvé lidi hlasovali o zemi, tak jsem to samozřejmě myslel. 

Zlatica PUŠKÁROVÁ, moderátorka
--------------------
Dobře, pane premiér, pojďme dále. Může se zdát, že po referendu hned, jak už jsme o tom hovořili tisíckrát, prožívali vážně napětí, ale krátce po něm jste už Slovákům odkázali, jak by si na ten úspěch v referendu mohli připít podstatně dražším alkoholem. Proč opět vláda našla takový ten nejjednodušší způsob a sice ten, že vytáhnout peníze od občana, nehledat možná i na straně výdajů, jako nějaké řešení?

Mikuláš DZURINDA, premiér SR
--------------------
Nesouhlasím s tím sarkasmem, který jste si připravila do této otázky, protože to samozřejmě tak není. Je to úplně o něčem jiném. Je to o tom, že z jedné strany samozřejmě mě těší, jako se nám daří tahat ekonomiku dopředu, když někdy hovoří o nezaměstnanosti na úrovni nebo na hranici dvaceti procent, ale konečně po osmi letech patnáct procent. A ta tendence je velmi dobrá, velmi dobrá tendence je, co se týká hospodářského růstu inflace mnohých ukazatelů. Ale také velmi dobře vím, že chceme snižovat i daně dále, chceme dramaticky snížit daně z příjmu pro lidi, pro fabriky. A na straně druhé chceme, aby i na Slovensku platila v jednu chvíli, za několik let jednotná měna euro. A proto ekonomika musí být ještě zdravější, ještě vyrovnanější...

Zlatica PUŠKÁROVÁ, moderátorka
--------------------
Promiňte, ale že to není důsledek těchto, pan premiér i ministr financí přiznal, že jednoduše tam nastal rozpočet, zlý odhad?

Mikuláš DZURINDA, premiér SR
--------------------
Ale v konečném důsledku je to důsledek toho, co říkám. Je to důsledek vývoje ekonomiky. Tento vývoj není jednoduchý. Dostáváme se z deficitu veřejných financí z minulého roku s jedním procentem, tento rok na přibližně pět procent, věřím, že těsně pod pět procent. Potřebujeme se dostat za tři roky na úroveň tří procent, a proto jsme nuceni přijímat i opatření, které nás, mě jako netěší, ale snažíme se být citliví. Snažíme se volit výrobky, které případně nemusí být každý den na stole, snažíme se být vnímaví, ještě máme před sebou významnou diskusi. V úterý ráno jedu mimo Bratislavu na celý den, abychom si...

Zlatica PUŠKÁROVÁ, moderátorka
--------------------
Ta diskuse, pane premiére, je neúplně položena, že ten návrh na koaliční radě prošel bez diskuse v podstatě. Takže o čem chcete teď diskutovat?

Mikuláš DZURINDA, premiér SR
--------------------
Za informace, paní redaktorko.

Zlatica PUŠKÁROVÁ, moderátorka
--------------------
Až se to podaří. 
Mikuláš DZURINDA, premiér SR
--------------------
Neprošel, neprošel, neprošel. 

Zlatica PUŠKÁROVÁ, moderátorka
--------------------
Budete v rámci koalice o tom diskutovat?
Mikuláš DZURINDA, premiér SR
--------------------
I v rámci koalice, i v rámci vlády. To, co se objevilo v médiích popírat nechce, je to sdílně věcně příslušného ministerstva, je to takový východiskový návrh. Já jen se přikláním, anebo teda přidávám se k tomu vysvětlení, proč ministerstvo financí a zřejmě vláda takovýto krok zamýšlí udělat. Ale v konečném důsledku nás čeká ještě celá paleta diskusí, kdy to rozhodnutí ve vládě bude udělané. 

Zlatica PUŠKÁROVÁ, moderátorka
--------------------
Víte, ještě ty cigarety se možná dají pochopit tím, že doopravdy nemusí kouřit každý, nakonec je to ale nezdravé. Ale, co se týče vína, na Slovensku je dost silná tradice právě v této oblasti, jdeme do Evropské unie a na straně druhé musíme být konkurenceschopní a v podstatě vláda je takovýmto výrazným zdražením vína a alkoholu jako takového, v podstatě může velmi vážně zkomplikovat těmto lidem své živobytí například?

Mikuláš DZURINDA, premiér SR
--------------------
Tři věci chci říct. A s tím živobytím bych byl trošku opatrný, protože, a to je ta první věc, že když si podíváme na cenovou hladinu v zemích, které se transformují a vstupují do Evropské unie, tak vidíme, že na Slovensku na tom zdaleka nejsme špatně. 

Zlatica PUŠKÁROVÁ, moderátorka
--------------------
Proto se ceny musejí automaticky zvyšovat? 

Mikuláš DZURINDA, premiér SR
--------------------
Proč, to jsem říkal v té odpovědi před chvíli. Když jsem jasně chtěl ukázat, že ta ekonomika se vyvíjí dobře, ale ještě nejsme za vodou, ještě nejsme na hranici, kdy si budeme moc říkat, že máme přesně takovou peřinu, jako máme dlouhé nohy a hlavně potřebujeme dobývat svět rychleji. To jsou důvody proč. Chceme udržet všechny ty pozitivní trendy a žel bez bolesti, tu a tam, to nejde. Ale chtěl jsem ukázat, že neděláme nic extrémní, například vůči okolním zemím. A ještě jsem chtěl ukázat a říci, že velmi citlivě budeme vnímat všechny skutečnosti, které jsou relevantní. Máte pravdu a je mi to velmi blízké, co jste řekla. Když si tak lidi povídají nebo žertují na mezinárodním poli, tak tendence uznat, že Češi mají výborné pivo, tím nechci říct, že Slováci nemají výborné pivo.

Zlatica PUŠKÁROVÁ, moderátorka
--------------------
No, už byste byl jako premiér Zeman, který doslova opovrhoval.

Mikuláš DZURINDA, premiér SR
--------------------
To bych si doopravdy nemohl dovolit a myslím si, že to není pravdivé. Ale takto jsme velmi rychle získali názor, že Slováci mají vynikající víno. A jestliže rádio ty vaše poznámky vnímá a nepochybně bude přítomné i v té diskusi...
Zlatica PUŠKÁROVÁ, moderátorka
--------------------
Může se to změnit, krátce, abychom mohli dát nějaký signál?

Mikuláš DZURINDA, premiér SR
--------------------
I ti, kteří jsou před námi.

Zlatica PUŠKÁROVÁ, moderátorka
--------------------
Na druhé straně, má vláda nějaký vyčíslený odhad, jak toto může zatížit nějakou domácnost, toto nové, v podstatě druhé zdražování v tomto roce?

Mikuláš DZURINDA, premiér SR
--------------------
Ministr, který předložil tento návrh, nepochybně v alternativách tak, jak ho bude překládat, bude překládat...

Zlatica PUŠKÁROVÁ, moderátorka--------------------
Zatím to neprezentoval? 

Mikuláš DZURINDA, premiér SR
--------------------
To je úplně normální, úplně běžné, tak nepochybně to bude i informace široce dostupná.

Zlatica PUŠKÁROVÁ, moderátorka
--------------------
Dobře, pojďme dále. Ani ta koaliční idylka netrvala příliš dlouho a už je tu ten pokračují spor mezi KDH a interupce. Zeptám se vás krátce a přímo. Zrušili jste nebo přidali jste se na stranu KDH kvůli tomu, že Ústavní soud SR ještě nerozhodl a že ona konala na vlastní pěst, anebo jednoduše za zákaz interupcí?

Mikuláš DZURINDA, premiér SR
--------------------
Ze dvou důvodů. Ten první jste řekla, Ústavní soud SR ještě nerozhodl. A řeknu ten druhý nesmírně vážný, nesmírně důležitý. Je třeba, abychom dodržovali pravidla. A pravidla jsou taková, že když přijít ze zákona k tomu citlivému, tak nejprve je potřebné upozornit partnery. A už vůbec není přijatelné, abychom se spoléhali při schvalování zákona, že přetlačíme to, řekněme poslanci jedné politické strany se stranami opozice. 

Zlatica PUŠKÁROVÁ, moderátorka
--------------------
Dobře, ale říkám, že se hned neschválí ten zákon, jste připravený udělat co? V tom případě, hrozí rozpad koalice, když jednoduše, ano, bude hlasovat za tento zákon, který se nechystá zatím stáhnout?

Mikuláš DZURINDA; premiér SR
--------------------
Velmi, velmi, moc se ptáte. Pátý rok vlastně jsem konfrontovaný s takovýmito otázky.

Zlatica PUŠKÁROVÁ, moderátorka
--------------------
Určitě víte, co uděláte, pane premiére? 

Mikuláš DZURINDA, premiér SR
--------------------
Samozřejmě, že vím, co udělat. 

Zlatica PUŠKÁROVÁ, moderátorka
--------------------
Tak zkuste prozradit?

Mikuláš DZURINDA, premiér SR
--------------------
To už je jiná věc, jestli to řeknu a kdy to řeknu, protože mi jde o výsledek. Jde mi o to, aby ten výsledek byl dobrý, aby Slovensko mělo stále pevnou vládu, a to chce citlivý postup. Budeme diskutovat, budeme hledat řešení do té doby, dokud to řešení nenajdeme. 

Zlatica PUŠKÁROVÁ, moderátorka
--------------------
Dobře, tak zkusme ten politický akcent, který vedla, ale zkusme obejít to citlivé téma, neboť se o tom nedá hovořit jako o politice, ale možná to téma, jako takové. Sugestivní otázka, ale patří do této relace. Myslíte si, že se víc vcítí do pocitů ženy, které se můžu přihodit v pátém měsíc, kdy to dítě doopravdy chce nebo to není ten typ interupce, že by ženy využívaly jako antikoncepci pro sebe. To dítě chce, v šestém měsíci očekávané a najednou nastane takový tragický případ. Umíte se do toho vcítit, pane premiére?

Mikuláš DZURINDA, premiér SR
--------------------
Nemyslím si, že moje duše je o mnoho tvrdší a hranatější než duše, kteréhokoliv člověka. Mám dvě dcery, tak přeci věřím, že dokážu vnímat v tom lidském, možná i v ženském kontextu, ale víte co, netahejme to tímto směrem. Toto není...Zlatica PUŠKÁROVÁ, moderátorka
--------------------
Teď ještě jedna otázka...

Mikuláš DZURINDA, premiér SR
--------------------
Počkejte, já to vysvětlím. Já už mám dost zkušeností a chci dobro pro Slovensko, abych z takovýchto citlivých témat dělal politiku. Jestli si někdo přeje, aby se takovýmito citlivými tématy se stala téma politická, ať se zeptá...

Zlatica PUŠKÁROVÁ, moderátorka
--------------------
Už se ale stalo, vážné politické téma. 

Mikuláš DZURINDA, premiér SR
--------------------
Možná ve vašich očích mnoho vážněji než v mých. Ať se zeptá mandátu, ať se to zapíše do volebního programu, ať se vyargumentuje. A když politická strana získá náležitý mandát, že je třeba něco zákonně dořešit, přitvrdit, zvolnit, rozvolnit, ať s takovýmto občanským mandátem, potom samozřejmě se, anebo stranickým mandátem, ať se uchází o mandát občanský.

Zlatica PUŠKÁROVÁ, moderátorka
--------------------
Takže nechcete se k tomu vyjadřovat?

Mikuláš DZURINDA, premiér SR
--------------------
My jsme si zapsali program na čtyři roky. Máme programovou tezi odsouhlasené všemi čtyřmi. Tyto teze jsme přepsali do vládního programu. Ze všech důsledností a že ze všech sil plníme vládní program a toto je maximální priorita. Když budeme psát volební program Slovenské demokratické a křesťanské unie, budeme /nesrozumitelné/, budeme poznávat právní vztah. Nám nesmírně záleží na tom, aby nás /nesrozumitelné/, aby ženy nepřemýšlely, že půjdou na potrat.

Zlatica PUŠKÁROVÁ, moderátorka
--------------------
Jenže toto je úplně jiná situace, pane premiére, já už jsem to říkala, že když žena si nechá v pátém, šestém měsíci těhotenství dítě, tak to je úplně jiná situace. 

Mikuláš DZURINDA, premiér SR
--------------------
Všechny tyto argumenty, když budeme poznávat nález Ústavního soudu SR je v naší...

Zlatica PUŠKÁROVÁ, moderátorka
--------------------
Právě proto se vás ptám...

Mikuláš DZURINDA, premiér SR
--------------------
...ale nikdy, jako se mi nedaří dokončit myšlenku, i když je krátká. Všechny tyto momenty vyhodnotíme a i v prostředí Slovenské demokratické a křesťanské unie vyhodnotíme. 

Zlatica PUŠKÁROVÁ, moderátorka--------------------
To znamená, že by mohlo přicházet do úvahy i to řešení, že po případném nálezu ústavního soudu, vypadá to tak a samozřejmě nebudeme předbíhat, ale vypadá to tak, že ta vyhláška může být pro Ústavní soud SR protiústavní, že SDKÚ také přišla s nějakým návrhem, aby se to právní vakuum nějakým způsobem zrušilo, anebo by se zamezilo tomu právnímu vakuu?

Mikuláš DZURINDA, premiér SR
--------------------
Spekulovat nebudu, ale možná bych obrátil váš účel směrem k příslušnému ministerstvu. A kdyby mělo být vakuum, mám na to ministra ve vládě, který by jako já přemýšlel v alternativní oblasti, za které zodpovídám já, anebo které převezmeme na takovou dobu nebo jinou dobu, tak se spoléhám, že tento můj ministr bude připravený v alternativách, očekávajíc také nebo jiné rozhodnutí Ústavního soudu SR konat, když bude ohrožený lidský život, anebo jak by se mohlo potenciálně něco zlého dít. 

Zlatica PUŠKÁROVÁ, moderátorka
--------------------
Dobře, přeci ještě rychle. Blíží se část, kdy ta novela bude v parlamentu, myslím, že už je to na červnové schůzi. Neobáváte se tedy o osud koalice?

Mikuláš DZURINDA, premiér SR
--------------------
Čtyři roky jsem se obával, ale o mnoho víc jak obával, jsem se snažil silnou vůlí řešit problémy. A toto se mi osvědčilo, v tomto pokračuji a chci pokračovat. Upozorňuji na to podstatné, ať Ruskovi, Hrušovskému a Bugárovi jde o to samé, o co jde mě. A dnes jde o to, abychom za jedenáct let byli dobře připraveni na členství v Evropské unii, abychom konečně mohli postavit cestu mezi Kysucami a Oravou a bez fondu Evropské unie ji nepostaví. Teď chceme postavit, já nevím, nové vodovody, když nám jde všem čtyřem o to společné dobro, o dobro pro Slovensko, není možné, abychom se neuměli dohodnout. 

Zlatica PUŠKÁROVÁ, moderátorka
--------------------
To je sice pravda, ale samozřejmě to se nedá až takto direktivně povídat, protože nepochybně každý má zájem, aby to bylo v pořádku, ale každý má i svoje priority. 

Mikuláš DZURINDA, premiér SR
--------------------
Získávat je budeme. Ale vždy, když jsme si vědomi těch priorit, vždy, když jsme si vědomi toho, co nejdůležitější, při takovémto vědomí, vždy jsme schopni každý trošku ustoupit a najít společné rozhodnutí. 

Zlatica PUŠKÁROVÁ, moderátorka
--------------------
Pane premiére, pojďme ještě rychle. Maďarský krajanský zákon vyšel, momentálně vyšla informace, že jisté manažerské kruhy intelektuálů se shodly na jistých principech. Je pro vás přijatelný ten návrh, viděl jste ho, tak zběžně tu zprávu, anebo jaký je pro vás /nesrozumitelné/ návrh krajanského maďarského zákona nepříjemný a nevhodný?

Mikuláš DZURINDA, premiér SR
--------------------
Jsem si vědom toho, že existuje zákon zahraničních Slováků. Mě ani ve snu nemůžu vyrušit představa, že Maďarsko přijme zákon o zahraničních Maďarech. Jde ale o obsah.

Zlatica PUŠKÁROVÁ, moderátorka
--------------------
Viděl jste obsah toho, na čem se shodli tito maďarští intelektuálové?

Mikuláš DZURINDA, premiér SR
--------------------
Ne, neviděl. A hlavně nemůže být pro mě jako pro premiéra státu relevantní to, jestli uvidím dokument, který dělala instituce a organizace seskupeně, které jste jmenovala. 

Zlatica PUŠKÁROVÁ, moderátorka
--------------------
Takže, počkáte si na oficiální pozvání maďarského premiéra?

Mikuláš DZURINDA, premiér SR
--------------------
Přesně tak, platí mezinárodní zásady. Jedna z těch zásad je /nesrozumitelné/, očekávám mezinárodní zásah, zásah benátské konference, že vláda Maďarské republiky jako tento zákon, novelu tohoto zákona udělá, že bude dělat za státy, kterých se to týká ve Slovenské republice, a to bude čas a prostor pro mě. 

Zlatica PUŠKÁROVÁ, moderátorka
--------------------
Dobře, pane premiére, to je závěr naší relace. Ještě se nedívejte, já vás trošku vyzkouším. Tak zkuste si tipnout, jako jste si tipnul na referendu, jaký je váš tip úspěšný, jestli jste vyhráli dneska souboj s /nesrozumitelné/ nebo ne? Poprosím režii, aby zastavila telefonické hlasování. Tak zkuste?

Mikuláš DZURINDA, premiér SR
--------------------
Vážím si každého občana, kteří dokáže vnímat citlivě nejen politiku, ale i život. Ale zase na straně druhé, průzkumy veřejného mínění, už nás život naučil, jsou velmi citlivé.

Zlatica PUŠKÁROVÁ, moderátorka
--------------------
Pravda, že se vám se nepodařilo být možná natolik populární, jak by si to politik přál.

Mikuláš DZURINDA, premiér SR
--------------------
Když nás lidé pozorovali v dostatečném počtu, tak to je pro mě nejlepší vyznání.
Zlatica PUŠKÁROVÁ, moderátorka
--------------------
Já vám povím doopravdy dobrou zprávu, protože tuším poprvé v této relaci, jste jistě přesvědčili televizní diváky, čtyři tisíce dvě stě třicet devět pro, a proti tři tisíce pět set osmdesát.

Mikuláš DZURINDA, premiér SR
--------------------
Tak, ta neděle bude ještě hezčí.

Zlatica PUŠKÁROVÁ, moderátorka
--------------------
Děkuji vám pěkně, že jste přijal pozvání. 

Mikuláš DZURINDA, premiér SR
--------------------
Děkuji velmi pěkně. 

Zlatica PUŠKÁROVÁ, moderátorka
--------------------
A samozřejmě za týden se uvidíte s kolegou Pavlom Pavlíkem. Na shledanou.

28.9.2003
13:00 Na telo
Premiér Dzurinda trvá na urýchlenom odvolaní šéfa NBÚ Jána Mojžiša
28.9.2003    TV Markíza    str. 01   13:00 Na telo
            
Zlatica PUŠKÁROVÁ; moderátorka

Dobrý deň. Už presne 54 dní sa na Slovensku odohráva kauza s názvom skupinka premiéra Mikuláša Dzurindu. No a verejnosť o nej zatiaľ vie len veľmi málo. Takže dozvieme sa dnes viac. Na to vám odpovie môj dnešný hosť, premiér Mikuláš Dzurinda. Prajem dobrý deň. 

Mikuláš DZURINDA; predseda vlády SR /SDKÚ/

Dobrý deň.

Zlatica PUŠKÁROVÁ; moderátorka

Takže, pán premiér, máte za sebou už viacero rozhovorov, televíznych, mediálnych, verejnosť ale stále nepozná presné dôvody, kvôli ktorým chcete silou mocou odvolať šéfa NBÚ Jána Mojžiša. Ja to veľmi v krátkosti zhrniem. Vieme, že totálne stratil vašu dôveru. Neskôr ste pridali aj jeho údajné politické a ekonomické záujmy a ohováranie. Povedala som na začiatku, že kauza už trvá 54 dní, pán premiér, ešte stále podľa vás nedozrel čas na to, aby ste verejnosti povedali viac? 

Mikuláš DZURINDA; predseda vlády SR /SDKÚ/

Ja si dobre uvedomujem, že ľudia chcú informácie. Ale rovnako veľmi dobre viem, že ich zaujímajú predovšetkým tie reformy, ktoré potrebujeme spúšťať. A po druhé, veľmi dobre sa snažím rešpektovať aj zákon. Mená aj firiem aj ľudí som povedal tam, kde som to povedať mal, prokurátorovi, úradu špeciálneho prokurátora. Na verejnosť sa snažím artikulovať a hovoriť tak, aby som rešpektoval aj zákon, aj prezumpciu neviny a, samozrejme, aby, aby som sa správal seriózne. 

Zlatica PUŠKÁROVÁ; moderátorka

Samozrejme, priznám sa, že túto vašu odpoveď by som aj keď nerada, ale predsa, akceptovala, keby ste vy sám a dobrovoľne pred štyrmi dňami neporušili ten vlastný princíp mlčanlivosti a nezverejnili zatiaľ jediný konkrétny dôvod, ktorým je to údajné ohováranie, že vám pri rokovaniach na úrade vlády stojí za závesom bývalý pán, alebo šéf kontrarozviedky Peter Tóth. Raz teda mlčíte, potom prehovoríte. Nepredkladáte tie dôvody tak trochu ako vám to vyhovuje? 

Mikuláš DZURINDA; predseda vlády SR /SDKÚ/

No, v žiadnom prípade nie. Snažím sa aj vám vyhovieť, novinárom. A keď sa dostane tá otázka do tej konkrétnej polohy bez toho, že by som, povedzme, hovoril informácie, ktoré sa hovoriť nepatrí alebo informácie, ktoré majú charakter dôverný, tak sa snažím byť voči vám otvorený a úprimný. A to je aj ten príbeh spred štyroch dní, na ktorý ste teraz ukázali. 

Zlatica PUŠKÁROVÁ; moderátorka

No, povedali ste to ale sám a dobrovoľne a v kontexte rozmerov celej kauzy je to zatiaľ jediný konkrétny dôvod. Priznám sa, dosť kuriózny. Prečo by si podľa vás teraz mala verejnosť myslieť, alebo, respektíve, prečo by mala byť presvedčená, že aj tie ďalšie dôvody, o ktorých, zdá sa, naďalej mlčíte, nie sú rovnako banálne?

Mikuláš DZURINDA; predseda vlády SR /SDKÚ/

Toto nie je banálny príbeh. No, konečne, napísal to aj novinár v istom denníku a tlačový a informačný odbor úradu požiadal, aby bolo to opravené. Keď chodí šéf Najvyššieho bezpečnostného úradu medzi politikmi a hovorí takéto nezmysly a nielen že nezmysly, ale viete veľmi dobre, že, povedzme, pre Kresťansko-demokratické hnutie bolo, bol odchod pána Petra Tótha z informačnej služby kľúčovou otázkou, aby mohla koalícia pokračovať ďalej. A otázka znie, prečo pán Mojžiš chodí medzi politikmi aj medzi ústavnými činiteľmi a takto rozoštváva?

Zlatica PUŠKÁROVÁ; moderátorka

Moja otázka. 

Mikuláš DZURINDA; predseda vlády SR /SDKÚ/

A kto ho ohovára? Teda, to, čo vám sa môže vidieť ako banálne, tak to banálne nie je. A pán redaktor sa ma vyslovene opýtal, či Peter Tóth bol niekedy mojím poradcom. Nuž som odpovedal. 

Zlatica PUŠKÁROVÁ; moderátorka

Ale ten dôvod, ktorý ste zverejnili, to bolo dobrovoľné. Jednoducho vás k tomu ten redaktor nevyzýval. Na strane druhej, podľa mňa je to banálny, banálny prípad, keďže práve tento spor urobil vojnu v koalícii, podľa Pavla Hrušovského dokonca celý tento prípad zneisťuje zahraničie. Podľa, pre zmenu, prezidenta Rudolfa Schustera musel odísť jeden z najlepších ministrov Ivan Šimko. A my stále vieme, verejnosť a rovnako novinári, že je za tým jediná konkrétna vec, Peter Tóth za závesom na úrade vlády. 

Mikuláš DZURINDA; predseda vlády SR /SDKÚ/

Nie, nie. Viete o tom omnoho viac. Viete o tom celkom jasne, že som sa vyjadril, že štátny úradník, a tobôž taký vysoký štátny úradník ako je riaditeľ Národného bezpečnostného úradu, nesmie mať žiadne, ani politické ani ekonomické záujmy.

Zlatica PUŠKÁROVÁ; moderátorka

Aké ich má? Pán premiér, skúste odpovedať priamo. 

Mikuláš DZURINDA; predseda vlády SR /SDKÚ/

Nesmie presadzovať žiadne lobbistické záujmy. A jasne som povedal verejnosti, že pán Mojžiš konal v rozpore s týmito zásadami. A vidíte, posledné dni prinášajú nové fakty, nové skutočnosti, vlastne riaditeľ Národného bezpečnostného úradu sa usvedčil sám z toho, že poskytol poslancovi Národnej rady informácie a vlastne celý bezpečnostný spis. 

Zlatica PUŠKÁROVÁ; moderátorka

Podali ste trestné oznámenie, pán premiér? 

Mikuláš DZURINDA; predseda vlády SR /SDKÚ/

Zobral som na vedomie informáciu Generálnej prokuratúry, že preskúma, či neprišlo aj k zverejneniu tej mojej výpovede, aj v iných veciach k porušeniu zákona alebo k trestnej činnosti.

Zlatica PUŠKÁROVÁ; moderátorka

To je druhá vec. Ale či ste podali trestné oznámenie teda na pána Mojžiša, ktorý podľa vás mal porušiť zákon tým, že ukázal svoju previerku pánovi Kaliňákovi? 

Mikuláš DZURINDA; predseda vlády SR /SDKÚ/

Beží trestné stíhanie, ktoré bolo iniciované práve na základe podania riaditeľa Národného bezpečnostného úradu. A vidíte, ako sa pravda ukazuje. Ukazuje sa, že zákon v žiadnom prípade neporušil som ani ja, ani riaditeľ SIS.

Zlatica PUŠKÁROVÁ; moderátorka

K tomu sa dostaneme neskôr, pán premiér. Ostaňme pri tých dôvodoch. 

Mikuláš DZURINDA; predseda vlády SR /SDKÚ/

Ale NBÚ ukazuje, že ho porušila ona sama. 

Zlatica PUŠKÁROVÁ; moderátorka

Ešte raz sa teda pýtam, či ste podali trestné oznámenie, pretože toto je nová skutočnosť, ktorú ste zverejnili, pokiaľ viem, len včera. 

Mikuláš DZURINDA; predseda vlády SR /SDKÚ/

Poradím sa s právnikmi aj v budúcnosti, ale doposiaľ som na to nemal ani najmenší dôvod. Jednak som bol v zahraničí tri dni, jednak veľmi dobre viete, že riaditeľ Slovenskej informačnej služby podal svojho času jeden podnet, riaditeľ Národného bezpečnostného úradu vyslovene podal podnet pre podozrenie z úniku utajovaných skutočností. 

Zlatica PUŠKÁROVÁ; moderátorka

Toto je trošku iná situácia, pán premiér. Ja sa vás pýtam, ak viete, že bol porušený zákon zo strany pána Mojžiša, prečo ste nepodali trestné oznámenie, keď si za tým stojíte? 

Mikuláš DZURINDA; predseda vlády SR /SDKÚ/

No, lebo si myslím, že netreba, že trestné stíhanie už beží a som pripravený, samozrejme, vypovedať v rámci trestného stíhania. Bolo by to duplikátne. Nepovažujem to za potrebné, ale pripúšťam, že sa ešte aj poradím, či môžem v tejto veci urobiť viac, aby sa pravda, ako sa hovorí, dostala na svetlo božie. 

Zlatica PUŠKÁROVÁ; moderátorka

Pán Dzurinda, hovoríte o politických a ekonomických ambíciách pána Mojžiša. To je všetko, čo vieme a o vašej totálnej state dôvery. Čo je tajné, keď niekto má politické alebo ekonomické ambície? Nakoniec, aj vy máte politické ambície, predpokladám. Keby ste ich nemali, tak nie ste premiérom. 

Mikuláš DZURINDA; predseda vlády SR /SDKÚ/

No ale rozdiel je v tom, že mať politické ambície je záležitosťou politika, je to jeho základnou výbavou. Ale celkom inou výbavou je to, čím sa má správať, disponovať a narábať riaditeľ Národného bezpečnostného úradu. 

Zlatica PUŠKÁROVÁ; moderátorka

Čo také urobil, pán premiér? 

Mikuláš DZURINDA; predseda vlády SR /SDKÚ/

Budete sa veľmi, veľmi starostlivo na to vypytovať, ale ja som hovoril to, čom hovoriť mal pred koaličnými partnermi na rokovaní vlády a rád by som si uchoval to, čo uchovať musím. 

Zlatica PUŠKÁROVÁ; moderátorka

Zdá sa ale, že ani koaličných partnerov ste o tomto nepresvedčili. Nemyslíte si, že aj to vaše pokračujúce mlčanie môže len dokazovať, že, jednoducho, nič podstatné nemáte v rukách? Inak si neviem predstaviť, prečo by to bol taký problém, predsa zverejniť politické a ekonomické záujmy nemôže byť nič tajné.

Mikuláš DZURINDA; predseda vlády SR /SDKÚ/

Je nesmierne dôležité, aby sme vždy zachovávali aj prezumpciu neviny a aby sme sa vyjadrovali tak, že sa dostaneme z takýchto problémov bez zbytočných strát aj ako krajina. Sama ste pred chvíľou povedali, že aj zahraničie si všíma ako dokážeme takéto problémy zvládať. A ja sa snažím rešpektovať tieto zásady. 

Zlatica PUŠKÁROVÁ; moderátorka

Neodpovedáte mi na otázku. Snáď politická ambícia nie je trestný čin? 

Mikuláš DZURINDA; predseda vlády SR /SDKÚ/

Rozoštvávanie politikov, ohováranie predsedu vlády u predsedu parlamentu, u ďalších štátnych funkcionárov, je prísne a striktne v rozpore so zásadami, ktorými sa má správať riaditeľ Národného bezpečnostného úradu. A naviac, keď tie súvislosti sú také zreteľné. Veď vy veľmi dobre viete, že Kresťansko-demokratické hnutie požiadalo o odchod pána mitru práve preto, že angažoval do svojich služieb, do vysokej funkcie pána Petra Tótha. 

Zlatica PUŠKÁROVÁ; moderátorka

Ktorý je, zdá sa, aj vaším poradcom a ktorý teda podľa všetkého vám možno v nejakých, v nejakých súvislostiach aj radí. Ak to tak nie je, nech sa páči, máte možnosť. 

Mikuláš DZURINDA; predseda vlády SR /SDKÚ/

Nie je a nikdy nebol mojim poradcom. 

Zlatica PUŠKÁROVÁ; moderátorka

Dobre, ale nechcem ísť k pánovi Mitrovi. Vy stále odbiehate od otázky a odpovede, asi viete prečo. 

Mikuláš DZURINDA; predseda vlády SR /SDKÚ/

Neodbieham.

Zlatica PUŠKÁROVÁ; moderátorka

Tak mi skúste odpovedať aké má pán Mojžiš, nechajme tie ekonomické záujmy, politické ambície? 

Mikuláš DZURINDA; predseda vlády SR /SDKÚ/

Už som povedal to, čo som povedať mal. 

Zlatica PUŠKÁROVÁ; moderátorka

Nepovedali ste nič, zatiaľ, pán premiér. 

Mikuláš DZURINDA; predseda vlády SR /SDKÚ/

Navštevuje ústavných činiteľov, ohovára Slovenskú informačnú službu, ohovára mňa a snaží sa postaviť jedného verejného politického predstaviteľa proti druhému. A toto sa robiť nemá. 

Zlatica PUŠKÁROVÁ; moderátorka

Nechcete to možno povedať aj z obavy, že by sa mohlo potvrdiť to, čo už dlhšie tvrdí Pavol Hrušovský, a síce, že používate spravodajské materiály s veľmi nízkou výpovednou hodnotou? 

Mikuláš DZURINDA; predseda vlády SR /SDKÚ/

Nepoužívam žiadne spravodajské materiály. Mám rukopis, prostredníctvom ktorého som informoval aj vládu aj koaličných partnerov. Mám päťročné skúsenosti z fungovania ako, ako predseda vlády a veľmi dobre viem, čo sa patrí a čo sa nepatrí. Nenarábal som s týmito materiálmi, nikomu som ich nedával, aby ich čítal, a preto takéto konštatovanie neobstojí. 

Zlatica PUŠKÁROVÁ; moderátorka

Takže ešte raz, pán premiér. Ja sa vás nepýtam ako súkromnej osoby Mikuláša Dzurindu, pýtam sa vás ako predsedu vlády, ktorý je platený daňovými poplatníkmi a ktorí by mali právo vedieť aspoň časť toho, čo viete vy. Prečo musí Ján Mojžiš odísť? Povedzte toto našim televíznym divákom. Nech sa páči, máte priestor. 

Mikuláš DZURINDA; predseda vlády SR /SDKÚ/

Už som to povedal veľakrát. A posledné dni ukazujú, že tá pravda sa dostáva na povrch, dostáva sa na povrch stále viac. Snažím sa byť aj rozumný, aby práve som nezavdával príčinu pre takéto otázky ako ste povedali pred chvíľou. Nie raz to vnímam aj ako pasce. A ak by som sa snažil vychrliť všetko viem, jednak by som mohol sa spreneveriť prezumpcii neviny, jednak ako predseda vlády veľmi dobre by som mal zvažovať, čo poviem, pretože takéto informácie idú do sveta a ja mám záujem chrániť aj Národný bezpečnostný úrad, aj Slovensko ako také. To, čo som povedať mohol, som povedal. A dobre viem, čo povedať nesmiem. A veľmi dobre zvažujem, čo aj z tej škály, ktorú povedať azda môžem, poviem dnes a čo poviem zajtra. 

Zlatica PUŠKÁROVÁ; moderátorka

Pán premiér, keď hovoríte, ak dovolíte, ak dovolíte.

Mikuláš DZURINDA; predseda vlády SR /SDKÚ/

Áno. Nech sa páči.

Zlatica PUŠKÁROVÁ; moderátorka

Ak dovolíte, je to diskusia. A keď hovoríte o pasci, zdá sa, že do tej pasce ste sa dostali sám a práve tou svojou mlčanlivosťou. Viacerí vám totiž vyčítajú, že sa veľmi často uchyľujete k rôznym frázam, že, jednoducho, neodpovedáte vôbec konkrétne. Koniec koncov aj toto je toho dôkazom, že opäť sme pri všeobecných veciach a rozprávame sa vo všeobecnej rovine. Ja si vás pamätám, pán premiér, trošku dávnejšie, že ste boli veľmi razantný a priamy politik. Nemali ste nikdy problém hovoriť otvorene, nemali ste problém pomenovať veci, že by už aj u vás platila tá známa stará okrídlená Mečiarova veta "viem, ale nepoviem"? 

Mikuláš DZURINDA; predseda vlády SR /SDKÚ/

Myslím, že pravý opak je pravdou. Veľmi dobre som vedel, do akého osieho hniezda pichám.

Zlatica PUŠKÁROVÁ; moderátorka

Tak povedzte o tom osom hniezde niečo viacej, pán premiér.

Mikuláš DZURINDA; predseda vlády SR /SDKÚ/

Veľmi dobre som vedel, akú reakciu to vyvolá. Nechcem urobiť chybu. Nikto ma ani nevyprovokuje, ani chybu neurobím. Chybu a stratu súdnosti vidím práve u tých, ktorí sa snažia odviesť pozornosť. Veď dôkazy máte tento týždeň na stole.

Zlatica PUŠKÁROVÁ; moderátorka

Problém ale je, že tú pozornosť odpútavate vy, pán premiér. Tým, že mlčíte, nechcete povedať viac. Dobre, poďme ďalej. 

Mikuláš DZURINDA; predseda vlády SR /SDKÚ/

Ja dokončím, čo som začal.

Zlatica PUŠKÁROVÁ; moderátorka

Nech sa páči.

Mikuláš DZURINDA; predseda vlády SR /SDKÚ/

Veď tento týždeň vám priniesol dôkaz. Predstavitelia Národného bezpečnostného úradu sa verejne priznávajú, že poslanec Národnej rady videl bezpečnostný spis. 

Zlatica PUŠKÁROVÁ; moderátorka

Vy ste povedali, že porušil zákon, pardon, ale nepodali ste trestné oznámenie. Potom akú to má výpovednú hodnotu? 

Mikuláš DZURINDA; predseda vlády SR /SDKÚ/

Ale trestné oznámenie beží, čo vy nechcete zobrať do úvahy.

Zlatica PUŠKÁROVÁ; moderátorka

Nie, ja to beriem do úvahy. Ale keď ste zistili novú skutočnosť, tak ste to mali tomu vyšetrovateľovi povedať. Vy hovoríte, že porušil zákon, ale nerobíte nič viac. 

Mikuláš DZURINDA; predseda vlády SR /SDKÚ/

Pani redaktorka, nič mi neujde. Bol som tri dni v zahraničí. Bol som vo Švajčiarsku, v Luxembursku, mne neutečie nič. Ak sa mýli, ak ešte môžem niečo urobiť, tak to rád urobím aj v pondelok, aj v utorok, aj v stredu. Ale z informácií, ktoré sú verejne dostupné, je očividné, že Národný bezpečnostný úrad porušil zákon tak, ako sa snaží z toho upodozrievať, povedzme, riaditeľa Slovenskej informačnej služby. 

Zlatica PUŠKÁROVÁ; moderátorka

Ja len, že snáď trošku popierate a možno popierate tie slová, ktoré zvyčajne zvyknete hovoriť, že vždy najskôr to poviete tam, kde máte a síce pred orgánmi činnými v trestnom konaní a až potom to medializujete. Teraz ste dali nejakú inú postupnosť. Ale poďme trošku ďalej. 

Mikuláš DZURINDA; predseda vlády SR /SDKÚ/

Toto sa objavilo v médiách. Bez môjho pričinenia. 

Zlatica PUŠKÁROVÁ; moderátorka

Keďže ešte teraz ste to povedali, že, jednoducho, porušil zákon pán Mojžiš.

Mikuláš DZURINDA; predseda vlády SR /SDKÚ/

Ale to sa objavilo v médiách omnoho skôr a bez môjho pričinenia. To som našiel vo štvrtok v Národnej obrode, kde predstaviteľ Národného bezpečnostného úradu poskytol rozhovor.

Zlatica PUŠKÁROVÁ; moderátorka

Ale je niečo iné, keď to povie redaktor a keď to povie predseda vlády, pán premiér. 

Mikuláš DZURINDA; predseda vlády SR /SDKÚ/

Ale je to fakt. Nehovorme celkom o tom, že kto čo hovorí, ale to je fakt, že predstavitelia Národného bezpečnostného úradu sa verejne priznávajú k tomu, že dali poslancovi Národného radu, prečítať, Národnej rady prečítať.

Zlatica PUŠKÁROVÁ; moderátorka

To je váš názor. Ale to, čo je to tak alebo nie je tak, o tom musia rozhodnúť orgány činné v trestnom konaní. Pán premiér, podľa viacerých pozorovateľov, alebo viacerým pozorovateľom sa zdá, že tie vaše metódy, aj napríklad toto viem, ale nepoviem, začínajú sa nápadne podobať tým, ktoré presadzoval Vladimír Mečiar. Ja som si prečítala parafrázovanie maďarského týždenníka Magyar Nemszet, ktorý dokonca situáciu komentuje tak ako návrat mečiarizmu vo forme dzurindizmu. 

Mikuláš DZURINDA; predseda vlády SR /SDKÚ/

Nie je pravda, čo ste povedali, že používam metódu viem, ale nepoviem. Ale poviem to, čo povedať môžem a čo sa povedať patrí a hodí. 

Zlatica PUŠKÁROVÁ; moderátorka

Zatiaľ sme sa ale nič nedozvedeli, pán premiér. 

Mikuláš DZURINDA; predseda vlády SR /SDKÚ/

Stále beriem na vedomie vašu netrpezlivosť a istú nedočkavosť. Ale som vo funkcii, kde by som mal byť schopný a silný, niesť aj zodpovednosť. A o nič iné nejde, len o to, že sa snažím s tou zodpovednosťou náležite vysporiadať. A čo sa týka tej druhej otázky, no tak myslím si, že aj vy, aj ľudia si sami urobia úsudok. Kedysi dochádzalo k tomu, že boli vytláčaní poslanci z Národnej rady, že bolo, povedzme, zmarené referendum, ale dnes na Slovensku sa nedeje nič iné, len, že by mal odísť jeden štátny úradník.

Zlatica PUŠKÁROVÁ; moderátorka

Môžeme to, môžeme to uzavrieť...

Mikuláš DZURINDA; predseda vlády SR /SDKÚ/

Ale nechajte ma. 

Zlatica PUŠKÁROVÁ; moderátorka

Ja vás, samozrejme, nechám, len stále hovoríte všeobecne. A nič konkrétne ste nepovedali, prečo vlastne? Je to pán úradník, ktorým Ján Mojžiš mal byť.

Mikuláš DZURINDA; predseda vlády SR /SDKÚ/

Ale prepáčte, veď ste sa ma opýtali a ste dokonca vy sami argumentovali zahraničným denníkom, tak sa vám snažím sám uviesť jeden jediný argument. Na Slovensku sa nedeje nič iné len dochádza k výmene jedného štátneho úradníka, čo je klasický príbeh v akejkoľvek demokracii, či v Európe alebo v Amerike. 

Zlatica PUŠKÁROVÁ; moderátorka

To si myslíte ale vy, že sa nič nedeje, pretože vaši koaliční partneri si myslia niečo iné, okrem Aliancie nového občana. Podľa nich rovnako aj zahraničie toto vníma úplne inak a my poďme teraz k tej téme, ktorá naozaj je veľmi dôležitá, keďže dôvody stále nepoznáme. Ja vám ponúkam, televízni diváci, taký krátky materiál, aby ste vedeli o čo ide. 

 ; redaktorka

Kontrola NBÚ zistila, že v kancelárii premiéra v knihe prijatých utajovaných skutočností je evidovaná aj takzvaná informácia o bezpečnostnej spoľahlivosti riaditeľa NBÚ Jána Mojžiša. SIS túto písomnosť pôvodne vypracovala pre NBÚ a v žiadnom prípade s ňou nemala ďalej disponovať, pretože podlieha zákonu o utajovaných skutočnostiach. Napriek tomu z nej ale tajná služba urobila štyri kópie. Jednu z nich poslala premiérovi, ďalšie adresovala aj generálnemu prokurátorovi a vyšetrovateľovi. Mikuláš Dzurinda teda síce nevidel priamo celý bezpečnostný spis Jána Mojžiša, pretože ten je archivovaný v NBÚ. Podľa všetkého ale videl spomínanú písomnosť, takzvanú informáciu o bezpečnostnej spoľahlivosti Mojžiša, ktorá je ale súčasťou spisu a preto je manipulovanie s ňou rovnako nezákonné. 

Zlatica PUŠKÁROVÁ; moderátorka

Takže, počuli sme, pán premiér a moja otázka znie, či ste videli túto informáciu o bezpečnostnej spoľahlivosti riaditeľa NBÚ Jána Mojžiša? 

Mikuláš DZURINDA; predseda vlády SR /SDKÚ/

Nevidel som žiadny dokument, ktorý tvorí súčasť bezpečnostného spisu pána Jána Mojžiša. 

Zlatica PUŠKÁROVÁ; moderátorka

Prečo si to myslíte? Práve táto informácia je súčasťou spisu Jána Mojžiša, bola evidovaná vo vašej kancelárii, dostali ju rovnako generálny prokurátor, aj vyšetrovateľ. Obidvaja ju vrátili následne späť Slovenskej informačnej službe, pretože podľa nich nie je v súlade so zákonom. 

Mikuláš DZURINDA; predseda vlády SR /SDKÚ/

Nie, že si to myslím, ale som sa o tom presvedčil. Preveril som si to. A výsledok je taký, že som dostal od riaditeľa Slovenskej informačnej služby o tri mesiace neskôr ako posielal informáciu do Národného bezpečnostného úradu, že som dostal priamo informáciu zo zdrojov Slovenskej informačnej služby, podľa zákona o Slovenskej informačnej službe a na základe argumentov, ktoré riaditeľ SIS vyhodnotil ako zákonné. 

Zlatica PUŠKÁROVÁ; moderátorka

V tom prípade ale opäť musím konštatovať, že trošku popierate sám seba. Pretože vo svojej vlastnoručne podpísanej výpovedi odkazujete priamo pána prokurátora, aby si pozrel práve túto informáciu o bezpečnostnej spoľahlivosti Jána Mojžiša, dokonca je tam napísané, že je to tá istá informácia, ktorá mala ísť aj pre Národný bezpečnostný úrad. Podpísali ste to a ak niečo podpíšete, asi viete, o čom hovoríte. 

Mikuláš DZURINDA; predseda vlády SR /SDKÚ/

No, jednoznačne áno. 

Zlatica PUŠKÁROVÁ; moderátorka

Videli ste ju?

Mikuláš DZURINDA; predseda vlády SR /SDKÚ/

To, o čom hovoríte, je odkaz, ktorý som urobil pred vyšetrovateľom na základe trestného stíhania, ktoré inicioval riaditeľ informačnej služby.

Zlatica PUŠKÁROVÁ; moderátorka

Kto vám o tom povedal, pán premiér? Kto vám povedal, že v tomto spise, v tomto čísle, sa nájde takáto informácia?

Mikuláš DZURINDA; predseda vlády SR /SDKÚ/

V tejto výpovedi zástupcovi riaditeľa úradu špeciálneho prokurátora som označil štyri alebo päť písomností, ktoré som vzhľadom na povahu skúmania považoval ako svedok za potrebné povedať.

Zlatica PUŠKÁROVÁ; moderátorka

Asi ste o nich niečo vedeli, ale, predpokladám.

Mikuláš DZURINDA; predseda vlády SR /SDKÚ/

Nič viac a nič menej. Rozhodujúce je, aby sa v tom zorientoval vyšetrovateľ. Vystupujem ako svedok v tomto konaní. Ako svedok som bol povinný povedať všetko čo má isté relevancie k tomu samotnému vyšetrovaniu. Neurobil som nič viac, nič menej, len som označil asi päť informácií, o ktorých si myslím, že pre vyšetrovateľa by mohli byť zaujímavé.

Zlatica PUŠKÁROVÁ; moderátorka

Pán premiér, ešte raz. Odkiaľ ste vedeli, čo je obsahom tohto spisu? Poprosím vás o konkrétnu odpoveď na konkrétnu otázku. 

Mikuláš DZURINDA; predseda vlády SR /SDKÚ/

Stále vám konkrétne odpovedám. Dostal som informáciu riaditeľa Slovenskej informačnej služby, ktorá hovorila o určitých zisteniach v Slovenskej informačnej službe. 

Zlatica PUŠKÁROVÁ; moderátorka

Podľa všetkého je to práve táto informácia, ktorá je zaevidovaná aj vo vašej kancelárii, pán premiér. Čiže, pravdepodobne ste videli to, čo ste vidieť nemali. 

Mikuláš DZURINDA; predseda vlády SR /SDKÚ/

To nie je pravda. Ešte raz hovorím, že žiadnu súčasť ani celok bezpečnostného spisu pána Mojžiša som nevidel. 

Zlatica PUŠKÁROVÁ; moderátorka

Odkiaľ ste potom vedeli, čo v tom spise je, keď ste naň upozorňovali prokurátora?

Mikuláš DZURINDA; predseda vlády SR /SDKÚ/

Pána prokurátora som upozornil preto, lebo v informáciách, ktoré dostávam zo Slovenskej informačnej služby, som našiel veci, ktoré som považoval za zaujímavé, aby vyšetrovateľ ich vedel.

Zlatica PUŠKÁROVÁ; moderátorka

Problém ale je, že Slovenská informačná služba vás vôbec o tom, ak dovolíte, pán premiér, nemala informovať, pretože táto informácia podlieha zákonu o utajovaných skutočnostiach. Ak SIS mala nejaký problém, nejaké výhrady alebo zistenia, mala ich okamžite adresovať orgánom činným v trestnom konaní a nie vám, pán premiér. 

Mikuláš DZURINDA; predseda vlády SR /SDKÚ/

Som predsedom vlády. Národný bezpečnostný úrad sa zodpovedá vláde. Teraz som citoval zákon. Pán riaditeľ Pittner uplynulý týždeň veľmi zreteľne vyargumentoval dôvody, ktoré ho viedli k tomu, že mi takúto informáciu dal. To vy si viete predstaviť, že Slovenská informačná služba zistí informáciu o šéfovi štátnej inštitúcie, ktorá spadá pod vládu a to zamlčí pred predsedom vlády?

Zlatica PUŠKÁROVÁ; moderátorka

Môžete mi povedať, na aký zákon sa odvolávate, keď teda máte pocit, že by vám SIS mala aj takéto informácie poskytovať?

Mikuláš DZURINDA; predseda vlády SR /SDKÚ/

Odvolávam sa na zákon o informačnej službe. 

Zlatica PUŠKÁROVÁ; moderátorka

Ak dovolíte, budem ho citovať. Zákon o Slovenskej informačnej službe, paragraf 2, odsek 4. "Informačná služba poskytuje Národnej rade, prezidentovi a vláde informácie významné pre ich činnosť a rozhodovanie." Nikde sa nepíše, že vám priamo. Vláda je kolektívny orgán. Okrem toho, predseda Národnej rady a prezident takéto informácie, ktoré zo zákona dostať mali, nedostali. Prečo?

Mikuláš DZURINDA; predseda vlády SR /SDKÚ/

Na tú prvú otázku, no isteže vláda je kolektívny orgán, ale som jej predsedom. A na rokovaní vlády som informoval všetkých členov vlády o veciach, ktoré som povedať mal. 

Zlatica PUŠKÁROVÁ; moderátorka

Informovali ste ústne, neukázali ste im tú písomnosť. 

Mikuláš DZURINDA; predseda vlády SR /SDKÚ/

Nepovažoval som to za potrebné, ale povedal som, že nie je problém, doslova som povedal, že informácie jestvujú a každý ústavný činiteľ podľa zákona má možnosť a právo sa s takýmito informáciami oboznámiť. Ale to je len dôkaz, že som so žiadnymi informáciami neop....

Zlatica PUŠKÁROVÁ; moderátorka

Pán premiér, prečo nedostal prezident a predseda Národnej rady rovnakú informáciu písomne ako vy? 

Mikuláš DZURINDA; predseda vlády SR /SDKÚ/

Neoperoval. To je odpoveď na prvú časť vašej otázky. A teraz sa pýtate, alebo odpoviem na druhú časť vašej otázky. Ja som bol prijímateľ, nie odosielateľ tejto informácie. Ale aj tak si myslím, že ten, kto odosielal a v tomto prípade pán Pittner ako riaditeľ Slovenskej informačnej služby dal veľmi logickú a pravdivú odpoveď a vysvetlenie. 

Zlatica PUŠKÁROVÁ; moderátorka

Akú, pán premiér?

Mikuláš DZURINDA; predseda vlády SR /SDKÚ/

Že Národný bezpečnostný úrad sa za svoju činnosť zodpovedá vláde Slovenskej republiky. 

Zlatica PUŠKÁROVÁ; moderátorka

Citovala som vám priamo zo zákona, že SIS, jednoducho, si nemôže vyberať komu dá a komu nedá, kto zodpovedá za vládu alebo za čokoľvek iné. Túto istú informáciu mala Slovenská informačná služba poslať tak prezidentovi ako aj predsedovi Národnej rady. A problém je ten, že pán Pittner dokonca povedal, že im túto informáciu aj poslal. A tak pán Hrušovský ako aj pán Schuster, jednoducho, veľmi pobúrene dementovali tieto informácie, že žiadnu takúto informáciu nedostali. Vy zodpovedáte za pána Pittnera.

Mikuláš DZURINDA; predseda vlády SR /SDKÚ/

Chcem povedať len toľko, že tá interpretácia zákona, to je váš názor. 

Zlatica PUŠKÁROVÁ; moderátorka

Nie. To je citácia zo zákona, pán premiér. Ja som pripravená. 

Mikuláš DZURINDA; predseda vlády SR /SDKÚ/

To je vaša interpretácia. 

Zlatica PUŠKÁROVÁ; moderátorka

Nie. A v tomto ma nepomýlite. 

Mikuláš DZURINDA; predseda vlády SR /SDKÚ/

A po druhé, nebudem vstupovať do rozhovorov medzi pánom riaditeľom Pittnerom, pánom prezidentom a pánom predsedom Národnej rady. 

Zlatica PUŠKÁROVÁ; moderátorka

Iste. Ale problém trošku je, že vy na tej tlačovej konferencii ste povedali, že pán Pittner to adresoval aj pánovi Schusterovi, aj pánov Hrušovskému. Odkiaľ ste to teda vedeli?

Mikuláš DZURINDA; predseda vlády SR /SDKÚ/

Myslím si, že pán Pittner verejne niektoré veci hovoril. Hovoril o svojich rozhovoroch s pánom prezidentom, s pánom predsedom Národnej rady, ale to by som naozaj toto už nechal naňho samotného a na príslušných ústavných činiteľov.

Zlatica PUŠKÁROVÁ; moderátorka

Tí to ale dementovali. A vy to tiež dobre viete a tak ako zodpovedáte za NBÚ, zodpovedáte aj za SIS a zdá sa, jednoducho, že ste zvýhodňovaný zo strany tajnej služby s istými informáciami. To nie je môj názor, to je momentálne názor pána Hrušovského a pána Bugára. Existuje dôverná linka medzi vami a SIS? Prečo vy dostávate tieto informácie nejakým protežujúcim spôsobom? Také informácie, ktoré napríklad pá Hrušovský a pán Schuster nemá. 

Mikuláš DZURINDA; predseda vlády SR /SDKÚ/

Nikdy nikto mi nepovedal, že dostávam informácie protežujúcim spôsobom. A isteže, v rozhovoroch s mojimi partnermi, ak budú tieto otázky zaujímavé, budeme hľadať na tieto otázky aj odpovede. Dostávam informácie päť rokov a dostávam ich rovnakým spôsobom.

Zlatica PUŠKÁROVÁ; moderátorka

Problém ale je, že ich nedostávajú tí iní. To je problém. A zo zákona na to majú právo. 

Mikuláš DZURINDA; predseda vlády SR /SDKÚ/

Len chcem povedať toľko, že nedokážem to ani posúdiť ani sa k tomu bližšie vyjadriť, lebo nie som účastníkom týchto vzťahov. A nepochybne, aj pán prezident, aj pán predseda Národnej rady, keď o tom budú chcieť so mnou hovoriť, tak o tom budeme hovoriť náležitým spôsobom. Ale dnes nedokážem povedať nič iné, len to, že päť rokov dostávam zákonným spôsobom to, čo predseda vlády v každom demokratickom štáte od informačnej služby dostávať má.

Zlatica PUŠKÁROVÁ; moderátorka

Pán premiér, ja chápem túto vašu všeobecnú mediálnu líniu, ale ten Fakt, že pán Schuster a pán Hrušovský jasne dementovali, že takúto informáciu, na ktorú majú zo zákona právo, nedostali, viete aj vy. Viete? Počuli ste to? Počuli ste, že ju nedostali, tú informáciu od pána Pittnera? 

Mikuláš DZURINDA; predseda vlády SR /SDKÚ/

No, ani som nepočul, pretože, jednoducho, nestihnem sledovať médiá tak ako ste povedali. Len si potom neskôr v mediálnych prehľadoch pozriem, že takéto šumy alebo takéto nedorozumenia tu sú. 

Zlatica PUŠKÁROVÁ; moderátorka

A videli ste teda, že to nedostali? 

Mikuláš DZURINDA; predseda vlády SR /SDKÚ/

Ale veď.

Zlatica PUŠKÁROVÁ; moderátorka

Je také problematické dostať z vás niečo konkrétne. Máme málo času. Takže skúste áno, nie. Veď ste to museli vidieť, predpokladám, však to je banálna informácia.

Mikuláš DZURINDA; predseda vlády SR /SDKÚ/

A veď občania sa pozerajú a veľmi dobre vedia, že ja predsa nemôžem hovoriť medzi tým, alebo do toho ako sa rozprával pán riaditeľ informačnej služby s pánom prezidentom, ako sa rozprával pán riaditeľ informačnej služby s predsedom Národnej rady. To predsa azda celkom ani vy odo mňa nemôžete chcieť, aby som do týchto vzťahov vstupoval. 

Zlatica PUŠKÁROVÁ; moderátorka

Pán premiér, ak dovolíte, ja to od vás práveže môžem chcieť, pretože opäť si dovolím upozorniť a to, že si tak trošku protirečíte, pretože vy priamo, osobne zodpovedáte za Slovenskú informačnú službu, tak ako to tvrdíte, že zodpovedáte za NBÚ. SIS tu spravila istý prešľap, vy nesiete zodpovednosť za SIS a ja sa vás preto pýtam. Vy nechcete odpovedať, zjavne je tu istý nepomer medzi NBÚ a SIS. Ale spýtam sa priamo. Ak sa potvrdí, že bol porušený zákon, podáte návrh na odvolanie pána Pittnera? 

Mikuláš DZURINDA; predseda vlády SR /SDKÚ/

Vždy som tak robil a nikdy som nevychádzal zo zásady ak. Pretože špekulovať a odpovedať na hypotetické otázky nemá význam. Ale, samozrejme, že zákony platia a zákony platia pre všetkých. Lenže veľmi dobre rozumiem tlaku na, tlaku tých, ktorí sami porušujú zákon, aby, povedzme, odišiel z funkcie riaditeľ informačnej služby pán Pittner. Nevidím na to najmenší dôvod. 

Zlatica PUŠKÁROVÁ; moderátorka

Na záver ešte jedna otázka. Viacerí komentátori sa zhodujú v tom, že celý tento scenár ste mali dopredu rozohraný a pripravený, že návrh na odvolanie pána Šimka bol, jednoducho, vami zinscenovaný. Môžete sa k tomu vyjadriť, aby som mohla ísť ďalej? 

Mikuláš DZURINDA; predseda vlády SR /SDKÚ/

Nezmysel. 

Zlatica PUŠKÁROVÁ; moderátorka

Potom sa vás spýtam, podľa mojich informácií vám jeden z koaličných partnerov ešte na začiatku celej tejto kauzy ponúkol vcelku elegantnú a legislatívnu možnosť ako sa v úvodzovkách zbaviť pána Jána Mojžiša, a síce, že by sa jednoducho cez novelu NBÚ ohraničilo jeho funkčné obdobie a z tejto funkcie by odišiel, myslím, niekedy k decembru alebo k januáru. Mohli sme sa vyhnúť odvolávaniu pána Šimka, mohli sme sa vyhnúť všetkým týmto tajomstvám. Prečo ste nepristúpili na takúto ponuku? 

Mikuláš DZURINDA; predseda vlády SR /SDKÚ/

Pretože som už ďalej čakať nemohol. Kto by niesol zodpovednosť za tie mesiace? Kedy bude tento zákon pripravený tak, že ho prerokujeme vo vláde Slovenskej republiky? 

Zlatica PUŠKÁROVÁ; moderátorka

Vyhli by ste sa odvolávaniu podľa prezidenta jedného z najlepšieho ministra vo vláde.

Mikuláš DZURINDA; predseda vlády SR /SDKÚ/

Kedy bude tento zákon pripravený tak, že ho schváli Národná rada Slovenskej republiky? Ubehnú tri mesiace? Šesť mesiacov? Rok? To som považoval za veľmi neprijateľné. Naopak, aj postoj tohto koaličného partnera svedčí o tom, že si uvedomuje, že Ján Mojžiš tam nemá čo robiť. A ja to teda otočím. 

Zlatica PUŠKÁROVÁ; moderátorka

To nie je pravda. Trošku ste to zaviedli a nie je to, žiaľ, poslanec za KDH alebo nejaký politik za KDH.

Mikuláš DZURINDA; predseda vlády SR /SDKÚ/

Vy máte jednu, jeden fantastický nástroj. Keď sa vám ako hodí, tak mi prerušíte moju odpoveď a ja ju nemôžem celkom dobre vyartikulovať. 

Zlatica PUŠKÁROVÁ; moderátorka

Ale môžete, pán premiér.

Mikuláš DZURINDA; predseda vlády SR /SDKÚ/

A pritom by som to tak rád urobil. 

Zlatica PUŠKÁROVÁ; moderátorka

Máte šancu ešte. 

Mikuláš DZURINDA; predseda vlády SR /SDKÚ/

Veď práve to, čo ste povedali vy, svedčí o tom, že tento koaličný partner, ktorého ste zmienili nepriamo, si veľmi dobre uvedomuje, že Ján Mojžiš tam nemá čo robiť. Preto ja kladiem inú otázku. Aké je to osie hniezdo, ktorého sa tak bojíme, že si nedokážeme urobiť poriadok s jedným štátnym úradníkom? Prečo pre jedného z koaličných partnerov je prijateľnejšia cesta, že sa budeme šesť mesiacov, osem mesiacov, ja neviem koľko prizerať takémuto počínaniu štátneho úradníka?

Zlatica PUŠKÁROVÁ; moderátorka

Pán premiér, nemáme už vôbec čas, takže skúste to skrátiť, aby som vám mohla povedať len jednu vetičku, že aj pán Mojžiš by s týmto súhlasil, že, jednoducho, by sa obmedzilo zákonne jeho funkčné obdobie. Čiže v tom neviďte nejaké tie úmysly KDH, že sa chce zbaviť Mojžiša. 

Mikuláš DZURINDA; predseda vlády SR /SDKÚ/

To je ale úžasné. To je ale úžasné, keď štátny úradník si bude vyberať, kedy odíde z funkcie, či ho odvoláme alebo neodvoláme, to je predsa nonsensné.

Zlatica PUŠKÁROVÁ; moderátorka

To ja sa to pýtam vás, prečo ste nepristúpili na túto možnosť? 

Mikuláš DZURINDA; predseda vlády SR /SDKÚ/

Pretože to je nonsensné. Pretože tam už nemal byť včera, pretože to je škoda pre Slovenskú republiku, je to človek, ktorý sa veľmi diskvalifikoval. A legislatívny proces môže trvať aj niekoľko mesiacov, niekoľko štvrťrokov. To predsa nie je možné, aby sme si takto pomáhali barličkami, keď zákon celkom jednoznačne hovorí, že o tom rozhoduje vláda. 

Zlatica PUŠKÁROVÁ; moderátorka

Škoda len pán premiér, že ste nám teda nepovedali, aké dôvody vás k tomu vedú, pretože toto nepochybne televíznych divákov a, samozrejme, aj odbornú verejnosť, aj novinársku zaujímalo snáď najviac. Nepovedali ste. Poďme sa pozrieť, ako skončilo telefonické hlasovanie. Presvedčili ste 5180 televíznych divákov. Naopak, nepresvedčili 7346 televíznych divákov. Vysoký počet. Ja ďakujem veľmi pekne najmä vám, že ste prijali pozvanie do štúdia a, samozrejme, aj vám, že ste nás takto ostro sledovali. Všetko dobré, o týždeň s Palom Pavlíkom. Dovidenia.

9.11.2003
11:55 O päť minút dvanásť
MODERATOR: Peter Vavro
9.11.2003    STV1    str. 03   11:55 O päť minút dvanásť
            
MODERATOR: Peter Vavro HOSŤ: Mikuláš Dzurinda, Pál Csáky, Robert Fico a Vojtech Tkáč 
Ale v tejto chvíli ešte poďme k ďalšej téme. 
Aj po nezvolení Ľubomíra Lintnera na post podpredsedu Národnej rady , pretrvávajú problém vládnej koalície pri zabezpečení uznášaniaschopnosti parlamentu , ktorého rokovanie pri citlivých otázkach blokuje opozícia svojou neúčasťou na hlasovaní. Po odchode troch poslancov z klubu ANO sa kritickými postojmi k materskej SDKÚ netají ani jej bývalý podpredseda Ivan Šimko. Vnútrostranícke pnutie začína aj v niektorých opozičných subjektoch. Smer a KSS sú pritom pripravené asistovať pri zbieraní podpisov na petičnú akciu odborov  s úmyslom vyhlásiť referendom o predčasných parlamentných voľbách. Petičná akcia začína na Slovensku už 15.novembra, keď otázkou zostáva termín  volieb , ktoré časť opozície a odbory chceli spojiť s júnovými voľbami do Európskeho parlamentu. Vládna koalícia však naďalej trvá na tom, že chce prežiť až do konca volebného obdobia. 
Pán premiér, takže vlastne pred koalíciou stojí ešte čo sa týka hlasovania v Národnej rade veľmi dôležitý zákon, zákon o štátnom rozpočte, takisto zostáva otvorená otázka voľby podpredsedu Národnej rady. Aké vidíte vy v súčasnosti alebo z tejto situácie východiská? Je tam problém naozaj s dostatkom hlasov, musia často... nezávislí poslanci , opoziční poslanci. Takže čo s touto situáciou ako si to ďalej vy predstavujete, aké riešenie navrhnete svojim partnerom alebo kde vidíte vôbec východisko? 
Mikuláš Dzurinda, predseda vlády SR(SDKÚ): "Myslím, že uplynulé dva týždne nám ponúkli istý obraz, v tom slova zmysle, že poslanci , ktorí odišli z poslaneckých klubov vládnej koalície podporili vládne návrhy. Myslím, že je dôležité ,aby sme povedali ľuďom, že uplynulá schôdza znamenala, že sme vlastne urobili významní kroky v štyroch reformách, daňovej reforme, dôchodkovej reforme, správe reforme verejnej správy , no a v konečnom dôsledku aj v oblasti školstva. Všade tam tie zákony prešli a myslím si , že na tejto skúsenosti sa stavať dá. V každej demokracii, nemusíme chodiť ďaleko. Nedávno tu bol nórsky premiér, ktorý hovoril, vlastne je to predseda vlády menšinovej, mi hovoril, ako bude rokovať najprv s jednou opozičnou stranou, potom s druhou  opozičnou stranou. Stačí keď sa pozrieme do Čiech, do Maďarska a do Poľska, vidíme, že nikde to nie je jednoduché, politika je taká. Politika je veľmi dynamická, menia sa názory ľudí , menia sa pomery, aj hlasov v Národnej rade a úlohou lídrov, alebo politikov jednoducho je, v takejto situácii žiť a hľadať snažiť sa hľadať dohody a tieto dohody potom realizovať. Takže ani u nás zrejme nič čarovné neštandardné nevymyslíme, budeme sa usilovať predovšetkým hľadať podporu  v samotnej vládnej koalícii, potom samozrejme na strane poslancov, ktorí sa stali nezávislými. Ale skúsenosť týchto dvoch týždňov ukazuje, že sem tam za niektoré zákony zahlasujú predstavitelia opozície. Videl som to aj na príklade niekoľkých poslancov politickej strany Smer, aj pána poslanca Tkáča, tak si myslím, že keď pôjde naozaj o vážne veci, budeme hľadať čo najširšiu podporu." 
Takže ak to nepôjde v rámci koalície a dostatku hlasov pre vládnu koalíciu z vnútorných zdrojov, tak sa jednoducho v niektorých vecných problémoch a v niektorých konkrétnych zákonoch dokážete rozprávať aj s opozíciou? Hľadať tam aj podporu áno pre svoje zámery? 
Mikuláš Dzurinda, predseda vlády SR(SDKÚ): "Vedz, že sme to koniec koncov už v tomto roku aj niekoľkokrát urobili a ukázali ,ale zatiaľ by som stále prizvukoval, že nie je dôvod hovoriť o tej druhej časti, keď stále poslanci vládnej koalície vrátane nezávislých ,robia to , čo sľúbili , a síce naďalej stoja za vládnym programom." 
Pán Fico, ste schopný akceptovať takúto situáciu v parlamente? 
Robert Fico, poslanec NR SR(Smer): "Filozofia Smeru pri hlasovaní je veľmi jednoduchá. Sú to zákony, ktoré majú zmysel a logiku a sú dobré, tak ich automaticky podporujeme a nikdy nepozeráme na to , že či ich predkladal predstaviteľ vlády, alebo opozície. Bohužiaľ to nie vždy platí zo strany vládnej koalície. Antidiskriminačný zákon... treba prijať , pani Beňová ho predložila, vláda ho odmietla,  alebo vládna koalícia ho odmietla. Zákon o preukazovaní pôvodu majetku , ten, ktorý predložila opozícia, ste odmietli a teraz prichádzate s vlastným návrhom  zákona, takže opozícia nehrá túto hru. Ak je zákon dobrý , tak ho podporíme, nemáme s tým žiadny problém. Na druhej strane , na druhej strane sú zákony, ktoré ja považujem za veľmi zlé a nemôžem ich v žiadnom  prípade podporiť. Zoberme si prijatý zákon naposledy o krajských a obvodných úradoch. Nielenže bol hrubým spôsobom  porušený rokovací poriadok zo strany vládnej koalície,  ale taký zmätok v štáte páni, aký ste zaviedli zavedením  týchto úradov, to si ani neviete predstaviť. Dnes ľudia z jednej dediny, som sa bol pozrieť, budú chodiť do troch miest. Jedno mesto je 30, druhé 50 a tretie mesto je 40 kilometrov vzdialené ,aby si vybavovali to , čo si mohli vybavovať predtým  v jednom okresnom meste. Takže sú zákony, kde v žiadnom prípade nemôžeme akceptovať a budeme určite ako opozičná strana mať námietky, nakoniec o tom je aj úloha opozície." 
Hovorme o tom napríklad konkrétnom, kde napríklad aj vaši dvaja poslanci zákona podporili vládny  zákon.  Oni tvrdili, že to bolo chybné hlasovanie. 
Robert Fico, poslanec NR SR(Smer): "Ale veď v čase, kedy sa hlasovalo  o zákone o dani z príjmov, nebol som prítomný v parlamente, ale odpoviem na to, ja som bol vtedy na kongrese internacionály, lebo Smer sa stabilizuje ako stredoľavá politická strana. Dvaja poslanci strany Smer sa pomýlili pri hlasovaní, vyhlásili to hneď po hlasovaní. To sa bežne stáva. Peter Weiss zahlasoval za rozpočet pána Mečiara v roku 1996 alebo 97. Hneď dal ospravedlnenie a tým bolo všetko  vyriešené, je to normálna chyba poslancov, ktorí sa pomýlili, nič iné." 
Dobre. Pán Csáky chcem sa opýtať , v podstate pán premiér je optimistom v hľadaní podpory konsenzu pri presadzovaní tých dôležitých zákonov. Váš predseda až takým optimistom zase nie je, napríklad čo sa týka zákona o štátnom rozpočte, tam vidí isté možnosti ,že napokon aj ten zákon neprejde parlamentom. Podľa vás je dokedy vlastne únosná situácia , že vláda sa musí spoliehať na podporu aj nezávislých poslancov, respektíve athok opozičných poslancov? 
Pál Csáky, podpredseda vlády pre európsku integráciu(SMK): "Pán redaktor, ak dovolíte, rozdelil by som odpoveď na dve časti. Po prvé je to téma štátneho rozpočtu. Štátny rozpočet je veľmi, veľmi vážnym zákonom. Ak si ktokoľvek aj v parlamente želá pád tejto vlády, nemal by riskovať teraz pri štátnom rozpočte , pretože dá sa ísť  na štátny rozpočet na provizórium medzi rokom, alebo dalo by sa ísť medzi rokom 2002-2003, dá sa ísť medzi rokom 2004 a 5, 5a6, ale teraz je kvalitatívna zmena. My sme úplne inú filozofiu pripravili rozpočet na budúci rok a práve kvôli fondom. Tam v štátnom rozpočte na budúci rok je veľký balík na spolufinancovanie všetkých projektov z európskych fondov. Takže ak neprejde štátny rozpočet, tak bude práve ohrozené čerpanie do tej doby, kým sa neodsúhlasí štátny rozpočet." 
Ako sa vlastne vaši poslanci pozerajú na túto situáciu, pretože boli isté výhrady čo sa týka tých 55 a 50% objemu dotácií najmä do poľnohospodárstva? 
Pál Csáky, podpredseda vlády pre európsku integráciu(SMK): "Ja si myslím, že každý je natoľko rozumný , aby si uvedomil tieto súvislosti ,aby si teraz neriskoval a vôbec, aby celá slovenská politická scéna sa správala vhodným spôsobom pred našim vstupom do Európskej únie a bola by veľmi, veľmi." 
Bolo by podľa vás zbytočné, keby Strana maďarskej koalície práve prispela  k tomu ,aby sa išlo do rozpočtového provizória, áno? 
Pál Csáky, podpredseda vlády pre európsku integráciu(SMK): "Pán redaktor, nepredbiehajme,  Strana maďarskej koalície je zodpovedná politická strana. Vidím, že sa vám táto téma páči. SMK sa vždy zachovala zodpovedným spôsobom, ale a teraz , teraz perspektívne. SMK naši poslanci aj mňa upozorňujú na to , že v parlamente vládne veľmi zaujímavá situácia a skutočne nie vždy sa dá zabezpečiť potrebná väčšina poslancov. Ja si  myslím, že za vládnu koalíciu sa môžeme vyjadriť , že ak pán Fico nie je v parlamente a jeho poslanci hlasujú dobrým spôsobom, to nemôžeme vyčítať politickej strane Smer. Napríklad, keď podporujú niektoré zákony , dobré zákony vlády. Na druhej strane tá situácia neviem, fakt  neviem dokedy bude únosná . Takže de facto a teraz veľmi hovorím principiálne, principiálne sú tri možnosti. Po prvé stabilizujeme situáciu nejakým spôsobom a myslím si , že na to je najväčšia šanca, toto je  záujem tejto krajiny, aby sme stabilizovali situáciu a táto vláda , táto vládna koalícia pokračovala. PO druhé ak sa to nepodarí, tak nedá sa vylúčiť, že v rámci existujúceho parlamentu sa nájdu iné riešenia , to ja.. , nie, nie toto je len čiste teoretická úvaha. To by nebolo dobré , to by znamenalo možno aj iné personálne zmeny ,ale prosím, nedá sa to principiálne vylúčiť. Sú rôzne možnosti a tretia,  tretia principiálna možnosť  sú predčasné voľby, ktoré si myslím nikto neželá v roku 2004 a povedzme si na rovinu tu, že tá iniciatíva , nastal proste zaujímavý moment, odbory vstúpili na politickú scénu ako opozičná sila, čo je veľmi myslím si nezvyklé a ani nie celkom šťastné. Ale povedzme si na rovinu, že vyvolať referendum o predčasných voľbách je zrada na občanoch. Referendum o predčasnej voľbe sa vyvolávať nedajú , len  inou ústavnou cestou, ktorá je prsne popísaná v Ústave Slovenskej republiky." 
Pán Tkáč.

Vojtech Tkáč, poslanec NR SR(Ľudová únia): "Štvrtý do výrokov. Chcel by som predovšetkým uviesť , že Ľudová únia je  jednoznačne opozičnou stranou, že poslanci Klubu nezávislých poslancov nezahlasovali ani za jeden zákon vtedy, ak by to nebola si vládna koalícia svojou 76 -tkou a viac nevyriešila sama." 
Ako si mám potom vysvetliť hlasovanie, čo sa týka daňovej reformy a voľby podpredsedu? 
Vojtech Tkáč, poslanec NR SR(Ľudová únia): "Daňová reforma o rovnej dani je podľa môjho odborného presvedčenia lepšia, než je súčasný daňový systém, a preto som nevidel žiadne problémy v tejto oblasti , ale myslím si , že táto reforma má veľké chyby a že život ich bude postupne prinášať , takže aj pri daňovej reforme sme konzultovali s podnikateľskými zväzmi. Napríklad niekoľko hodín doslova pred hlasovaním . Chcel by som teraz uviesť to , že pre budúcnosť vládnej koalície, Ľudová únia je skutočne opozičnou stranou. A treba povedať, že aj pri rôznych stretnutiach sme sa nikdy neponúkali , na rozdiel od časti vedenia Hnutia za demokratické Slovensko, ktoré verejne demonštrovalo , že je spôsobilé za určitých podmienok podporiť súčasnú menšinovú vládu. Tieto oblasti ja by som chcel predovšetkým zvýrazniť to , že tu je zásadný národný a štátny záujem a to je  podľa mňa skutočný vstup  do Európskej únie k 1. máju a potom na to sa veľmi často zabúda , je to vstup do NATO. A v takejto nervóznej , rozhádanej spoločnosti , akú dnes predstavuje slovenská politika, si myslím , že byť dajme tomu veľvyslancom týchto krajín, ktorí dávajú správy pre svojich politikov, musí byť skutočne.." 
Minimálne dovtedy by bolo potrebné zachovať súčasnú situáciu , áno? 
Vojtech Tkáč, poslanec NR SR(Ľudová únia): "Nemyslím si, že to treba na to viazať , len je tu zodpovednosť , či spoluzodpovednosť a naozaj táto vládna koalícia má sama vnútorné problémy a rozpory a ak si nájde tú 76-tku a viac,  to bude skutočne problémom tejto vládnej koalície , pokiaľ teda skutočne aj  čiastočne roztrieštená opozícia bude pod vplyvom jednej osoby, tak si myslím, že nie je dobré , aby sme o nejakých obchodoch alebo o nejakých dohodách diskutovali. V každom prípade tieto štátne záujmy sú tu najpodstatnejšie a ja  chcem znovu zopakovať , že ľudová únia a jej poslanci nikdy nebudú v situácii, že len na nich by mala stáť schvaľovanie nejakého konkrétneho zákona. Múdre zákony treba podporiť, nakoniec jedna zásadná chyba tejto koalície je, že nepočúva opozíciu ani v odborných veciach , ako sú vysoké školy, ako je dôchodková reforma,  reforma zdravotníctva, či reforma sociálneho systému." 
Dobre. Pán premiér.

Mikuláš Dzurinda, predseda vlády SR(SDKÚ): "Vy ste povedali, použili slovo optimista. No niekedy si človek tak povie, že mu ani iné nezostáva, ale ja sa snažím vidieť veci reálne. Tá situácia nie je jednoduchá , ale tu treba povedať, to , čo už naznačil pán vicepremiér Csáky, že povinnosťou každej vlády je niesť zodpovednosť dovtedy, pokiaľ sa v parlamente nevytvorí väčšina iná. Ak sa vytvorí väčšina iná, nebudú sa ma pýtať .A kým sa nevytvorí väčšina iná, ja by som bol najradšej až do parlamentných volieb 2006, aby sme mohli nielen prijímať nepopulárne opatrenia, ale aby mohli ľudia cítiť aj pozitíva reforiem, no ale toto je politická realita každého európskeho svetového demokratického parlamentu. Takto to bude aj u nás a my túto povinnosť samozrejme budeme niesť aj zodpovednosť, pokiaľ sa nevytvorí väčšina iná. Nesmierne dôležitým parametrom a prvkom  v politike je porovnávanie sa. Minulý týždeň sa pozrite do českého parlamentu. Piati alebo šiesti poslanci Sociálnej demokracie nepodporili významný zákon a je trma vrma. Počúvam tu také reči, že je vládna koalícia rozhádaná, že v našom parlamente to vyzerá tak alebo onak. Ničím výnimočným nie je náš parlament. Také isté napätie je v Sejme v Poľku, také isté napätie je v Budapešti,  také isté napätie je v Prahe. Toto je politika. Toto je politika, kde ide o stret záujmov, kde je pomerne silno fragmentová politická strana, kde opozícia do tej koalície alebo do vlády jednoducho... , lebo je to jej základným  záujmom a hádam aj takým základným poslaním .Takže tu niekde sa pohybuje, nie je to jednoduché , nebude to jednoduché, ale Slovensko musí mať vládu a ja veľmi dobre viem, že tú zodpovednosť musíme niesť  pokiaľ naozaj tá realita nebude iná a nevytvorí sa iná väčšina." 
Len krátka podotázka. Myslíte si , že aj tie poslanecké kluby vládnej koalície sú zvnútra natoľko integrované a natoľko jednotné , že jednoducho dokážu odolať aj istým možnostiam spolupracovať či už s opozíciou alebo za istých  podmienok aj nejakým spôsobom vyvíjať tlak vlastne na vládu? Hovorme napríklad aj o klube SDKÚ, je to tam , ste presvedčený , že? 
Mikuláš Dzurinda, predseda vlády SR(SDKÚ): "Ukáže to pán redaktor len čas , len čas ukáže a nepochybne len politické rokovania budú nástrojom, ktorý budeme používať, ale jedno si myslím, že nikto z poslancov klubov vládnej koalície neprejde k opozícii. Myslím, že toto by nebolo od nikoho korektné , od nikoho zodpovedné, tú zodpovednosť máme všetci. Ale pekne to povedal Tkáč a ja s ním súhlasím, že zodpovednosť za politiku , za vývoj v štáte majú nielen strany vládnej koalície, nielen vláda, ale aj opozícia a ja si myslím, že každý poslanec v našom parlamente veľmi dobre vie, že každý má zodpovednosť." 
Robert Fico, poslanec NR SR(Smer): "Chcem zareagovať predovšetkým na pána podpredsedu Csákyho , ktorý hovorí o tom, že organizovanie referenda je zrada na občanoch. Pán podpredseda, ak 80% slovenskej verejnosti nie je spokojná s vývojom v tejto krajine, tak sa nečudujte, že odbory ako sociálny partner vlády Slovenskej republiky v súlade s Ústavou Slovenskej republiky, začali petičnú akciu ,alebo začnú petičnú akciu 15. novembra a že táto petičná akcia získava podporu aj opozičných subjektov. Je to základné ústavné právo, takže nemôžete hodnotiť, ak niekto chce využiť svoje základné ústavné právo na petíciu a na referendum, že ide o nejakú zradu. Jednoducho ak sa nachádzame v krajine, kde je drahšia nafta ako v Rakúsku , a pritom sú desaťkrát nižšie mzdy ako v Rakúsku,  nečudujte sa, že tí ľudia sa budú stavať proti tomuto typu sociálnej- ekonomickej politiky. Nechajte preto ľudí , aby si svoju petičnú akciu zorganizovali a urobili a aby aj išli do referenda a povedali , či chcú alebo nechcú skrátiť volebné obdobie tejto vlády . A je úplne jedno či vaša vláda bude alebo nebude. Nemá to žiadny vplyv na vstup do Európskej únie. Keby ste rovno zajtra odišli zo svojich úradov , tak sa nič nestane. Teraz hovorím o vzťahu k Európskej únii, lebo tá línia je jasne daná, ideme do Európskej únie , chceme ísť, máme  iba rozdielny názor v tom, ako je  krajina pripravená a my si myslíme, že treba iným spôsobom sa pripraviť a urobiť ešte kroky." 
Budete vlastne participovať na tej petičnej akcii, nemyslím teda vy konkrétne, ale strana Smer. 
Robert Fico, poslanec NR SR(Smer): "Strana Smer to včera povedala veľmi otvorene. Budeme mať vlastné zberné miesta a to znamená podporovať odborárov pri zbere týchto podpisov, plus urobíme primeranú vhodnú propagáciu, budú verejné stretnutia s ľuďmi. Áno 600 000 korún sú v rámci straníckeho rozpočtu , takže slovenské opozičné strany majú právo takýmto spôsobom postupovať , lebo ide o využitie základného ústavného práva." 
Mikuláš Dzurinda, predseda vlády SR(SDKÚ): "Nechcem hovoriť za pána Csákyho ,ale ten zmysel je inde a absolútne som si istý, že ten zmysel pán Csáky položil na to podstatné, že to nie je korektné a nie je to poctivé , ani seriózne. My veľmi dobre vieme ako sme si rozvrhli prácu. A veľmi dobre vieme, že to nepopulárne sme chceli mať na začiatku za sebou v prvom roku, aby to nebolelo tri roky, ale aby sme to mali čo najskôr  za sebou. No tak keď toto bude, takýto inštrument bude fungovať, keď si zmyslíme organizovať predčasné voľby, ako sa nám páči, tak žiadna vláda sa do reforiem nepustí. My teraz prvý rok máme za sebou, to najhoršie máme za sebou , to najbolestivejšie a teraz , keď by sa mali dostavovať efekty, tak sa niekto prihlási, že hurá ... Ale ja neútočím na to , že nemajú právo, nie , nie, takto to myslené nebolo.  Iste , že je to svätá právo každého občana, ale my máme právo povedať svoj politický názor." 
Jedna veta.

Pál Csáky, podpredseda vlády pre európsku integráciu(SMK): "Povedzme si ľuďom na rovinu, že referendom sa nedajú vynútiť predčasné voľby. To je ústavné právo 90-tich poslancov, alebo iných mechanizmov. Kolegovia mi hovoria, že mám občas dobrú intuíciu." 
Vojtech Tkáč, poslanec NR SR(Ľudová únia): "Zodpovedáte za šesť rokov svojho vládnutia." 
Končí sa pán Tkáč dnešná diskusná relácia. Napriek tomu, že trošku sme už meškali, ale predsa len vám ďakujem za účasť v našom štúdiu. O tom ako tá situácia sa vyvinie  samozrejme ukážu až nasledujúce týždne, nasledujúce mesiace. Vám však už takisto vážení diváci ďakujem za pozornosť , prajem príjemný zvyšok víkendu a úspešný vstup do nového týždňa, dovidenia.

MODERATOR: Peter Vavro
9.11.2003    STV1    str. 02   11:55 O päť minút dvanásť
            
MODERATOR: Peter Vavro HOSŤ: Mikuláš Dzurinda, Pál Csáky, Robert Fico a Vojtech Tkáč 
A my môžeme pristúpiť k prvej téme. 
Európska komisia v stredu vydala hodnotiacu správu o pripravenosti jednotlivých kandidátskych krajín na vstup do Európskej únie. Na stupnici plus a mínus skončilo Slovensko na stredných priečkach, rovnako ako Maďarsko. Na jednej strane Slovensko zlepšilo svoju pozíciu na prípravu čerpania peňazí z eurofondov, na druhej strane zaostávame v oblasti poľnohospodárstva. V tejto súvislosti musíme do šiestich mesiacov odstrániť nedostatky, ktoré zabraňujú našim farmárom čerpať dotácie z finančných prostriedkov Európskej únie. Chýba totiž poľnohospodárska platobná agentúra, či finalizácia administratívneho systému  na monitorovanie pozemkov a hospodárskych zvierat. Komisár pre rozšírenie Gunter Verheugen vidí problém aj v objeme oceliarskej výroby , ktorá na našom  území rastie rýchlejšie ako sú dohodnuté limity. Európska únia od nás takisto očakáva priorizovanie boja s korupciou a sprísnenie pravidiel pri konflikte záujmov a financovaní politických strán. 
Takže na úvod pomerne všeobecná otázka. Pán premiér, máme štyri takzvané červené body, čo je samozrejme menej ako Poľsko, ktoré má deväť, zase viacej ako Slovinsko. Dá sa to charakterizovať ako úspech? 
Mikuláš Dzurinda, predseda vlády SR(SDKÚ): "Myslím, že ten obraz by sme mali zaplniť. Máme štyri červené body, ale je 99 oblastí, kde nás hodnotia vyslovene pozitívne a ...narátali 37 oblastí, kde môžeme a je potrebné ,aby sme sa zlepšili. A pravdou je to , čo ste povedali , že máme štyri ľudovo povedané červené body. Myslím, že je potrebné hľadať odpoveď vtedy, keď si zodpovieme dve zásadné otázky. Po prvé aká je tendencia povedzme od ostatnej hodnotiacej správy, ale povedzme ,alebo povedzme od jari tohto roku a po druhé porovnajme sa s inými krajinami, čo ste sčasti urobili. Myslím si , že keď objektívne urobíme jedno aj druhé a keď si povieme ako Slovensko išlo , či išlo dopredu, či išlo smerom k zlepšeniu, do akej miery sa to podarilo a zároveň , keď sa objektívne porovnáme s ostatnými krajinami, tak si myslím , že ten výsledok môžeme hodnotiť ako dobrý." 
Pán Fico, rovnaký názor zdieľa aj opozícia? 
Robert Fico, poslanec NR SR(Smer): "Správa je o tom, čo dosiahla Európska únia a čo ešte chce dosiahnuť na území Slovenskej republiky, takže ja ju vnímam skôr ako nejaké varovanie pre Slovensko. Ja by som dokonca rád videl aj správu , ktorú by spracovala vláda Slovenskej republiky, že čo sme dosiahli my vo vzťahu k Európskej únii. Ak sa na to pozeráme spätne, tak Európska únia dosiahla na Slovensku strašne veľa. Zatvoria sa Jaslovské Bohunice, problémy budú s poľnohospodármi a keď si pozrieme tie červené body, na ktoré upozorňuje Európska komisia, chce dosiahnuť ešte viacej.  Chce jednoducho, aby bol vytvorený obrovský tlak na potravinársky priemysel, potom je to zrušenie zákona o obchodných reťazcoch, samozrejme U.S.Steel a oceľ, ďalšie a ďalšie veci, takže pre nás je to predovšetkým informácia Európskej komisie, ako ďaleko Európska komisia a západná Európa postúpila v presadzovaní svojich záujmov na území Slovenskej republiky. Myslím si , že táto správa je pre nás dôležitá v tom, že Slovensko musí zabojovať. Ak ustúpime ešte aj v týchto štyroch bodoch, lebo ustúpili sme takmer vo všetkom, ak ustúpime ešte ak v týchto štyroch bodoch, alebo v štyroch , je tam korupcia, tú predsa nebudem rátať, lebo proti korupcii treba bojovať, tak Slovensko pôjde  do Európskej únie ako veľmi chudobná a slabo pripravená krajina, čiže skôr vnímame správu ako varovanie a nemáme z nej nejakú veľkú radosť." 
Pán vicepremiér, v podstate tie oblasti , ktoré sa prednedávnom kriticky zameriavali práve na pôsobenie  vášho , vášho ako postu vicepremiéra pre vstup do Európskej únie, boli tentokrát už pozitívnejšie hodnotené, bol tam badateľný istý posun aj v hodnotení vlastne toho ako sme pripravení čerpať prostriedky  z Európskej únie. Myslíte si , že za tých zostávajúcich šesť mesiacov je reálne predpokladať , že sa nám  podarí  odstrániť aj tie nedostatky, o ktorých hovorila správa Európskej komisie? 
Pál Csáky, podpredseda vlády pre európsku integráciu(SMK): "Som o tom presvedčený pán redaktor. Myslím si, že máme ešte polroka na odstránenie týchto vecí , alebo riešenie týchto vecí. Myslím si , že správa hovorí predovšetkým o tom, že Slovenská republika je pripravená na plnohodnotné členstvo v Európskej únii a je lepšie pripravená ako bolo napríklad Španielsko alebo Portugalsko, keď vstúpili do Európskej únie. Z celkového počtu hodnotených problémov, alebo otázok, 70% je takých , kde spĺňame všetko už dnes , 27% je takých, kde máme nejaké technické nedostatky . Samotná správa o tom hovorí , že za tri , za štyri mesiace sa dajú odstrániť tieto problémy. Myslím si , že máme na to polroka, takže dá sa to zvládnuť. Bohužiaľ musím hneď rozporovať názor pána poslanca Fica, ktorý hovoril o tom, ako keby my sme ustupovali Európskej únii. Nie je to pravda a nie je to správny názor a myslím si , že ani správny pohľad. Občania Slovenskej republiky slobodne v slobodných , slobodnom referende sa vyjadrili za vstup do Európskej únie a my ako slobodní občania tam chceme vstúpiť, takže ja si myslím žeby bolo správne už dnes sa správať ako plnohodnotní členovia. A ak dovolíte k tým štyrom takzvaným červeným témam. Teraz , alebo neskoršie?" 
K tomu sa ešte dostaneme. V podstate ste naznačili aké sú tie tendencie.  
Pál Csáky, podpredseda vlády pre európsku integráciu(SMK): "Chcem rozporovať, či máme štyri , ale hneď sa k tomu dostaneme." 
Dobre, takže ešte na úvod krátke hodnotenie pán Tkáč. 
Vojtech Tkáč, poslanec NR SR(Ľudová únia): "Viete, my sme podobné správy už zažili a boli v týchto správach dokonca niekedy v minulosti aj nepravdy a ľudia, ktorí ich písali potom kvôli korupcii museli z Európskej komisie odísť, ale v každom prípade nie je to dôvod na nejaký víťazný chorál. Chcel by som ale uviesť , že táto správa veľmi  úzko súvisí s dvomi skutočnosťami . Po prvé je to to , že skutočne o niekoľko mesiacov a aj týždňov by sme sa mali stať riadnymi členmi Európskej únie. Druhý problém, ktorý z toho vyplýva je ten, že ako tam vstúpime a skutočne tie argumenty a dôvody, ktoré čiastočne správa naznačuje jednoducho možno presvedčili jej komisárov alebo úradníkov v Bruseli , ale asi  ťažko presvedčia slovenských občanov. Pôjdeme tam  ako marginarizovaní ľudia v mnohých sociálnych skupinách, naši dôchodcovia, či nezamestnaní jednoducho v súvislosti s tým, čo sa aj dnes na Slovensku v ekonomike, či v cenovej , či sociálnej oblasti deje, tam budú absolútne diskriminovaní , inklúzia , vylúčenosť , alebo sociálna kohézia sú na Slovensku , v slovenských parametroch v podstate absolútne neznáme pojmy a chcem ešte uviesť, že ten ďalší zásadný krok, ktorý v tejto súvislosti je a nadväzujem aj na slová pána vicepremiéra, že tu už  prebehlo referendum , je otázka do akej Európskej únie chceme ísť. A po tieto dni a týždne sa o tomto osude rokuje na medzivládnej konferencii. Chcem v tejto súvislosti uviesť, že by bolo treba o tom viac diskutovať , než o nejakých doslova malicherných štyroch červených kartách , alebo bodoch. Pretože my sme v referende hlasovali o vstupe do Európskej únie v súvislosti aj s dohodou z Nice. Dnes tí ľudia, ktorí asistovali pri rozpade Československa nás tlačia do super štátu a do super federácie bez toho ,aby prebiehala seriózna diskusia, len preto ,aby získali nejaké európske odpustky. Táto hodnotiaca správa je pre mňa absolútne zásadná , pretože sme veľmi slabo pripravení. V sociálnych dimenziách  tam pôjdeme ako najchudobnejší v oblasti zamestnanosti , v oblasti genocídnych platov ,v oblasti dôchodkov, ale aj v tom, že znovu sa tu vyskytuje snaha vytvoriť superštát a preto Ľudová únia je jednoznačne  za referendum, minimálne za to , aby v Národnej rade sme prijali brzdy a balili preto , čo sa dnes deje. Myslíme si , že sa nevyjednáva dobre, tak , ako že sme nezvládli prácu v Konvente, tak aj v súčasnosti diskusie okolo super štátu , okolo toho , že.. Samozrejme, že ak nás takto vnímajú oni, to je fajn, ale bolo by treba sa spýtať slovenských občanov ako oni vidia tento vstup a čo bude 2. mája. Koľkí ľudia budú mať zamestnanie, koľkí ho nebudú mať , ako tam dôjdu dôchodcovia , ako tam dôjdu rodiny s deťmi, čiže v tejto súvislosti, tieto širšie okolnosti , vrátane toho , že znovu pcháme hlavu do chomúta, ktorý je horší než Československá federácia, tak toto sú zásadné veci, ktoré aj s touto správou veľmi jednoznačne súvisia." 
Dobre, k tým konkrétnym výhradám sa samozrejme ešte dostaneme. V podstate nimi môžeme už teraz začať. Samozrejme tých nedostatkov je tam aspoň podľa hodnotenia Európskej komisie  menej ako v predchádzajúcich rokoch. Sú tam také štyri najvážnejšie, takzvané štyri červené body. Keď sa spýtam na tú najvážnejšiu výhradu aspoň zo strany niektorých predstaviteľov Európskej únie, čo bola formulovaná, ide o takzvanú nadprodukciu ocele z U.S. Steel Košice. Ako sa dá s týmto problémom vysporiadať? Ide tam o isté termíny, ktoré teda podľa našej vlády, alebo podľa reprezentácie sa mali vzťahovať až do roku 2004. Naopak Európska únia to chce posudzovať už od začiatku prístupových rokovaní. Kde vidíte východisko pán premiér? 
Mikuláš Dzurinda, predseda vlády SR(SDKÚ): "V rokovaniach a v dohode, pán vicepremiér Csáky vedie takéto rokovanie iste veľmi kvalifikovane, konkrétne odpovie, ale ja považujem za dôležité, aby som reagoval na to , čo povedali páni z opozície, lebo to je kľúčové a to je naozaj záležitosť , ktorá sa dotýka obyvateľova bude dotýkať obyvateľov v najširšom rozsahu. Myslím si , že obaja páni zvolili veľmi zlý, veľmi zlý uhol pohľadu a nepravdivý uhol pohľadu. Pán Fico hovorí , že Európska únia dosiahla veľmi veľa a my ustupujeme. No tak povedzme si tak, že Európska únia dosiahla, že na budúci rok zaplatíme do spoločných fondov 10 miliárd a môžeme čerpať 27 miliárd.  Teda čistých 17 miliárd konkrétneho prínosu. PO druhé , no tak ja neviem, že či pán Fico považuje upozornenie na to, aby sme zvýšili kvalitu potravín za ústupok Európskej únii. Ja si myslím, že vo výsostnom záujme obyvateľov Slovenskej republiky, vlády Slovenskej republiky je, aby naozaj kvalita našich potravín rástla, bola lepšia. Aké ustupovanie. To považujem vyslovene za nepravdivý a nepoctivý postoj, skôr za postoj , ktorý poznáme u pána Fica, strašiť ľudí a zastrašovať. A poviem úprimne ešte druhú vec, ktorá  ma fascinuje v poslednom období, najmä zo strany pána Fica. Som prekvapený , že sa k tomu pridal aj pán Tkáč. Vraj budeme marginarizovaní ľudia, že vstupujeme veľmi chudobní. Ako keby sme nevedeli koho a čoho dedičstvom je to , že máme povedzme naozaj 48,5% priemeru HDP na hlavu v Európe. Pričom po druhej svetovej vojne Československo malo vyšší HDP na hlavu ako Rakúsko. No kde sa to stratilo? A to naozaj chcete vyčítať nám a nebodaj posledný rok? Veď sme mali tempo rastu hrubého domáceho produktu 4,4%. Európska únia mala 1. Veď minulého roku štyrikrát rýchlejšie rástla slovenská ekonomika. Tak o čom sa bavíme? A práve vstup do Európskej únie je zásadný fundamentálny nástroj , aby sme tú kvalitu dobiehali ešte rýchlejšie, ešte razantnejšie. Takže rešpektujem akýkoľvek názor , no len si myslím, že tá kritika by mala byť postavená na racionálnych základoch , mala by byť seriózna a nie tak, že budeme ľudí deptať  ešte  zastrašovať , ešte odrádzať aj toho čo je naozaj perspektívne." 
Vy tú kritiku ale, chvíľočku , chvíľočku len pán Fico, vy tú kritiku zo strany Európskej komisie ale považujete za objektívnu a myslíte si , že v tých  bodoch , ktoré nám vytkli , treba to riešiť , treba to odstrániť a myslíte si , že je to reálne najmä z časového hľadiska? 
Mikuláš Dzurinda, predseda vlády SR(SDKÚ): "Úplne samozrejme a dohodli sme sa na rokovaní vlády, pán vicepremiér do dvoch týždňov , do desiatich dní, nie túto stredu ,ale budúci týždeň prinesie materiál, ktorý dopodrobna poskytne analýzu a hlavne bude tam návrh opatrení pre jednotlivých ministrov pre jednotlivé rezorty. Keď tieto opatrenia prijmeme, budú to úlohy pre všetkých členov vlády tak ,aby naozaj 1. mája sme boli dobre pripravení." 
Krátka reakcia , pán Fico. 
Robert Fico, poslanec NR SR(Smer): "Pán predseda, narábate takisto s číslami , ako ste narábali, keď sme hovorili o platoch. Jednoducho Slovensko vstupuje do Európskej únie ako chudobná a nepripravená krajina . Na tomto stanovisku asi ťažko niekto niečo zmení. Budem však podstatne konkrétnejší. Nehovorte verejnosti , že do rozpočtu Európskej únie dáme 10 miliárd a dostaneme 27, lebo dobre viete, že miera čerpania fondov bude niekde na úrovni 40 možno 35%. To je prvý záver, takže hovoriť o tom, že Slovensko bude mať plus 17  miliárd z čerpania fondov, pretože to sú peniaze viazané na konkrétne projekty. Ja by som sa však vyjadril ešte k samotnému máju 2004. Správa je kus papiera, na ktorom je čosi napísané. Mňa však zaujíma to , ako bude vyzerať reálny život 1. mája 2004 pre konkrétneho človeka.  Kladiem konkrétnu otázku. Čo bude znamenať pre 40-tnika vstup do Európskej únie? Nič. Čo bude znamenať vstup pre dôchodcu? Nebude znamenať absolútne nič, pretože vstup do únie je príležitosť. Otázka ale znie kedy príležitosť bude naplnená? Ja sa teraz opriem veľmi stručne o dva údaje. Bola tu predsa analýza Slovenskej akadémie vied, ktorú vláda odmietala, vraj tie čísla nesedia a nie sú objektívne. Ja sa teda opriem o analýzu Economic Intelligence ..., ktorý sa zaoberal rozširovaním Európskej únie a táto analýza hovorí , že pri pozitívnom raste DPH, jednoducho pri tom najobjektívnejšom, alebo najpozitívnejšom  vývoji, ktorý by mohol nastať, sa očakáva, že sme schopní dosiahnuť úroveň krajín Európskej únie o 39 rokov, o 39 rokov. Je nebudem nikdy tento moment spochybňovať. To aká sa tu robila politika posledných päť rokov znamená , že jeden a pol generácie na Slovensku je odpísaných , pretože   ani 40 -tnik, ani dôchodca nebude mať nikdy žiadny úžitok zo vstupu do Európskej únie a budem veľmi šťastný , ak môj malý syn, ktorý má desať rokov bude mať nejaký úžitok z Európskej únie a bude pociťovať , že naozaj je súčasťou nejakej veľkej Európy. Čiže hovorme o príležitosti . Ja preto sa hlásim k Európskej únii, lebo cítim, že je to veľká šanca pre túto krajinu. Len kedy tá príležitosť bude naplnená . Pri politike, ktorú robí súčasná vláda posledných päť rokov, to znamená decimácia .. sociálnej oblasti. Ja plne súhlasím s pánom Tkáčom, daňová reforma znamená , že Slovensko sa môže priblížiť krajinám  v Európskej únii nie o tých 39 rokov, to je ten najpozitívnejší variant, ktorý hovoria aj významné inštitúcie, ale možno to bude o 70 rokov. Čiže teraz treba zmeniť zásadný charakter politiky, inak Slovensko dobehne ostatné štáty o 60-70 rokov a nakoniec pokiaľ ide o to postavenie Slovenska v Európskej únii. Veď rátajme pán predseda, koľko bude poslancov Európskeho parlamentu? 727. Koľko poslancov bude mať Slovenská republika? 14. Som zvedavý čo tí 14-ti poslanci urobia v takomto obrovskom náleve poslancov a ľudí, takže nenahovárajme, že to je raj na Zemi. Bude to trvať dlhé a dlhé roky . Ak bude pokračovať tento štýl politiky, bude to 50-60 rokov." 
Mikuláš Dzurinda, predseda vlády SR(SDKÚ): "Ale to je veľmi, veľmi primitívna demagógia. To je tak obohratá platňa, ktorú tu počúvame.... z vystúpení pána Fica je aj to , že je to príležitosť a na strane druhej ľudí odrádza, deprimuje , vlastne poukazovaním na to , že pre nikoho to nemá zmysel. Ja si myslím, že to zmysel má. Každý nemôže zakladať také firmy, ako teraz zakladá pán Fico , ktorý bude aj ľavicový líder , aj nám ukáže ako sa buduje kapitalizmus , ale práve tých 40-tnikov a najmä pre mládež  je to ohromná šanca. Aj ja mám štatistiky a štatistiky napríklad hovoria, že 74% občanov Slovenska si napríklad želá zavedenie jednotnej meny , že si želá žiť na úrovni, ktorá sa bude stále viac sa približovať k priemeru európskej úrovne. A akokoľvek budeme šibrinkovať takou demagógiou , ktorá spadá najmä a predovšetkým a jednoznačne do obdobia socializmu, kedy sme stratili krok s vyspelým svetom, no tak samozrejme dá sa aj tak robiť politika, ale čísla hovoria celkom konkrétne aj to , že celých tých ostatných päť rokov sme mali názorne rýchlejší hospodársky rast ako krajiny Európskej únie. A toto je to kľúčové , toto je to podstatné. Všetci vieme, že zo dňa na deň to nebude, ale inej cesty, inej alternatívy jednoducho niet a nepočul som to ani vo vystúpení pána Fica." 
Robert Fico, poslanec NR SR(Smer): "Toto predsa nikto nespochybňuje, my iba hovoríme, že pokiaľ bude pokračovať tento štýl ekonomickej a sociálnej politiky na Slovensku ,nebude za tých najmenej 39 rokov, ale bude to podstatne viac . Voláme po zásadnej zmene vnútornej hospodárskej  a sociálnej politiky. Inak my stále konštatujeme, vstup do Európskej únie je príležitosť, ale prosím nemaľujte raj na Zemi, najmä pre starších ľudí , nemaľujte raj na Zemi." 
Mikuláš Dzurinda, predseda vlády SR(SDKÚ): "Ty už dlhodobo spôsobom tebe vlastným a vlastne naozaj je to stále to isté, nekonštruktívne, stará populistická obohratá platňa." 
Páni, túto výmenu názorov končíme, posunieme  sa trošku ďalej. Hovorilo sa o nedostatkoch, ktoré by ste mali aj vy určitým spôsobom zanalyzovať, vyhodnotiť. Konkrétne sú tam ešte výhrady, okrem teda U.S.Steel a nadprodukciu ocele, sa týkajú chýbajúcej poľnohospodárskej platobnej agentúry, dokončenia alebo finalizácie systému Ajax, teda systému , ktorý by mal slúžiť na monitorovanie pozemkov a na základe toho čerpania peňazí z Európskej únie. Sú to veci , ktoré sa v podstate  už riešia, najmä tento Ajax sa rieši už niekoľko rokov. Myslíte si , že za tých pár mesiacov, ktoré nám zostávajú , sa to už teraz bude dať definitívne zvládnuť? Pretože zo strany Európskej komisie tam zneli výhrady k tomu , že je to stále iba v štádiu projektu. 
Pál Csáky, podpredseda vlády pre európsku integráciu(SMK): "Samozrejme pán redaktor." 
Ide teda o čerpanie peňazí z Európskej únie? 
Pál Csáky, podpredseda vlády pre európsku integráciu(SMK): "Nie, ide o trošku zložitejší problém. Hneď prvý problém a to je nadvýroba ocele, je príklad toho  , že to , čo hovorí opozícia,  nie je pravda, pretože je zaujímavé, že tento červený bod hovorí de facto o tom, že nedodržíme obsah kapitoly, ktorá sa volá voľný pohyb tovaru, pričom tam sú kvóty, čiže až tak voľný pohyb to nie je. A keď sa pozeráme na tento problém z hľadiska Slovenskej republiky, tak my by sme tam mohli mať zelený bod aj z hľadiska  Európskej únie, keby sme pristúpili  hneď v prvom kroku na požiadavku Európskej únie. Neurobili sme to a vláda ochraňuje veľmi  jednoznačným spôsobom záujmy našich občanov, ktorí pracujú v U.S. Steele. V tom je teraz podstata problému. O tom teraz negociujeme a ja som presvedčený , že nájdeme riešenie, ale keď sa pozrieme na tento problém z hľadiska Slovenskej republiky, tak to nie je červený problém, pán Fico , alebo červená téma, ale možno zelená téma, pretože hovorí o tom, že Slovenská republika nie že v oblasti výroby ocele  nepripravená na členstvo  v Európskej únii, ale  príliš dobre pripravená . A Slovenská republika a U.S.Steel predstavuje svojou trošku dravšou politikou problém pre výrobcov ocele aj v iných členských krajinách. Takže myslím si , že problém je riešiteľný a netreba vyvolávať tu neduhy a netreba zastrašovať občanov, pretože to sa nám môže pomstiť. Čo sa týka." 
Robert Fico, poslanec NR SR(Smer): "Povedzte ako to chcete riešiť. Prepúšťaním zamestnancov? 6000 ľudí chcete prepustiť?" 
Pál Csáky, podpredseda vlády pre európsku integráciu(SMK): "Nehovorte nezmysly." 
Robert Fico, poslanec NR SR(Smer): "Povedzte ako to chcete riešiť . Čakáme na odpoveď." 
Pál Csáky, podpredseda vlády pre európsku integráciu(SMK): "Pán Fico, minulý týždeň po rokovaní vlády sme odovzdali notepad, to znamená verbálnu nótu Európskej komisii, kde sme načrtli riešenie. Teraz som dostal neoficiálne signály o tom, že smer je dobrý, nie Smer politická strana, smer riešenia je akceptovateľný  pre Európsku komisiu a ideme o tom debacírovať . Idem tam vo štvrtok a v piatok, v piatok aj vás aj verejnosť budem informovať ako stojíme v tejto oblasti." 
Ešte sa opýtam  na margo toho U.S.Steel. Myslíte si , že naozaj sú relevantné aj výhrady, ktoré zaznievajú , že v podstate za týmto , za touto kritikou Európskej komisie do istej miery môžu stáť aj záujmy európskych koncernov oceliarskych firiem? 
Pál Csáky, podpredseda vlády pre európsku integráciu(SMK): "Pán redaktor, je to väčší problém, je to problém aj výroby ocele v Európe a v Spojených  štátoch amerických , sú tam veľké záujmy ,ale myslím  si , že problém je riešiteľný a my máme obhajovať záujmy Slovenskej republiky a budeme obhajovať záujmy Slovenskej republiky a záujmy našich občanov, takže  myslím si , že v piatok už môžeme oznámiť aspoň čiastkové riešenie ,čo sa pôdohospodárskych. Keby pán minister Simon bol trošku diplomatickejší pred piatimi týždňami, tam som presvedčený , že máme dva červené body." 
Ako máme tomu rozumieť? 
Pál Csáky, podpredseda vlády pre európsku integráciu(SMK): "Pretože de facto platobná agentúra je odsúhlasená  parlamentom ,zákon je hotový, čaká na podpis a systém formou sapardového systému už de facto funguje, treba to preorientovať na poľnohospodársky fond , ale je to riešiteľné , do konca februára  celá otázka je riešiteľná . Ajax je pripravený zhruba na úrovni 96-97%, podotýkam tam ide o to predovšetkým  v oblasti  pôdohospodárstva v tejto tematike, aby každý meter štvorcový mal vlastného vlastníka, priameho vlastníka a my o tom už desať rokov hovoríme . Takže jedna vec podpora pre pôdohospodárov je jeden problém ,ale druhý problém, my nechceme dotovať, my nechceme aby čo len meter štvorcový mohol byť vykúpený nejakými cudzincami nevhodnými spôsobom." 
Neobávate sa teda, žeby sa tieto výhrady, v tom časovom rámci, ktorý ešte máme samozrejme v rámci toho prístupového procesu nedali stihnúť.  
Pál Csáky, podpredseda vlády pre európsku integráciu(SMK): "Pán redaktor, som si istý , že 30. apríla budú všetky problémy vyriešené. To nie sú také problémy, ktoré by sme my nevedeli. Všetko je rozpracované a my urobíme ešte ďalší harmonogram a budeme to kontrolovať každý týždeň. Dovoľte mi ešte jednu vetu , ja som tiež zhrozený tým, čo tu páni predviedli , predovšetkým pán poslanec Fico , pretože páni, však sme v apríli a máji niekoľkokrát vás vyzvali, ako aj každého intelektuálna na Slovensku, povedzte alternatívu členstvu Slovenskej republiky v Európskej únii. Táto malá krajina alternatívu nemá a prosím vás medzi 94. a 98. rokom niektorí iní predviedli ako sa robí alternatívna cesta , videli sme kam sa dostaneme takýmto spôsobom. Takže myslím si , myslím si , že treba hovoriť s úctou a korektne o téme nášho členstva v Európskej únii a pán Fico každý má perspektívu. Táto cesta ponúka každému perspektívu , pretože, ak by ste prečítali čo i len začiatok národného rozvojového plánu, tak by ste tam videli, že teraz máme HDP na hlavu obyvateľa na úrovni 48% priemeru Európskej únie a v roku 2006 aj použitím európskych fondov chceme dotiahnuť na 54%. Vy môžete povedať , že to je málo, proste taká je východisková situácia tejto krajiny. Ale situácia sa bude postupne zlepšovať a toto je alternatíva pre každého. A keď budeme na Slovensku aj medzi občanmi , alebo medzi inými , aj ekonomickými subjektami vyvolávať takúto averziu voči Európskej únii, tak to urobíme strategickú chybu, pretože v Európe sa nájde ten, kto bude mať víziu, kto bude chcieť a kto sa bude vedieť presadiť. A myslím si , že táto krajina na to má , ale nie takýmto štýlom , ako to robíte vy." 
Dobre. Pán Tkáč.

Vojtech Tkáč, poslanec NR SR(Ľudová únia): "Toto bol jasný príklad populizmu , len chcem povedať kto tu je a kto tu nie je za či proti Európskej únii. Ja znovu verejne vyhlasujem a tak sme aj viedli svojich členov, či sympatizantov , aj verejnú mienku sme ovplyvňovali tým, že treba ísť do Európskej únie a nikto proti tou nič nemá , ale  nie do tejto Európskej únie, ktorá sa teraz kdesi poza humnami na medzivládnej konferencii pripravuje. Veď od roku 2009 vážení páni by Slovensko bolo smiešnym malým regiónom , ktorý nebude mať absolútne žiadne právomoci v tejto superštátnej veľmoci vystupovať .Od roku 91 bola šoková terapia. Pán podpredseda spomínal tu atribúty. Atribútmi sú voľný pohyb tovaru, služieb a kapitálu , ale voľný pohyb osôb sa v plnom rozsahu, kde platí aj pohyb za prácou , či za vzdelaním , uskutoční až v roku 2001, pretože od roku 2004 je sedemročné obdobie. Bodaj by sa to skracovalo . Toto nie je kritika ani tejto vlády, alebo nie je to niečo čo straší občanov. To sú reálne fakty. Bol náš výbor pre sociálne veci a bývanie v Bruseli pred niekoľkými týždňami. Štatistiky jasne  dokumentujú z hľadiska aj toho , čo ste spomínali podiel HDP na jedného obyvateľa je z najnižších vo vzťahu ku prístupovým krajinám . Máme štatistické údaje o nezamestnanosti. To , čo dnes vo virtuálnej realite sa  tvrdí aká je nezamestnanosť , je lož, pretože tí nezamestnaní tu sú a sú dokonca vyradení z dôchodkového systému , je tu celý rad faktorov, ktoré hovoria o tom , že naši poľnohospodári pôjdu  do Európskej únie od 1. apríla ako najchudobnejší , ako ľudia alebo sektor ekonomiky s najnižšími , najnižšou pomocou štátu. Sú tu dôchodcovia , sú tu genocídne platy a je tu zdevastované zdravotníctvo. Takže v tejto súvislosti nie sú ani strašenie, ani útok na vládu , je to jednoducho realita a buď si teraz jasne povieme , že chceme vedieť  a budeme vedieť čo bude 2. mája 2004, ale zároveň čo bude v roku 2009 a do takejto Európskej únie, ktorá sa teraz chystá v podstate ako superštát, odmietame jednoducho ísť a toto je otázka politickej sily na Slovensku. A my sme jasne si sformulovali čo sú národné a štátne záujmy, aby sa jasne povedalo, že sa vlastne nedodržuje uznesenie Národnej rady vo vzťahu ku medzivládnej konferencii, čo sa tam má vyjednávať. Tam sa jednoducho ustupuje. Vrátane diskusie s nemeckým kancelárom . Chcem v tejto súvislosti jasne uviesť , že nechceme Spojené štáty európske a nechceme superštát. Už sme v jednej federácii boli. Tá federácia, ktorá sa chystá, je omnoho horšia, než tá , ktorú sme už zažili. Takže v tejto súvislosti treba jasne povedať , že to sú východiská, ktoré nie sú príliš realistické a dobré a že nie sú ani pre občana výhodné. Otázka kto akým spôsobom sa zachová po vstupe do Európskej únie, to je už naša spoločná zodpovednosť." 
Dobre, krátko pán premiér. 
Mikuláš Dzurinda, predseda vlády SR(SDKÚ): "Pán Tkáč, keď som prišiel z rokovaní medzivládnej konferencie, pozval som všetky parlamentné politické strany, aj vás, ako predsedu jednej z týchto politických strán ,som tam pozval . Prekvapujete ma, lebo ste tam nič takého nepovedali. Zrejme sa hodí prísť do štúdia a pred televíznymi kamerami si vymýšľať a takou ľahšou , krajšou , populárnejšou cestou sa snažiť získavať body. Nepovažujem to ani za pravdivé , ani za charakterné. Opakujem ešte raz. Sedeli sme v Národnej rade spolu za stolom. Ani jedna takáto veta z vašich úst nevyšla. A ja viem prečo nevyšla. Pretože nie je na to dôvod, pretože v rokovaniach medzivládnej konferencie veľmi striktne dodržiavame závery vlády ,ale aj odporúčania Národnej rady, pretože nie sú vôbec v nijakom rozpore. PO ďalšie, no naozaj nestačíme superštátom, keď ide o ústavnú zmluvu, keď vieme, že je tam celý rad oblastí a zostane celý rad oblastí , kde budeme rozhodovať len so súhlasom všetkým konsenzov. Viete veľmi dobre ako aj mne záleží, aby takéto oblasti , kde budeme rozhodovať iba dohodou , aby medzi ne patrila daňová politika, sociálna politika a mnohé ďalšie, kultúra samozrejme, aby sme z tej svojej identity nič nestratili , naopak ,aby sme posilnili a samozrejme, aby sme získali aj novú identitu, európsku.  A nedá mi ešte raz sa vrátiť k tomu. Považujem za veľmi nepekné voči ľuďom hovoriť o tom, akí chudobní vstupujeme do únie, keď pán Csáky sa veľmi poctivo a seriózne pokúsil ukázať ako to bude povedzme v roku 2006, ak si tempo rastu udržíme. Ak je naozaj pravda to a to sú čísla, že sme vlani mali hospodársky rast 4,4 % , ak je pravda, že bol štyrikrát rýchlejší ako je priemer Európskej únie, no tak mi povedzte, že vy ste schopný zabezpečiť päťkrát taký rýchly rast,  šesťkrát taký rýchly rast, len nehovorme o tom, že nebodaj tú úroveň hrubého domáceho produktu na hlavu sme vybavili za tých päť rokov my, keď vieme, akú situáciu sme dedili  v ekonomike najmä po roku 1989. No a ešte možno jedna takáto poznámka, že je úplne jasné a úplne evidentné , že pri rokovaniach medzivládnej konferencie sa musí narodiť kompromis, že to je dobré pre nás všetkých, že Európa nemôže stáť, že to je predovšetkým o obrane a bezpečnosti a v konečnom dôsledku samozrejme veľmi dobre viete, že prídeme s ratifikáciou európskej ústavnej zmluvy. " 
Páni, len vás chcem ešte upozorniť v rámci tejto diskusie, pridržiavajme sa naozaj.... pripravenosti Slovenska na vstup do Európskej únie, v rámci hodnotenia , pán Tkáč, v rámci hodnotiacej  správy Európskej komisie o ústavnej zmluve nesporne ešte budeme hovoriť, bude na to príležitosť . Takže zostaňme pri hovoríme o tom ako sme pripravení.  
Vojtech Tkáč, poslanec NR SR(Ľudová únia): "Len dve vety. Na tom stretnutí skutočne pán premiér informoval o priebehu medzivládnej konferencie a tam som v mene Ľudovej únie jasne formuloval veci , že v súvislosti s tým, ako sa vyvíjajú tieto rokovania a že tu hrozí superštát, že sme  za to ,aby občania v referende rozhodli , či ústavnú zmluvu akceptujú alebo nie, pretože referendum , ktoré prebehlo , bolo o zmluve z Nice a bolo o tvári Európskej únie takej aká je dnes. Medzitým došlo k vývoju a tie vyjednávania jasne smerujú k tomu , že občania za takýto typ Európskej únie nehlasovali. " 
Dobre, ak dovolíte, ja sa chcem spýtať na to ,aby sme sa posunuli trošku ďalej. Chcem sa ešte predtým opýtať , hovorili sme o tých červených bodoch . Sú tu takzvané oranžové body, isté upozornenia Európskej komisie, čo  ďalej teda ešte s tou legislatívou , ktorá sa týka najmä financovania politických strán, lobingu , konfliktu záujmov, antidiskriminačný zákon, ako to ďalej teda riešiť? 
Robert Fico, poslanec NR SR(Smer): "Ja by som chcel zareagovať jednou vetou. Nie je korektné pán podpredseda vlády, ak otvárate otázku alternatívy pre Slovensko. Všetky politické strany na Slovensku sa prihlásili k Európskej únii a keby opozícia nepodporila referendum, tak referendum nie je úspešné. Takže nie je to korektné z vašej strany. My len hovoríme o tom, že ak bude pokračovať tento štýl sociálno-ekonomickej politiky, ktorú robíte, tak sa priblížime nie o tých plánovaných  39 rokov, to nie je môj výmysel, to robia fundované organizácie, inštitúcie, ale bude to o 50-60 rokov, ale  poďme k tej hodnotiacej  správe. Hodnotiaca správa samozrejme sa dotkla okrem iného aj U.S.Steelu . Tu ale stojí otázka aj trošku inak. Ak sme v roku 1999 podpisovali zmluvu s U.S.Steelom , tak sme predsa vedeli aké sú požiadavky Európskej komisie a Európskej únie pokiaľ ide o výrobu ocele a pokiaľ ide o podmienky tohto typu priemyslu na Slovensku. Takže dnes, ak sa budú hľadať nejaké riešenia, kladiem si otázku prečo v roku 1999 boli prijaté rozhodnutia o nadštandardnej štátnej pomoci americkej spoločnosti . A ak  dnes budú negatívne riešenia, pretože ja neverím, žeby mohli byť pozitívne riešenia, tak pôjde to pravdepodobne na úkor ľudí, ktorí tam robia. Čo mňa najviac zaujalo z hľadiska hodnotiacej správy je okrem iného aj útok na zákon o obchodných reťazcoch. Je to hodnotiaca správa, dovolím si na to zareagovať. Považujem za vrcholne nekorektné zo strany Európskej komisie, ak otvára problém  obchodných reťazcov teraz. Keď sa zákon prerokovával v parlamente, Európska komisia nepredložila žiadne pozmeňujúce návrhy, ani žiadne pripomienky. Zákon sa schválil, bol v parlamente schválený aj hlasmi vládnej koalície,  predovšetkým Aliancie nového občana. Zrazu tri mesiace po prijatí zákona prichádza Európska komisia s tým, že zákon buď treba zásadne zmeniť, alebo ho treba zrušiť. Toto odmietam, pretože dnes je úplne evidentné , že tu je tlak obchodných reťazcov, medzinárodných obchodných reťazcov , ktoré majú na Slovensku Clondaik . Také zisky, ako majú obchodné reťazce na Slovensku, nemajú nikde v západnej Európe. Takže pokiaľ ide o obchodné reťazce, odmietame rušenie tohto zákona, pretože nemienime nechať slovenských dodávateľov vystavených praktikám, ktoré sú naozaj kruté. Zaknihovanie výrobkov, jednoducho sú to veci, o ktorých sa občanom Slovenskej republiky ani nesníva. A nadväzuje druhý ten bod, ktorý sa nachádza v hodnotiacej správe a to je kvalita potravín. Pán predseda zas ste to otočili trošku inak. Otázka je , kde mali vziať slovenské potravinárske firmy za posledných niekoľko rokov finančné zdroje na to, aby dokázali mať takú kvalitu, teraz nejde o kvalitu výroby. My dobre vieme, že slovenské výrobky sú z hľadiska kvality v poriadku, tu ide o prostredie, v ktorom sa tieto výrobky vyrábajú , čiže ide o úroveň hygieny, ide o úroveň technologického spracovania. Pokiaľ ide kvalitu slovenských potravinárskych výrobkov, táto je naozaj na vysokej úrovni. Kde mali vziať peniaze na takúto reštrukturalizáciu ,alebo rekonštrukciu svojich firiem , keď 30% zdrojov slovenské potravinárske firmy dávajú obchodným reťazcom v podobe letákov, akcií, ďalších a ďalších vecí. Čiže to sú ďalšie vyjadrenia k tomu bodu." 
Pán Csáky.

Pál Csáky, podpredseda vlády pre európsku integráciu(SMK): "Tak začneme." 
Začnime tým a potom sa vráťme k tým antidiskriminačným... 
Pál Csáky, podpredseda vlády pre európsku integráciu(SMK): "... správne postavená otázka, obávam sa tiež  je to politická téma. Bezpečnosť potravín, bezpečnosť potravín, tak , ako ste vy nastolili vôbec problém nestojí tak . Sú to tri podproblémy. Po prvé je to legislatíva , v tejto chvíli chýbajúca legislatíva, ktorá hovorí o tom, aké chemikálie a čo všetko sa môže používať v pôdohospodárstve a aj pri potravinárskom priemysle. Návrh alebo novela zákona je už v parlamente. Nadväzne na to vláda vydala nariadenie, bude to doriešené do konca januára. Druhým takýmto problémom je, že sa staneme shengenskou hranicou de facto Európskej únie a máme garantovať, že všetky potraviny, ktoré sa dostanú do Európskej únie cez naše územie, budú v poriadku. Fytosanitárna stanica v Nižnom Nemecku už je hotová, čaká na kolaudáciu, Čierna nad Tisou bude do konca decembra, ostáva ešte bratislavské letisko , ale to môžeme riešiť  transportom cez Schwechat , takže toto veľký problém nie je. A tretia problematika je len tá malá časť, čo ste vy hovorili , že nie všetky výrobcovia sú pripravení na dosiahnutie tej kvality, ktorú požaduje Európska únia. Povedzme si , aj občanom, že ide o zabezpečenie zdravej výživy, ide o zdravie občanov, takže nemyslím si , že to je nejaká tvrdá požiadavka, svojúčelná zo strany Európskej komisie. A tu každý rok boli výrobcovia vyzývaní ,aby sa prispôsobili  týmto podmienkam. Teraz ministerstvo pôdohospodárstva hovorí , že tie kapacity, ktoré v tejto chvíli , dnes máme dostačujú na slovenský export, to znamená krajina a výrobcovia nebudú trpieť, len niektoré pracoviská možno áno a možno nebudú." 
Kvôli tým hygienickým normám by mohli byť  niektoré podniky odstavené , respektíve, že sa nedostanú na ten európsky trh? 
Pál Csáky, podpredseda vlády pre európsku integráciu(SMK): "Je pán redaktor, ale budú musieť potom výrobcovia využívať služby iných takýchto pracovísk, ale ešte raz , je to aj ich chyba, čo sa týka obchodných reťazcov. Pán poslanec veľmi dobre viete, že vláda tomu vášmu návrhu zákona dala negatívne stanovisko. Myslím si , že poslanci ANO sa nesprávali právne, keď podporili tento zákon, ale prosím, ja nechcem teraz vyniesť súdy. Rozhodne je tam šesť takých bodov, ktoré, s ktorými nemôžeme súhlasiť, pretože je to záujem našich občanov, aby sme odstránili... zákona, nemôžu tam byť znevýhodnené, nemôžu tam byť vytvorené , alebo možnosť na vytvorenie korupčného prostredia, čiže nerovnosť nemôže tam byť , pán poslanec, takže tieto veci  myslím si , že prinajmenšom musia byť odstránené z tohto zákona. Antidiskriminačný zákon myslím si , že je možné prijať antidiskriminačný zákon do30. apríla. Ja veľmi dúfam, že sa dohodneme vo vládnej koalícii. " 
Prečo to doteraz nebolo možné? 
Pál Csáky, podpredseda vlády pre európsku integráciu(SMK): "Pán redaktor, sú na to rôzne politické názory vo vládnej koalícii. Chce to ešte čas. Dohodli sme sa, že ten čas dostaneme, pán Lipšic a ja do 31. januára a prídeme s určitým riešením , ale zase celkovo len jedna veta. Páni túto obhajujú akože národné záujmy, pričom vonku sú ticho , v parlamente sú ticho a pred kamerami rečnia. Toto nie je celkom seriózne pán redaktor. Myslím si , že Slovensko má šancu na to, aby zaujalo dôstojné miesto v Európskej únii a táto vláda Slovenskú republiku tam dostane dôstojným spôsobom." 
Dobre, pán premiér.

Mikuláš Dzurinda, predseda vlády SR(SDKÚ): "Je mi trošku ľúto , keď počúvam, poviem to úprimne a otvorene toľký cynizmus od pána poslanca Fica. Pán poslanec Fico neustále útočí na to akú zlú sociálnu politiku robíme. Ako keby som naozaj nevedel, že niektoré reformy sú bolestivé a je mi to aj ľúto , že doliehajú na ľudí. Ale vie veľmi dobre, že bez týchto reforiem sa nepozviechame. Ani v sociálnej oblasti , ani v dôchodkovej oblasti , ani v iných ďalších. Ja chodím veľmi veľa medzi ľudí a je mi to aj ľúto a vnímam to ako istý cynizmus,  keď hovorí akt, ktorý je v aktívnej politike, je poslancom Národnej rady a zároveň práve v tomto čase zakladá veľkú firmu , má obrovské plány ako budovať domy, byty." 
Robert Fico, poslanec NR SR(Smer): "Štandardné byty." 
Mikuláš Dzurinda, predseda vlády SR(SDKÚ): "Prerábať , robiť biznis a jednoducho on bude rozprávať a roniť slzy nad sociálnou politikou sociálnej vlády. " 
Robert Fico, poslanec NR SR(Smer): "Ešte že máte silný argument." 
Mikuláš Dzurinda, predseda vlády SR(SDKÚ): "Rovnako, ale iste, ale rovnako to považujem za nepekné a mrzí ma to , keď počúvam sugestívne otázky kde mali zobrať tie finančné  zdroje ľudia, podniky, no tak myslím, že pán poslanec Fico by mohol poradiť, keď má také obrovské plány, kde je možné zohnať finančné zdroje. A po tretie ten cynizmus naozaj antidiskriminačný zákon a obchodné reťazce, najmä obchodné reťazce. No tak bol to pán poslanec Fico, ktorý pretlačil tento zákon a vedeli sme, že to nie je dobrý zákon. Vedeli sme, že to bude oranžový bod a že budeme musieť jednoducho to opravovať nakoniec v Národnej rade." 
Lebo problém je v tom, že za to hlasovali niektorí poslanci vládnej koalície. 
Robert Fico, poslanec NR SR(Smer): "Poslanecký klub strany Smer nemôže predsa schváliť sám zákon v parlamente. Na to treba nadpolovičnú väčšinu  prítomných poslancov. Za zákon  zahlasovali poslanci vládnej koalície a tento zákon prešiel. Ak sa bavíme o tých potravinárskych firmách, budem veľmi konkrétny  a odpoviem na to. Slovenská verejnosť vôbec napríklad nevie, že keď potravinárska firma dodáva výrobky do obchodného reťazca, tak napríklad platí aj za tie letáky, ktoré ľuďom vypadávajú z poštových schránok. Slovenská verejnosť nevie, že na tie akcie  v obchodnom reťazci , ak je výrobok znížený 20% na cene, že to platí slovenský dodávateľ potravín. Jednoducho ja som to už povedal, 30% zdrojov musia slovenské potravinárske firmy často vynakladať na rôzne poplatky, ktoré sme chceli zakázať týmto zákonom. Ak zákon zrušíte, vystavíte slovenský potravinársky sektor a dodávateľov  neuveriteľnému tlaku a nikdy nebudú mať zdroje na to, aby sa dokázali priblížiť normám, o ktorých teraz hovoríme. Takže nevytĺkajme z čohosi kapitál, čo jednoducho nie je pravda. Hľadáme riešenie, aj toto je jedno z riešenie ako zachovať zdroje v slovenskom potravinárskom priemysle, aby dokázali sa prispôsobiť tomu , čo sa jednoducho od nich požaduje. Pán predseda vlády, ak hovoríte o reformách a ďalších veciach. Čo sú to za reformy v sociálnej oblasti? Veď je to obyčajné drancovanie ľudí , veď je to obyčajné zdražovanie , je to obyčajné znižovanie životného štandardu. Prosím nepoužívajte  slovo reforma, lebo slovo reforma nepatrí takýmto rozhodnutiam." 
Mikuláš Dzurinda, predseda vlády SR(SDKÚ): "Ale tebe sa štandard veľmi zvyšuje." 
Vojtech Tkáč, poslanec NR SR(Ľudová únia): "Ak dovolíte, ja by som si tiež poprosil o slovo, lebo si vyprosím to , čo pán vicepremiér tu predviedol, že poslanci sú vonku ticho , v parlamente sú ticho a pred kamerami hovoria, Pán vicepremiér, v Rade Európy som dôsledne bojoval za štátne záujmy Slovenskej republiky, keď zákon iného štátu mal platiť pre krajanov na Slovensku. Veľmi razantne, jednoznačne sme dosiahli v Rade Európe to , že Rada Európy oceňuje tento počin a celú politiku našu v parlamentnom zhromaždení Rady Európy som kedykoľvek ochotný vám dokumentovať .Parlament je skutočne ticho, parlament slovenský vo vzťahu ku integračným  procesom, aj ku prístupovej zmluve jednoducho nechce diskutovať. Bol to poslanec za Ľudovú úniu , ktorý predložil  návrh ,aby sme podklady pre monitorovaciu a túto hodnotiacu správu, aby sme prerokovali v parlamente, bola to vládna koalícia, ktorá pred niekoľkými hodinami doslova tento bod vyradila z programu. Parlament jednoducho nediskutuje a parlament mal vytvoriť už aj ústavné predpoklady pre to, aby sa vytvorila veľká , veľký výbor, ktorý by koordinoval a kontroloval všetkých našich vyjednávačov vo vzťahu k Európskej únii. Bude zrejme odpočet dávať pán premiér vo vzťahu k tomu, ako postupovala slovenská delegácia na medzivládnej konferencii. Znovu opakujem , bez osobných nejakých vzťahov a je mi ľúto , že takáto zásadná  otázka tu končí na populizme, cynizme a na osobných útokoch. Vážení, jednoducho od roku 2009 Slovenská republika bude smiešnym regiónom Európy a do tejto superfederácie sa rúti celé vyjednávanie okolo ústavnej zmluvy. Keď sme o tom  diskutovali , že chceme referendum , medzitým od pôvodného variantu Konventu sa európska zmluva postupne vyvíja a mení v neprospech malých štátov. Tu je skutočne snaha ovládnuť túto Európu v rámci Európskej únie. To nie je proti integrácii, to je len o tom, že je treba jasne si sformulovať a diskutovať o európskych, aj slovenských štátnych záujmoch. Dovoľte ešte krátky príklad, skutočne 30 sekúnd. Keď som dával v intenciách už prístupovej zmluvy, ktorú pán premiér okrem iného ratifikoval v Aténach. Bol som členom tejto delegácie. Napríklad pozmeňujúce návrhy o zákone o vysokých školách, kde je doslova uvedená Slovenská zdravotnícka univerzita a sú tam jasné argumenty na európske normy, tak časť vládnej koalície jednoducho bola ochotná temer až fyzicky útočiť na tých , ktorí to presadzovali. Čiže to isté platí pre antidiskriminačný zákon. Niektorí do Európskej únie chcú ísť , ale odtiaľ potiaľ. To jednoducho takýmto spôsobom skutočne toho 1. mája nebudeme môcť sa všetci pozrieť medzi oči." 
Páni, naozaj len krátke reakcie. Ešte v rámci toho vás poprosím, že či jednoducho je naozaj reálne očakávanie, že budeme schopní vstupom do Európskej únie , schopní čerpať v plnej miere tie prostriedky z Európskej únie, tak ako sa malo predpokladať podľa tých projektov a podľa tých krokov, ktoré sa... 
Mikuláš Dzurinda, predseda vlády SR(SDKÚ): "Už sme vytvorili maximálne predpoklady a myslím si , že v tom budeme pokračovať. Ale ešte dve, tri poznámky. Odpočet v Národnej rade, no už som povedal, pán poslanec teda, že bol som jednak s vami na  úvode predsedov strán, ale veď už som skladal prvý odpočet v Národnej rade. Neviem či ste tam boli alebo neboli, bol tam minister zahraničných vecí, dostal som kopu otázok, ani jedna otázka nebola, ani jedno vystúpenie poslancov nebolo v tom duchu, žeby sme budovali nejaký superštát, žeby sme sa spreneverili vlastným záverom, alebo odporúčaniam Národnej rady. Tá debata bola vysoko korektná a  veľmi, veľmi konštruktívna . A naozaj ma trošku mrzí a považujem to za skrivodlivé voči ľuďom hovoriť o Slovensku ako  o nejakom smiešnom kúte v Európe, veľmi bolestivé, veľmi , veľmi nepekné , veľmi nepravdivé. Slovensko vlani malo najsilnejší hospodársky rast spomedzi všetkých krajín V4. Keď porovnáme mnohé ďalšie parametre, tak vidíme , že naozaj máme dobrú perspektívu , dobrú šancu. Slovensko si získalo rešpekt a takto rozprávať o našich ľuďoch a o krajine si myslím." 
Vojtech Tkáč, poslanec NR SR(Ľudová únia): "Ale veď to prekrúcate pán premiér, prepáčte. Ja som hovoril o tom, že Slovenská republika ako subjekt medzinárodného práva ak skončí superštát tak ako sa chystá, bude skutočne zanedbateľný v regiónoch." 
Mikuláš Dzurinda, predseda vlády SR(SDKÚ): "To vôbec nie je pravda a toto nehrozí pán poslanec ." 
Krátko už len pán Csáky a pôjdeme na ďalšiu tému. 
Pál Csáky, podpredseda vlády pre európsku integráciu(SMK): "Tri, tri , tri veci , po prvé , pán Fico v tom vašom zákone realita je úplne iná ako ste interpretovali pred chvíľou. Prosím, aby ste to prečítali v akej forme to prešlo v Národnej rade, po druhé, páni povedzme si na rovinu, táto vláda nie je  v ľahkej situácii , ale táto vláda v jednej veci je akceptovateľnou vládou bez konkurencie. Že ako vláda teraz robí tri veci naraz. Pán poslanec, modernizujeme štát, riešime tie nahromadené problémy, ktoré tu nikto neriešil za 15 rokov uplynulých, plus vstupujeme do Európskej únie. " 
Vojtech Tkáč, poslanec NR SR(Ľudová únia): "Šiesty rok to riešite z tých 15-tich." 
Pál Csáky, podpredseda vlády pre európsku integráciu(SMK): "Pán poslanec, toto nie je korektné , že tie problémy, s ktorými táto republika už  zápasí skutočne niekoľko rokov a táto vláda to chce riešiť, spojíte s našim vstupom do  Európskej únie, to nie je pravda. Tento štát musíme novelizovať či vstúpime ,alebo nevstúpime do Európskej únie, oddlžiť napríklad zdravotníctvo , riešiť problémy školstva, riešiť problémy v sociálnej oblasti musíme, či vstúpime alebo nevstúpime do Európskej únie a opozícia a to je základná otázka. Ak vstúpime do Európskej únie, tak opozícia sa má správať proste inteligentným spôsobom. Opozícia má organické postavenie v demokratickej štruktúre a vy máte možnosť dávať alternatívy, ale nie takýmto nevhodným spôsobom stále útočiť  na každý krok. A ešte k superštátu jedna veta. Pán poslanec, Kisinger sa pýtal a trošku tak cynicky Európa čo to je, povedzte mi telefónne číslo. Európa kolonizovala pred 500 rokmi iné časti sveta z toho dôvodu, že bola vyspelejšia. Teraz sa hrá o to ako bude vyzerať svet o 50 rokov. Žijeme v globalizujúcom sa svete a Európska únia musí reagovať na tie výzvy, čo predstavujú ekonomicky a iným spôsobom Spojené štáty americké , Japonsko, Čína a ďalšie veľké veľmi silné centrá v Európe. Takže Európa buduje, áno buduje na centrálnej úrovni veľmi silné postavenie v takých oblastiach, kde z globalizujúceho hľadiska alebo hľadiska globalizujúceho sa sveta chceme byť silným súperom, ale na druhej strane v tej ústave je jasne napísané, že v iných oblastiach ostanú kompetencie tu na Slovensku. Slovenský parlament a slovenská vláda bude rozhodovať." 
Budeme schopní čerpať tie peniaze z Európskej únie? Dobre,  zostáva nám na to ešte šesť mesiacov.

29.11.2003
12:10 Sobotné dialógy
MODERÁTORKA: Nora Gubková
29.11.2003    Rádio Slovensko    str. 02   12:10 Sobotné dialógy
            
MODERÁTORKA: Nora Gubková HOSTIA: Mikuláš Dzurinda, premiér SR, Róbert Kotian, týždenník Formát, Martin Hanus, Domino fórum 
Nora Gubková: „Dobrý deň aj vám pán premiér, vitajte v Slovenskom rozhlase.“ 
Mikuláš Dzurinda, premiér SR: „Ďakujem.“ 
Nora Gubková: „Vari by sme mali začať tým najhorúcejším a najaktuálnejším. Len pred pár minútami prišla správa z prezidentského paláca, že pán prezident sa rozhodol nepodpísať novelu zákona o veľkej privatizácii. Takže, vaša bezprostredná reakcia.“ 
Mikuláš Dzurinda, premiér SR: „Už sme si, pravdu povediac, na to zvykli. A zvykli sme si na to, že pán prezident, podľa môjho názoru, nie celkom rešpektuje rozdelenie kompetencií tak, ako o tom hovorí Ústava Slovenskej republiky. Minimálne v tej oblasti ducha nášho základného zákona, lebo formálne všetci vieme, že to právo tam je, vrátiť zákon, a vždy sme ho rešpektovali a rešpektujeme, aj rešpektovať budeme. Na strane druhej z povahy veci a z rozdelenia kompetencií je evidentné, že za výkon hospodárskej politiky nesie zodpovednosť vláda. A zákon o veľkej privatizácii je v eminentnom záujme všetkých občanov a ekonomiky, sociálnych reforiem a ďalších záležitostí. Takže, beriem to na vedomie a verím, že tak ako v celom rade ďalších prípadov, po rokovaní v národnej rade aj tento zákon nadobudne účinnosť, lebo ho veľmi potrebujeme. Potrebujeme ho preto, aby sme mohli ešte pomôcť niektorým firmám, ktorým privatizácia pomôže, a samozrejme, potrebujeme ho aj preto, aby z výnosov takto získaných, sme podporili rozumné záležitosti, rozumné pre občanov, pre ľudí.“ 
Nora Gubková: „Pán premiér, znamená to, že ste si istý, že nájdete dosť hlasov, konkrétne 76 na to, aby sa v podstate ten zákon opäť schválil tak, ako si to vláda nakreslila?“ 
Mikuláš Dzurinda, premiér SR: „Nie som si istý. Ale budem sa o to spolu usilovať.“ 
Nora Gubková: „Zaujímavá odpoveď. Takú sme možno z vašich úst ešte nepočuli.“ 
Mikuláš Dzurinda, premiér SR: „Ale áno, ale áno. Často tak toto hovorievam. Budete sa ma viackrát pýtať, pýtate sa ma to už šiesty rok, či mám istotu, či som si istý, či viem garantovať. V ťažkých témach a hlavne, keď je krehká väčšina v národnej rade, napínať svaly sa dá, ale je to také nie celkom poctivé, pravdivé. Budem sa usilovať a myslím si, že naozaj taká reálna šanca, že ten zákon napokon opäť prejde, tu je.“ 
Nora Gubková: „Róbert Kotian doplní.“ 
Róbert Kotian, týždenník Formát: „Pán premiér, vy sa pravidelne stretávate s pánom prezidentom a s predsedom parlamentu. Konzultujete niekedy aj tieto problémy, ako sú vracanie zákonov? Pán prezident vrátil 150 zákonov za svoje funkčné obdobie. Povedzme, že vrátil, vráti alebo vrátil zákon o privatizácii. Schválite ho na najbližšej schôdzi, je to možné. Ale, ak vám vráti, teoreticky, ak by vám vrátil zákon o štátnom rozpočte, tak to bude oveľa väčší problém. Nedá sa týmto problémom predchádzať?“ 
Mikuláš Dzurinda, premiér SR: „Tak nie celkom si viem predstaviť celkom ako, pretože máte pravdu v tom, že sa pravidelne stretávame. Máte pravdu aj v tom, alebo teda môžem to doplniť asi o také, takú skúsenosť, že aj som takú istú snahu viesť konzultácie na túto tému mal. Aj vopred. Viacerí ministri vedeli navštíviť pána prezidenta a upozorňovali ho na dôležitosť toho alebo onoho zákona, o ktorom sme mohli predpokladať, vzhľadom na doterajšie postupy a postoje pána prezidenta, že by ho mohol vrátiť. No, navzdory tomu vždy, keď sa pán prezident rozhodol, tak tak aj urobil. Takže, takéto konzultácie neprinášali ten efekt, ktorý som postrehol v tej vašej otázke.“ 
Nora Gubková: „Pán premiér, tá situácia sa skomplikovala, keď vlastne vy už stále menej môžete garantovať za koaličnú väčšinu. Vynechajme teraz z toho, ostatné strany, ale predovšetkým u vás doma na pôde SDKÚ. V tejto situácii sa pýtam, zajtra práve sa má váš klub stretnúť a prerokovať spomínaný, už spomínaný štátny rozpočet. Aké máte vedomosti o dochádzke takzvaných Šimkovcov.“ 
Mikuláš Dzurinda, premiér SR: „Nerobil som si dochádzky doposiaľ a neurobil som si ani teraz, ale myslím si, že ten kto je zodpovedný, že príde. Jedna vec je diskusia v politickej strane, jedna vec je názorová platforma, a samozrejme, iná vec je zodpovednosť, ktorú nám dali voliči v parlamentných voľbách. A tú máme všetci 28, alebo teda poslanci 28 v poslaneckom klube Slovenskej demokratickej a kresťanskej únie.“ 
Nora Gubková: „Tá zodpovednosť je také všeobjímajúce slovo. My sme sa tento týždeň aj v Rádiožurnále venovali aj rozpočtu. A všetci argumentovali, že ten kto je zodpovedný, nesmie teraz zaváhať a mal by štátny rozpočet podporiť. Len zrejme to práve tým inkriminovaným poslancom nie celkom stačí. To znamená, aké argumenty budete používať?“ 
Mikuláš Dzurinda, premiér SR: „Keď hovorím o zodpovednosti, tak si myslím, že základným elementárnych výrazom tej zodpovednosti je, že prídu. Veď na počiatku bola, bol problém, že je malý priestor alebo úzky, priúzky priestor na diskusiu. V nedeľu popoludní bude veľmi široký priestor na diskusiu. Prídem ja, prídu všetci ekonomickí ministri, štátni tajomníci, všetci relevantní ľudia z exekutívy. Aj v tej najkonsolidovanejšej politickej strane zákon o štátnom rozpočte vždy prináša napätie. Pretože každý poslanec prichádza zo svojho regiónu. Každý poslanec je nejako profesne alebo záujmovo orientovaný. Záujmom mám na mysli, samozrejme, oblasti, ktorým sa venuje. A keď chce byť dobrým poslancom, tak sa snaží záujem regiónu alebo oblasti, ktorej je reprezentantom školstva, zdravotníctva, dopravy a iných, jednoducho v štátnom rozpočte presadzovať. Ale presne takéto rokovania ako sme si pripravovali na nedeľu, aby bolo aj dosť času, je takým základným dobrým nástrojom, aby sme sa napokon dohodli. Aby sme dali na stôl všetky argumenty, a ak sme naozaj zodpovední a vieme, že krajina štátny rozpočet potrebuje, tak sa jednoducho dohodnúť musíme.“ 
Nora Gubková: „Martin Hanus doplní.“ 
Martin Hanus, Domino fórum: „Pravda je však taká, že Ivan Šimko teraz nefunguje len ako vnútrostranícka platforma, ale dá sa povedať aj ako opozícia voči dnešnej vládnej koalícii, hoci je súčasťou vašej strany. A vopred hovorí, že nebude rešpektovať dohody, ktoré uzavrelo vedenie, ktorého bol ešte nedávno členom. Nedávno ste naložili s Ivanom Šimkom veľmi nemilosrdne v tom zmysle, že ste ho za jedno hlasovanie odvolali aj zo straníckej vládnej funkcie, a teraz sa k tomu nijako verejne nevyjadrujete. Ale z logiky veci by sa očakávalo, že by ste Ivana Šimka mali vyzvať k tomu, aby sa vyfarbil, teda či chce byť súčasťou SDKÚ alebo si založiť novú stranu. Prečo taká opatrnosť?“ 
Mikuláš Dzurinda, premiér SR: „Skôr by som povedal zdržanlivosť. Pretože snažím sa na každého človeka pozerať aj z pohľadu jeho politického zmýšľania, z pohľadu logiky veci, ale aj z pohľadu emócií, ktoré zrejme v tom alebo danom okamihu, sa ho zmocňujú. Nikto nie je stroj. Človek má aj rozum, ale má aj dušu. A tak chcem byť jednoducho trpezlivý a usilujem sa skôr o dostredivú politiku, presne ako ste povedali aj preto, že nereagujem na každý ten výrok. Vy hovoríte, že som naložil nemilosrdne, ale ja si myslím, že takýto nemilosrdný postoj bol hlavne vtedy, keď som potreboval hlas ministra obrany na presadenie cieľa, o ktorom si aj dnes tisíc percentne myslím, že bol v základnom záujme krajiny, kde som predsedom vlády. A ten hlas mi dodnes by bol býval chýbal.“ 
Martin Hanus, Domino fórum: „To ste tým vlastne ohrozili vlastnú vládu, pretože strácate väčšinu.“ 
Mikuláš Dzurinda, premiér SR: „Ale neodbiehajme od témy a hneď neohrozujme. Len si dobre uvedomme veci. Ivan Šimko urobil to, čo sa v každom pokojnom demokratickom režime rieši demisiou ministra. Veľmi ma potrápil. Potrápil SDKÚ, trápil vládnu koalíciu, ja viem, že sa trápi aj on. Ale, predsa keď sa dostane rozhodnutie politického grémia strany, ktorá ma nominovala do vládnej funkcie do rozporu s mojím svedomím, všade, poviem to ešte raz, v kultúrnom civilizovanom svete sa to rieši pokojnou demisiou ministra. A vám som ochotný dať desiatky príkladov. Aj z okolitých krajín. Takže, nepoužívajme nenáležité termíny. S nikým som nemilosrdne nenaložil, urobil som to, čo som urobiť musel, pretože ten hlas vo vláde by mi dodnes chýbal. A tak som sa rozhodol konať preto, aby sme mali vôbec šancu naďalej plniť vládny program. Myslím si, že čas prináša riešenia a každý deň je iný. Myslím si, že to podstatné ale nie je to, či Ivan Šimko bude poslúchať politické vedenie, ako ste povedali, ale že či príde na rokovanie poslaneckého klubu, ktorého je členom a bude argumentovať v oblastiach, o ktorých žiaľ doposiaľ iba čítam, lebo neprišiel už na druhé zasadanie výkonného výboru, ktorého je členom. Nevídavam ho na poslaneckých kluboch, ale teraz je v nedeľu je veľmi dobrá šanca, aby tie svoje argumenty či už rezortu obrany, alebo ako počúvam obcí a miest, alebo niektoré ďalšie dal na stôl a slobodne, úplne rešpektujúc slobodný mandát poslanca, sme hľadali spoločný prienik týchto argumentov.“ 
Nora Gubková: „Skúsme sa v tej diskusii posunúť ďalej, pretože ako sa pozerám na náš agentúrny servis. Ivan Šimko pred niekoľkými minútami zverejnil, že sa ani  na to nedeľné stretnutie nechystá ísť. Je to jasné, že týmto spôsobom to pripomína trochu rozvodové konanie, sa nebude dať ísť do nekonečna, zrejme Róbert Kotian v tomto zmysle doplní.“ 
Róbert Kotian, týždenník Formát: „Ja len jednu drobnú poznámku. Pán premiér, hovoríte slová ako zdržanlivosť, trpezlivosť, dostredivá politika. Váš konflikt s Ivanom Šimkom trval niekoľko dní. Trval niekoľko dní, ktorý nehovorí ani o zdržanlivosti a v kauze pána Mojžiša trval niekoľko dní. V priebehu pár dní nebol ministrom, nebol ani podpredsedom SDKÚ. Mne to pripomína situáciu, aká sa stala Vladimírovi Mečiarovi, keď Pyrrhovým víťazstvom vyhral nad Kňažkom a musel zostaviť menšinovú vládu. Potom vyhral nad Moravčíkom a prišiel o vládu vôbec. Vy ste vyhrali nad Šimkom v priebehu pár dní, a zrazu vám chýba osem hlasov. Nezdá sa mi to ako, či ste mali domyslené, že týmto konfliktom so Šimkom, môžete sa dostať do situácie, kde si na jednej strane vyriešite personálny alebo principiálny spor. Vy hovoríte o principiálnom spore s pánom Mojžišom. Ale na druhej strane prišli ste o podporu, ktorá vám teraz chýba. Mali ste to dostatočne premyslené ten konflikt?“ 
Mikuláš Dzurinda, premiér SR: „Často som čelil otázkam, že či nerobím príliš veľa kompromisov. Či v mojom politickom zmýšľaní je aj taký pojem ako je hodnota.“ 
Róbert Kotian, týždenník Formát: „Či ich nerobíte na nesprávnom mieste, napríklad zase?“ 
Mikuláš Dzurinda, premiér SR: „Aj tak, aj tak áno. No, ale práve na tomto príklade, ale aj napríklad na postoji, keď bola operácia v Kosove, na Balkáne. V postoji, keď začala  vojenská operácia v Iraku a v iných postojom, som sa snažil ukázať, že práve mám veľmi jasno v hodnotách.“ 
Róbert Kotian, týždenník Formát: „Za to vás médiá ocenili, pán premiér.“ 
Mikuláš Dzurinda, premiér SR: „Ale veď to je rozdielny pohľad na to, za čo ma médiá ocenia a za čo ma médiá neocenia, a ja médiá veľmi rešpektujem a veľmi sa teším, že som na najvyššom mieste z pohľadu slobody tlače, ale nemienim robiť politiku podľa médií. Len hovorím o tom, že presne tak principiálne ako som sa správal v oblastiach, za ktoré, ako hovoríte, ma médiá ocenili, som sa rovnako principiálne správne a poctivo zasprával aj v tejto oblasti, keď som sa rozhodol zakročiť veľmi zásadne a tvrdo proti lobbistickej skupine. A tamto nebol priestor pre môj kompromis. To je prvá zásadná poznámka. To nebolo nič osobné. Vylučujem to, čo vidíte vy, ale pritom rešpektujem váš názor, že tu je nejaký personálny problém. Nebol. Tak ako nebol v primárkach, tak nie je dnes a chcem, aby nebol ani zajtra. A po druhé, hovoríte, že mi chýba 8 hlasov. No tak je treba naozaj vyčkať. Máme pred sebou celý rad rokovaní. Ešte nebolo ani jedno. Uvidíme ako budú tie rokovania vyzerať, uvidíme ako budeme schopní sa dohodnúť alebo nedohodnúť. Nuž, ale tak ako už vyše päť rokov hľadám v konečnom dôsledku riešenie, tak budem ho hľadať aj naďalej.“ 
Nora Gubková: „Pán premiér, vy ste spomínali, že budete vyčkávať. A priznám sa, ja vám neverím, lebo vás poznáme ako človeka, ktorý tú partiu si vie rozohrať tak, aby si naozaj v parlamente poistil hlasy, to je fakt. Pripadá tu preto ďalší variant do hry, a to je to, čo ste práve na pôde sobotných Dialógov cirka pred dvoma mesiacmi naznačili, že keď sa nebude dať hrať s tým, čo ponúka koaličná časť parlamentu, tak potom môžu prísť na rad Tkáčovci.“ 
Mikuláš Dzurinda, premiér SR: „Nemyslím si, že ste to parafrázovali správne. A už si ja naozaj nedokážem zabezpečiť, aby ste mi verili.“ 
Nora Gubková: „Hovorili ste o ochote s nimi komunikovať.“ 
Mikuláš Dzurinda, premiér SR: „Už naozaj nedokážem zabezpečiť, aby ste mi verili alebo neverili, ale myslím si, že hovorím jasne a hovorím pravdivo. A myslím si, že tak čas, ako aj teraz ako aj v iných prípadoch, ukáže, že to tak naozaj je. Nechcem nič iné, len nechcem predbiehať rokovania na úrovniach, ktoré sú na takéto rokovania určené. Zajtra, v pondelok ideme do Papierničky, uvidíme. Nemá zmysel dopredu omnoho viac špekulovať, fabulovať, maľovať rôzne hypotetické scenáre. Samozrejme, že keď tá diskusia ukáže, že nám chýbajú hlasy na podporu štátneho rozpočtu, no tak budeme musieť sa zamyslieť, či sa dajú ešte prijať opatrenia a kroky také, aby sme nakoniec pri hlasovaní v národnej rade boli úspešní. To je úplne legitímny, normálny postup. Takto postupuje premiér Miller v Poľsku už rok a pól. Kolega v Poľsku sa dostal do menšinového postavenia pred 18 mesiacmi. Teraz som bol vo Varšave minulého týždňa dva dni, tak som sa ho pýtal, či sa to vôbec dá. A hovorí, že ho to stojí obrovské úsilie, ale rozhodujúce zákony stále v sejme doposiaľ vedia presadiť. Podobne je tomu dnes v Maďarsku, keď kolega Medgyessy zrušil de facto summit premiérov V-4 a Beneluxu 9. decembra, lebo doslova nám povedal, že jeho hlas, tam premiér aj ministri sú aj poslancami, že by chýbal pri hlasovaní o štátnom rozpočte. Takže, vyčkajme to, čo prebehnúť musí. A to sú naozaj kovania na úrovni poslaneckých klubov vládnej koalície, a potom budeme múdrejší.“ 
Nora Gubková: „Uzavrime tú tému poznámkou Róberta Kotiana.“ 
Róbert Kotian, týždenník Formát: „Posledná otázka. Pán premiér, jedna vec je politické rokovania s politickými partnermi alebo potenciálnymi partnermi. Druhá vec je, že proti rozpočtu majú výhrady napríklad aj profesionálne alebo iné zoskupenia. Spomeniem Združenie miest a obcí Slovenska, ktoré má zásadné výhrady proti rozpočtu a voči tomu s akými financiami sa počíta na školstvo, na stredné školstvo, na tie kompetencie, na tie financie, ktoré by mali prejsť na obce a mestá spolu s kompetenciami. Vidíte tam priestor na dohodu, napríklad?“ 
Mikuláš Dzurinda, premiér SR: „Toto sme už riešili šesťkrát, čo si pamätám. Šesťkrát som bol pri schvaľovaní štátneho rozpočtu. Obce a mestá boli prítomné stále. Až ma prekvapuje, ako často sa vlastne o tejto téme diskutuje. Tak ten čas rýchlo uteká. No tak, ako sme boli schopní rokovať tých uplynulých 5 a pol roka alebo vyše 5 rokov, no tak musíme byť schopní rokovať aj teraz. Takto postavenú otázku, otázku vecne, otázku prakticky mám rád, pretože sa dá uchopiť a vie sa argumentovať. Dohodnime sa, že chceme v roku 2007 na Slovensku jednotnú európsku menu. Povedzme si, že to dosiahneme vtedy, keď budeme mať drahú ekonomiku, to znamená nižšiu ako 3-percentnú infláciu a nižší ako 3-percentný deficit verejného okruhu. A to je skelet. A v tom skelete sa musia normálni ľudia dohodnúť tak, ako v rodine, keď donesie výplatu manžel a manželka a dajú to na stôl a vedia aké majú potreby a vedia, kde je ten skelet, prípadne si trošku požičajú, to sú tie naše 3 percentá deficitu HDP. A nakoniec musia sa normálni ľudia aj v tej rodine dohodnúť.“ 
Róbert Kotian, týždenník Formát: „Pán premiér, máte pocit, že ten skelet je postavený dobre. Že má to byť postavené na tom, že v roku 2007 má byť euro aj za cenu, napríklad toho, že bude trpieť dôchodková reforma, že budú trpieť iné reformy. Vidíme teraz príklad Nemecka a Francúzska, ktoré jednoducho Pakt stability nedodržiavajú. Nedodržiavajú tieto pravidlá hry a čo to znamená, do akého priestoru sa dostávame, Slovenská republika, kde niektorí môžu dodržiavať pravidlá hry, niektorí zrejme nebudú môcť dodržiavať pravidlá hry. Ako sa chcete prispôsobiť, alebo nemáme uprednostniť svoj vlastný záujem, ktorým je napríklad dôchodková reforma a povedzme daňová reforma, pred takou otázkou ako je euro alebo ako je trojpercentný schodok?“ 
Nora Gubková: „Ja len doplním, že je to aj častá otázka našich poslucháčov, že sme možno na pôde tej Európskej únie trochu pápežskejší ako pápež.  
Mikuláš Dzurinda, premiér SR: „Nie.“ 
Nora Gubková: „A teraz mali tento týždeň možnosť vlastne vidieť dva silné štáty, ktoré to jednoducho nerešpektujú.“ 
Mikuláš Dzurinda, premiér SR: „Budú to musieť rešpektovať. Nezamieňajme si veci. V Nemecku nie je problém s verejnými financiami, pretože majú jednotnú menu euro. To predsa nie je pravda. V Nemecku je problém preto, lebo socialistická vláda alebo vláda taká, aká je, nemá silu na reformy. Veď buďme otvorení a buďme poctiví. V Nemecku majú euro už strašne dávno. Je tam centrálna banka spoločnej európskej meny. Vo Francúzsku nemajú problém preto, že je tam jednotná európska mena. Ale, že 12 rokov socialistická vláda len rozprávala a nevedela na dôchodkovú reformu ani siahnuť. V Európe je problém, a hovorme veľmi, veľmi pokojne, ale priamo, je aj preto, že Európa, tak trošku sa mi vidí, spohodlnela a berie mnohé veci úplne samozrejme, pričom oni samozrejmé nie sú, a bez toho, že by sa hýbali vlády, sa niektoré veci jednoducho zanedbávajú, a potom sa riešia veľmi ťažko. Otázky, ktoré ste. Dve témy ste otvorili. Po prvé, zladili sme záujem dôchodkovej reformy a iných reforiem so záujmom mať v roku 2007 jednotnú menu. Je to zladené. Po druhé, ubezpečujem, alebo teda poviem vám, lebo nemusíte povedzme čítať rovnaké časopisy, že podľa eurobarometra sme na piatom mieste spomedzi pristupujúcich krajín do Európskej únie plus Rumunsko, Bulharsko, Turecko, kde ľudia chcú euro. Sedemdesiatštyri percent občanov Slovenskej republiky si jednotnú menu želá. Nebudem to veľmi ďaleko rozvádzať, prečo je to dobré pre ľudí, pre ekonomiku. Ale jeden problém, teda jeden rozmer je, že či to máme zladené, či nám to niekde nevytlačí jeden cieľ, či nám nevytlačí druhý. Dvadsaťpäť minút som počúval asi pred troma mesiacmi veľmi vzrušenú diskusiu medzi ministrom Kaníkom a ministrom Miklošom. Túto diskusiu sme potom rozšírili z trojice na vládu, potom sme to rozšírili na koaličnú radu. A chcem len povedať výsledok, že máme to zladené a vieme dosiahnuť aj tie reformné ciele a vieme dosiahnuť aj zavedenie jednotnej meny. No a druhá téma, ktorú ste povedali, že pápežskejšie ako pápež a malí musia dodržiavať a veľkí nemusia. To nie je pravda. Budeme tvrdo kritizovať nedodržiavanie Paktu stability, pretože pravidlá platia pre všetkých a pre spoločnú menu, pre spoločnú európsku ekonomiku by bolo veľmi nezdravé, keby sa nezdravo vyvíjala ktorákoľvek ekonomika, osobitne ekonomika silná.“ 
Nora Gubková: „My si tu môžeme teraz síce povedať, že budeme tvrdo kritizovať. Otázka je, akú to bude mať odozvu? Myslím, že euroagent je práve silnou stránkou Martina Hanusa, ktorý sa hlási.“ 
Martin Hanus, Domino Fórum: „Nie je celkom férové, pán premiér, keď hovoríte, že 71 alebo koľko percent.“ 
Mikuláš Dzurinda, premiér: „Štyri.“ 
Martin Hanus, Domino Fórum: „Sedemdesiatštyri percent, aj keby to bolo 85 percent obyvateľstva Slovenska si želá euro, pretože napríklad vy ste proti väčšine obyvateľstva pred polrokom, napríklad súhlasili s americkým postojom voči Iraku, čo vôbec nespochybňujem. Podľa mňa, vláda má niekedy hovoriť aj to, čo si napríklad občania nemyslia, a čo si nemyslia preto, lebo o tom nevedia. Alebo o tom nemajú informácie také, aké majú o tom politici. No, a čo sa týka eura, tak aj mnohí slovenskí ekonómovia a napokon aj mnohí nemeckí ekonómovia hovoria, že euro, teda tá jednotná menová zóna s jednotnou menou, s jednotnými úrokovými sadzbami, je pre rôzne oblasti v Európe nevýhodná, pretože tie rôzne oblasti majú rozličný ekonomický vývoj a rozličný ekonomický status. A mnohí hovoria, že teraz by napríklad Nemecku, ako teraz argumentujem postojom nemeckých ekonómov, hovoria, že Nemecku by teraz, napríklad v tejto kríze prospela vlastná mena, pretože euro, ktoré nevyhovuje im podmienkam predražuje, napríklad nemecký export. Takže, to nie je celkom pravda, že euro má len výhody, ono má aj veľké nevýhody, a podľa mnohých ekonómov, dokonca tie nevýhody momentálne prevažujú nad výhodami.“ 
Mikuláš Dzurinda, premiér SR: „Opýtam sa vás, ktorých odborníkov je povedzme, ktorý je názor prevažuje alebo prevláda?“ 
Martin Hanus, Domino fórum: „Neviem, ktorý prevláda, nerobil som si štatistiky.“ 
Mikuláš Dzurinda, premiér SR: „Tak ja vám poviem, ktorý prevláda. Prevláda jednoznačne názor, že to nie je v tom, že Nemci majú euro. Na 90 percent prevláda názor, že problém je v tom, že vláda by mala mať väčšiu odvahu, väčšiu silu a dôraznejšie ísť za reformami.“ 
Martin Hanus, Domino fórum: „Nie. Toto, s týmto, samozrejme súhlasím. Ako problém krízy v nemeckej ekonomike, štruktúre jej ekonomiky a v tom, že nebola reformovaná. Len hovorím, že to euro je dodatočná hodnota k tej kríze. Hovorím, že je dodatočná hodnota k tej kríze.“ 
Mikuláš Dzurinda, premiér SR: „Viete čo, ja poviem, že marginálna, skoro zanedbateľná. Ale tu by sme mohli diskutovať veľmi dlho.“ 
Martin Hanus, Domino fórum: „Ale, potom môžeme diskutovať, ale to teraz nie je pre našu debatu podstatné. Podstatné je to, že Pakt stability sa v podstate teraz stal paktom arogancie, pretože keď v roku 2001 Portugalsko malo 4,1 percenta rozpočtový deficit, tak proti nemu bolo zahájené konanie rady ministrov. A to len za jeden rok, keď porušilo verejný deficit, tým, že Portugalsko reagovalo tým spôsobom, že veľmi rapídne znížilo ten rozpočtový deficit, čo sa potom odrazilo aj v ekonomike, ktorá nerástla až tak prudko. No, a ako sa teraz zachovali Nemci a Francúzi. Už tretí rok budú budúci rok porušovať tento Pakt stability s tým, že rada ministrov proti vôli štyroch krajín, ktorí to nemali možnosť zablokovať, rozhodla, že budú môcť porušovať aj ten ďalší, teda štvrtý rok po sebe. Ja sa pýtam, keby sme na mieste Nemecka a Francúzska boli my, naozaj si myslíte, že by ostatné európske krajiny boli takéto benevolentné?“ 
Mikuláš Dzurinda, premiér SR: „Odpoviem priamo, ale ešte predtým poviem, že ste povedali, že je neférové, keď narábam prieskumami verejnej mienky a náladami ľudí. Vy ste prepočuli, že som k tomuto argumentu pridal aj racionálny. Že sú vyslovene ekonomické argumenty, ktoré hovoria v prospech zavedenia jednotnej meny. Odborníci aj na Slovensku, aj národná banka napríklad prepočítali, že zavedením jednotnej meny, zjednodušene povedané, máme predpoklady na rast hrubého domáceho produktu o jedno percento. Už len u tohto titulu, konzultoval som to nedávno v Slovinsku, a v niektorých iných krajinách. Takže, ak máme sa rozprávať naozaj seriózne, je treba, aby sme sa dobre počúvali, a aby sme vnímali veci naozaj v súvislostiach. Ja viem veľmi dobre, že sa nedá orientovať nielen podľa médií, ale vždy aj iba podľa nálad obyvateľov. Ale k tým náladám, čo sa týka eura som pridal aj vyslovene a vyložene tie argumenty vecné, ekonomické. A tie sú rozhodujúce. A teraz k tej vašej otázke. Pakt stability sa zmenil na pakt arogancie. Kľúčová odpoveď podľa mňa spočíva v otázke. Akú máme inú alternatívu? Ja hovorím, viete čo, môžeme byť demagógovia, môžeme plakať, môžeme si vyrábať nových  nepriateľov. Včera to bol Sovietsky zväz, teraz to môžu byť veľkí, Nemecko, Francúzsko. Len sa vás pýtam, akú máme alternatívu? A ja na ňu odpoviem. Máme takú alternatívu, že nás za európskym stolom bude viac, a že budeme my, ktorí máme zmysel pre férové hru, pre dodržiavanie pravidiel hry, pre zdravé reformy, pre poctivú politiku, že jednoducho dokážeme vyvinúť taký tlak, že nikto si takúto aroganciu viacej nebude môcť dovoliť. A toto je šanca európskeho znovuzjednotenia. Nemá to alternatívu.“ 
Nora Gubková: „Pán premiér, tá alternatíva do veľkej miery závisí od toho, akú hraciu plochu si dokáže Slovensko spolu s príbuznými krajinami, to znamená ekonomicky porovnateľnými, a tak ďalej, vytvoriť, respektíve akého spojenca si v tej únii nájde. To je možno aj otázka uplynulého týždňa, kedy Taliani predložili alternatívny návrh euroústavy. Predpokladajme, to je ten, o ktorej dnes budeme hovoriť. Doplní ma zrejme Róbert Kotian.“ 
Róbert Kotian, týždenník Formát: „Pán premiér, vy si to zrejme budete pamätať. Jedným z takých princípov marxistickej filozofie bolo, že kritérium pravdy je prax. To, čo hovoríte je zaujímavé, ale napokon ukáže sa to, ukáže sa to  potom, bude to potom, že do akej miery dokáže Slovensko spolu s niektorými inými krajinami presadiť svoje záujmy. Do akej miery dokáže presadiť, aby sme my rozhodovali o základných ekonomických kritériách, aby sme mohli čo najviac ovplyvniť vlastné pomery. Nie som si celkom istý, a to je taký jemný ofemizmus, či slovenská delegácia alebo politici, ktorí vystupujú v týchto rokovaniach, dosť razantne presadzujú slovenské predstavy, lebo tie aké-také výroky a formulácie, akože na týchto veciach budeme trvať, ostatné schválime, alebo s ostatnými ani  nebudeme vychádzať do konfliktu, iba ak by sa niečo udialo. Vyzerá to, skutočne to vyzerá nie celkom, povedal by som dôveryhodne, a ako keby sme nie celkom presadzovali tie záujmy, ktoré sú pre nás podstatné, pre túto spoločnosť.“ 
Mikuláš Dzurinda, premiér SR: „Ja to nevidím tak. A nevidím to tak preto, lebo za tými stolmi sedím, skladám odpočty národnej rade. Pozval som všetky politické strany, vrátane strany opozície a nič také som tam nepočul.  A hlavne viem, ako sa správam. To po prvé. Po druhé, súhlasím s tým, už neviem či to je výdobytok marxistickej filozofie, ale ako prax.“ 
Róbert Kotian, týždenník Formát: „To bolo ako fór, lebo my si to už pamätáme obidvaja.“ 
Mikuláš Dzurinda, premiér SR: „A ja už pomaly aj nie. Chvalabohu. Ale tá prax je naozaj dôležitá, rozhodujúca. To je pravdivé. Ponúkam vám skúsenosť, nemusíme stále len hovoriť, že však sa uvidí, uvidí. Podpísal som sa pod list ôsmich premiérov, keď začala vojenská operácia v Iraku, lebo sa bojím medzinárodného terorizmu. Lebo sa bojím bláznov, ktorí vyznávajú kult smrti. A chcem pre vlasť, kde som predsedom vlády, naozaj dobré principiálne, perspektívne riešenia. Bol som vystavený kritike, že som to urobil? Ale navzdory tomu, nielenže viem dodnes, že som urobil principiálne správne, ale vám môžem povedať, že na medzivládnej konferencii, ktorá v nasledujúci deň v Bruseli prerástla do štandardného summitu, večer som rozprával razantným spôsobom, rozprával som jednoznačné priority, ako to vidíme doma na Slovensku, nabádal som k tomu, že európska spoločná obranná politika je fajn, ale nesmie to ísť proti Spojeným štátom, nesmie to ísť proti Severoatlantickej aliancii. Hovoril som jasne a za rozhodnutím, ktoré som vtedy urobil, a ktoré povedzme kritizoval pán prezident Chirac a iní, si stojím. A na tých fórach, kde sa patrí rozprávať, tak to zásadne aj rozprávam.“ 
Róbert Kotian, týždenník Formát: „To je v poriadku, pán premiér. Lebo toto sú situácie, ja hovorím o jednom probléme a vy hovoríte, ako ste riešili iný problém. Aby tam bol ten záujem, ja nie som si istý.“ 
Mikuláš Dzurinda. „Aby bolo vidno, aby sme si už vedeli aj ukázať na praxi, lebo však o prax vám ide, či vieme si obhájiť svoj vlastný názor. A takto sa správame aj v téme, ktorá sa volá európska ústava.“ 
Róbert Kotian, týždenník Formát: „Ja len zopakujem, že sa uvidí. 
Nora Gubková: „Páni, ak dovolíte, ja vám do toho tiež prilejem a teraz je to naozaj kúsok praxe. Možnože z hľadiska celého rozsahu tej navrhovanej euroústavy a tých diskusií, ktoré sa o tom vedú, je to v tom celkom európskom kontexte možno maličkosť. Každopádne u nás na vnútropolitickej scéne zmienka o menšinách a potrebe ich ochrany vzbudila dosť širokú politickú diskusiu, kde sa SMK ocitlo osamotené voči zvyšku koalície. Výsledok je taký, že talianske predsedníctvo pred pár dňami v tom kompromise, ktoré predložilo, neriešilo vôbec to podstatné, a to je systém hlasovaní, a tak ďalej. Ale zaujímavé je, že tie menšiny sa tam ocitli. To znamená, preto tá otázka na vás, pán premiér, o sile našej delegácie, o sile a schopnosti slovenskej reprezentácie lobbovať, keď tu máme už príklad, ako ste každý vyžadovali, z praxe.“ 
Mikuláš Dzurinda, premiér SR: „No, len by bolo od vás omnoho poctivejšie, keby ste tú celú vetu prečítali. A keby sme celý ten problém dali vecne a pravdivo na stôl. Som trošku sklamaný, ako ste to pretočili.“ 
Nora Gubková: „Ja som nemala vôbec účelový, mne len o ten príklad šlo.“ 
Mikuláš Dzurinda, premiér SR: „Nie, nie účelovo. Účelovo ste to postavili. Na začiatku bol výrok premiéra Medgyessyho dať do  preambuly kolektívne práva národnostných  menšín. Dnes sa nerozprávame o kolektívnych právach národnostných menšín, nerozprávame sa o preambule, ale je tam veta, kde sa v úplne inom odseku hovorí, že sú zaručené práva občanov patriacich k menšinám. Nehovorí sa, že k národnostným, nehovorí sa o kolektívnych právach, hovorí sa všeobecne, že sú zaručené individuálne práva aj osôb patriacich k menšinám.“ 
Nora Gubková: „Možno takto to bolo treba interpretovať, pretože verejnosť laická má tendenciu to zjednodušiť. Len si prečíta, je to tam.“ 
Mikuláš Dzurinda: „No, pokiaľ aj formulujete otázky tak, ako ste formulovali pred chvíľou. Keď nepomenujete ten problém vecne, profesionálne a pravdivo. Ale toto nerobme. Ja som povedal a dnes to aj prezradím, lebo premiéra Medgyessyho podporil prezident Chirac. Mal som v lete veľmi zaujímavú korešpondenciu s pánom prezidentom Chiracom, ja som to nepovažoval za potrebné dávať na bubon, ale to, z čoho máte vy tendenciu robiť prehru, ja hovorím, že to je velikánske víťazstvo našej diplomacie. Kolektívne práva národnostných menšín nemajú šancu. Pretože by to boli autonómie, by to boli obrovské napätia, pretože v severských štátoch je veľa občanov ruskej  národnosti, v Bulharsku je veľa Turkov, v Španielsku je veľa Baskov, nechcem ísť, nechcem z toho robiť prednášku. Ale tu nejde, a toto sa nám podarilo, jedno, jedno, jednoznačne vyblokovať.“ 
Nora Gubková: „Stále si myslím, že sa to mohlo predtým vysvetliť a potom by bolo.“ 
Mikuláš Dzurinda, premiér SR: „Ja som to vysvetľoval stále. Hovoríme o tom veľmi otvorene, len nepodsúvajme občanom veci nepravdivo.“ 
Róbert Kotian, týždenník Formát: „Taká zlomyseľná poznámka. Mne by to bolo úplne jedno, aké by to boli kolektívne práva menšín, pokračuj.“ 
Martin Hanus, Domino fórum: „Ja sa musím pri tomto usmievať, pretože na jednej strane my proklamujeme, že máme nejaké spoločné záujmy malé krajiny a hlavne višegrádska štvorka, že budeme niečo spoločne presadzovať, a zrazu teraz, pán premiér, hovoríte, že sme fantastickí vyjednávači, lebo sme zabránili nejakej požiadavke, ktorú nastolilo Maďarsko. Ale v poriadku, tá požiadavka Maďarska, podľa mňa, to sa nezhodnem s kolegom Kotianom, to nebola celkom legitímna. Ale v tej ústave sú ďaleko zásadnejšie miesta.“ 
Mikuláš Dzurinda, premiér SR: „Môžem sa len jednou vetou vrátiť, aby to bolo medzi nami jasné? Pozrite sa, ak by niekto chcel veci stavať absolútne demagogicky, tak ich stavať môže.“ 
Martin Hanus, Domino fórum: „Ja som ich postavil demagogicky teraz?“ 
Mikuláš Dzurinda, premiér SR: „Áno.“ 
Martin Hanus, Domino fórum: „V čom?“ 
Mikuláš Dzurinda, premiér SR: „V tom, že chcete naznačiť, že rokujeme o višegrádskej štvorke a musíme byť vo všetkom jednotní.“ 
Martin Hanus, Domino fórum: „Nie. To ste proklamovali. Sami ste hovorili.“ 
Mikuláš Dzurinda, premiér SR: „Vôbec nie.“ 
Martin Hanus, Domino fórum: „Ale ste to povedali.“ 
Mikuláš Dzurinda, premiér SR: „Ale vôbec nie. Práve, len ma nenecháte dohovoriť. Trošku iné akcenty tu a tam, a Poľsko ako krajina veľká, tu a tam, iné akcenty máme  Slovensko a Česko aj Maďarsko, lebo sme krajiny menšie. V 80 percentách sa možno zhodneme, ale je celkom prirodzené, že povedzme v otázkach, ktoré sú charakteristické pre veľké krajiny budú tie akcenty iné u nás, na Slovensku a v otázkach kolektívnych práv je nám blízky postoj, alebo sú s nami, poviem to takto jednoduchšie, aj Česi, aj Poliaci, a povedzme Maďarská republika v tomto priestore višegrádskeho zoskupenia zostáva osamotená. Ale to je veľmi prirodzené. To ale neznamená, že tých 80 percent, 85 percent spoločných záujmov nebudeme spolu presadzovať aj ďalej.  
Nora Gubková: „Poďme na tie kľúčové veci, navrhujem.“ 
Martin Hanus, Domino fórum: „Problém je v tom, že tieto záujmy nepresadzujete, lebo ja som minulý týždeň nahliadol do materiálu predsedníctva, talianskeho predsedníctva, v ktorom vypísalo spoločné, teda vypísalo problémové body, kde sa stretávajú jednotlivé národné štáty, s tým, že ani v jednom som nevidel spoločnú koalíciu týchto štyroch krajín. Teda nič také, ako spoločná, čo i len náznakové koordinácia medzi týmito štyrmi krajinami neexistuje. Vo všetkom sa rozlišovali.“ 
Mikuláš Dzurinda, premiér SR: „Viete čo, neviem čo ste videli a ja nemôžem.“ 
Martin Hanus, Domino fórum: „Oficiálny dokument predsedníctva.“ 
Mikuláš Dzurinda, premiér SR: „A ja nemôžem, ja nemôžem zaručiť. Ale iste, ale ja nemôže za ruku úradníka v talianskej vláde, ktorý pripravuje pre medzistupne, medzietapy rozdielne dokumenty, ale napríklad vám poviem jednu oblasť, jednu prioritu, ktorú veľmi razantne presadzujeme všetci štyria a to je, čo krajina, to jeden komisár. Nemáte pravdu.“ 
Martin Hanus, Domino fórum: „Ale toto nie je koordinované. To presadzujú aj mnohé iné krajiny, lebo sa na tom jednoducho zhodli, a nie preto, že by ste si povedali, že to budeme presadzovať. Na tom sa zhodlo veľa krajín.“ 
Mikuláš Dzurinda, premiér SR: „Nie, nie. My sme si štyria povedali.“ 
Martin Hanus, Domino fórum: „Osemnásť krajín toto presadzuje, z 25.“ 
Mikuláš Dzurinda, premiér SR: „Ale to nevylučuje a nevyvracia to, čo vám chcem povedať, že v Dobříši v Prahe sme si povedali dve alebo tri oblasti, kde sme jedno, jednoznačne spolu. Napríklad aj táto, ale to nevylučuje, že sa povedzme k tomu nemohli iní pridať.“ 
Martin Hanus, Domino fórum: „No a problém je v tom, že napríklad Poľsko, pre Poľsko je mimoriadne citlivá téma zachovanie hlasovania v Nice a nedávno, keď tu bol kancelár Gerhard Schröder tak hoci vláda aj parlament vás zaviazali k tomu, aby ste presadzovali zmenu voči súčasnému hlasovaniu, ste povedali na tlačovej  konferencii to, že máte pochopenie pre to, čo presadzuje Nemecko, a nijakým spôsobom ste to nekritizovali, lebo ste hovorili, že budete protestovať proti veciam, ktoré vám nevyhovujú. Ale vy sa zachovávate úplne inak v tom procese vyjednávania.“ 
Mikuláš Dzurinda, premiér SR: „Veľmi sa mýlite. Po prvé, tam nesedíte. Po druhé, som jasne hovoril aj na rokovaní národnej rady, aj politickým partnerom, že tieto veci presadzujeme. Ale to nevylučuje opäť, keď príde nemecký kancelár a mi povie svoj názor na povedzme rozhodovací mechanizmus z Nice, a, tak ako bol zakotvený na záver v konvente, že nemôžem povedať, že nemám pochopenie pre jeho argumenty. No, ako inak potom by sme mohli nájsť záverečný spoločný kompromis? Pán kancelár argumentuje, ja nechcem byť jeho hovorcom, ale argumentuje ekonomickými parametrami, argumentuje rovnako ako aj poľský premiér, že potrebuje ratifikovať tak ako Poliak v sejme, tak aj on v Bundestagu. A otázka stojí tak, či to viem porozumieť alebo neviem. No viem porozumieť. Ale budeme naďalej presadzovať svoje a v tom záverečnom balíku zrejme sa tieto veci, kde nie je dohoda a konsenzus, dajú do spoločného vreca alebo priestoru, a každý bude musieť trošku ustúpiť. Ako inak by sa 25 členských štátov mohlo dohodnúť?“ 
Martin Hanus, Domino fórum: „Pán premiér, ale keď hovoríte, že dobre. Máme názory, ktoré budeme presadzovať. Máme postoj, ktorý budeme presadzovať, tak nie je absolútne zničujúci signál to, keď minister zahraničných vecí povie, že Slovensko v žiadnom prípade nebude vetovať slovenskú ústavu bez ohľadu na to, ako budú do nej zapracované požiadavky? To je signál voči našim partnerom, že prijmite ústavu akú chcete, my to akceptujeme, pretože sme malí.“ 
Mikuláš Dzurinda, premiér SR: „Rád by som si ten výrok pána ministra Kukana prečítal.“ 
Martin Hanus, Domino fórum: „Povedal to pre TA3 pred dvoma dňami.“ 
Mikuláš Dzurinda, premiér SR: „Po prvé. Po druhé bolo by potrebné tento výrok prečítať aj v súvislostiach, v kontexte. A potom po ďalšie, pán minister je najčastejším členom vlády, ktorý chodí na rokovania. Tie rokovania na ministerskej úrovni sú omnoho častejšie ako sú na úrovni premiérov. A zrejme to vyzerá tak, že naozaj tie priority slovenské, sa dostávajú do záverečného kola v podobe, ktorá bude pre  nás prijateľná. Nerobte z toho drámu, nerobte z toho tragédiu. Návrh európskej ústavnej zmluvy z konventu som označil už keď sme išli prvýkrát rokovať, ako veľmi dobrý základ pre záverečné dohody. Za tým si stojím, som si úplne istý, že európska ústavná zmluva, ak sa nám len časť tých záverečných návrhov podarí presadiť, bude pre nás veľmi dobrá. Niekedy sa mi vidí a preto tu a tam sa mi zdá, že snažíme sa za každú cenu ľuďom tú Európsku úniu aj znechutiť. Že pre celý dobrý les, teda, pre tri alebo štyri stromy, nechceme vidieť celý dobrý les. Európske znovuzjednotenie nemá alternatívu. A ak dnes bude niekto stavať otázku života a smrti v jednom alebo v druhom punkte tohto dokumentu európskej ústavnej zmluvy, tak si myslím si, že nerobí pravdivú politiku.“ 
Nora Gubková: „Páni uzatváram túto tému, pretože tá tretia, predpokladám bude rovnako horúca. Pretože podobne ako rozpočet, aj súvisí s peniazmi aj keď teraz trochu inak, pán premiér. Totiž dostala do ostrého sporu dvoch členov vášho kabinetu. A ide o kauzu tunelovania VÚB. Tam minister Palko jednoznačne tvrdí, že prišlo k spáchaniu a dokonca hneď niekoľkých vážnych trestných činov, a naopak pán minister financií, Ivan Mikloš, ktorý aj v minulom volebnom období, zodpovedal za proces ozdravovania bánk, považuje tieto obvinenia za úplne nepodložené. Tým nesporným faktom však zostáva, že v nich opakovane figuruje osoba pána Ladislava Vaškoviča. Na tom by možno nebolo celé nič zlé, pretože orgány kompetentné začali konať, ale spomínaná osoba je stále šéfom Eximbanky. A keďže v tej kauze ide o peniaze nás všetkých, tak sa chcem spýtať, pán premiér, či vláda urobila všetko vlastne potrebné, ako tú minimálne politickú konzekvenciu, pretože v takých tých, ako vy hovoríte, slušných krajinách alebo rodinách sa osoba na takejto stoličke ako je Eximbanka aspoň dočasne stiahne z funkcie?“ 
Mikuláš Dzurinda, premiér SR: „Nedokážem vám k tomu povedať vôbec nič. O tejto téme nič neviem. Viem, že mal tlačovú konferenciu pán minister Mikloš, ale je to rezortná záležitosť, a ako ste povedali, ak som pozorne počúval, ste povedali, že konajú kompetentné orgány. Nuž, tak ich nechajme konať.“ 
Nora Gubková: „No, ale čisto teraz len, a podľa mňa tú, tú morálnu rovinu, že keď je na niekoho toľko obvinení ako na pána Vaškoviča, či je z hľadiska aj imidžu vlády možno prospešné, aby bol na tej stoličke, na ktorej je?“ 
Mikuláš Dzurinda, premiér SR: „Ani jediné z týchto obvinení sa nedostalo na môj stôl.“ 
Róbert Kotian, týždenník Formát: „Možno, že by ste sa mohli o to zaujímať, pán premiér. Predsa len dostal sa do konfliktu minister vnútra a minister financií. Nemôžu mať pravdu obidvaja. Jedine v tom prípade by mohli mať pravdu obidvaja, keby koncepcia vlády, ktorá sa týka reštrukturalizácie bánk umožňovala tunelovanie, tunelovanie tých bánk. A to sa mi zdá ako až úplne šialená predstava, môže to byť bonmot, ale neviem či to je pravda. Faktom je, že za polmiliónový úplatok je teraz trestne stíhaný  poslanec. V tomto prípade, v prípade banky, Všeobecnej úverovej banky ide o niekoľko tisícnásobne väčší peniaz. Čo sa mi zdá ako dosť vážna záležitosť na to, aby si predseda vlády všimol, povedal by som tento zásadný, je to zásadný konflikt dvoch členov vlády. Zdá sa mi to ako veľmi vážna vec, aby ste, aby ste sa nesnažili, aby vám niečo prišlo na stôl.“ 
Mikuláš Dzurinda, premiér SR: „Neviem, či je zásadný. Ak niekto z politických partnerov alebo mojich ministrov vidí tento konflikt ako zásadný, existuje priestor, kde takto to formulovať. Ani na jednom rokovaní koaličnej rady, ani na jednom rokovaní vlády nikto túto otázku neotvoril.“ 
Róbert Kotian, týždenník Formát: „Ale nie je to úloha pre vás, pán predseda?“ 
Mikuláš Dzurinda, premiér SR: „Nemám nijakú takúto informáciu, na základe ktorej by som konal. Keď ich budem mať.“ 
Róbert Kotian, týždenník Formát: „Pošlem vám moje rešerše, pán premiér. Ale jednoducho, ktoré hovoria dve zásadné veci.“ 
Mikuláš Dzurinda, premiér SR: „Ale, ja nerobím politiku na základe rešerší. Nikdy som ju nerobil, ani na základe médií, ani na základe rešerší. Keď som dostal na môj stôl relevantné informácie, tak som tvrdo a nekompromisne zasiahol proti lobbistickej skupine. Pretože som takéto relevantné a korektné informácie mal. Môžem povedať len jedno, môžete sa ma opýtať na veľmi veľa vecí, ale o tomto informácie nemám. Nech konajú tí, ktorí takéto relevantné informácie majú. Ale rešerše to nemôžu byť.“ 
Róbert Kotian, týždenník Formát: „Som novinár. Poviem to takto. Pán premiér, jeden minister silového rezortu, minister vnútra tvrdí – tunelovala sa banka a straty sú niekoľko miliárd. Druhý minister, minister financií, čo je takisto vážna vec, hovorí – nič sa nestalo, žiaden trestný čin sa nestal, je to prejav reštrukturalizácie bánk, strašné slovo, koncepcia vlády nebola porušená. Občan sa môže zbesnieť. Občan sa môže zbesnieť, keď toto počuje od dvoch ľudí. Od dvoch ľudí. To je váš podpredseda a podpredseda vášho koaličného partnera, vaši dvaja ministri. A ja som prekvapený, že vy zatiaľ nemáte na stole nič. Však to je otázka len dvoch týždňov.“ 
Mikuláš Dzurinda, premiér SR: „Pán Kotian, ja nie som naozaj súkromný detektív. Po prvé, to že sa dostanú proti sebe dvaja, traja ministri, to je úplne bežné na celom svete, v každej demokratickej krajine, ale predsa existuje inštrumentárium, ktoré rovnako existuje v celom demokratickom svete. Máme na to orgány a inštitúcie. To je úplne normálne. Ak danú, tú istú vec vidia dvaja ministri rozdielne. Pred chvíľou, vy ste dvaja novinári a ste sa nevedeli zhodnúť na téme menšín.“ 
Róbert Kotian, týždenník Formát: „Áno, to je tým, lebo pán Hanus sa mýli, no ale.“ 
Mikuláš Dzurinda, premiér SR: „No, ale viete čo neťahajte stále politiku aj tam, kde nemá byť. Ja v tom nič dramatické nevidím, za predpokladu, že platí čo povedala pani Gubková, že orgány na toto v tomto štáte ustanovené, konajú. Nechajme ich konať. Keď konajú, je všetko v najlepšom poriadku.“ 
Nora Gubková: „Pán premiér, viem, že vy nemáte radi vety, ktoré sa začínajú slovkom ak a už ste to tu párkrát naznačili aj dnes, že nebudete.“ 
Mikuláš Dzurinda, premiér SR: „Ak, ak hovoríte vy, tak mám rád.“ 
Nora Gubková: „Ďakujem pekne. Ak teda nebudú podložené, a tak ďalej, samozrejme, poviem teraz na rovinu, je to kuloárna informácia. Môže sa však veľmi skoro potvrdiť, že vlastne Ladislav Vaškovič nie je tá koncovka, a že koncovka bude váš minister, človek, ktorému plne dôverujete a bude to Ivan Mikloš. A vtedy to bude veľký problém.“ 
Mikuláš Dzurinda premiér SR: „Viete čo, priznám sa, že som trošku prekvapený, že ste si takúto dramatickú tému pripravili, lebo ja o tom, nič neviem, pani Gubková.“ 
Nora Gubková: „Stodesať miliárd je z pohľadu daňového poplatníka dosť dramatická.“ 
Mikuláš Dzurinda, premiér SR: „Neťahajte opäť demagógiu a neťahajte hrozby a nestavajte to tak, že sa tu niečo deje medzi nebom a zemou, čo nemáme v rukách, pretože vy sama ste pred chvíľočkou povedali, že orgány v našom štáte ustanovené na to, konajú.“ 
Nora Gubková: „Tvrdí to pán minister.“ 
Mikuláš Dzurinda, premiér SR: „No tak ich naozaj nechajme konať. Prečo chcete vyrobiť z toho nejakú politickú tému. Ja na to naozaj viacej nechcem zareagovať. Nemohol som ukázať tvrdšie, jasnejšie, zásadnejšie, principiálne ako chcem konať proti ľuďom, ktorí porušujú zákon, ako som ukázal práve v kauze lobbistickej skupiny.“ 
Nora Gubková: „Možnože, v mene našich.“ 
Mikuláš Dzurinda, premiér SR: „Tam som relevantné informácie mal. Mal som také informácie, ktoré niektoré chodili iba predsedovi vlády. Rozhodol som sa konať zodpovedne tak, ako sa odo mňa očakáva. Takto sa správam šiesty rok. Očakávam, že  naše orgány činné v trestnom konaní budú konať stále lepšie, stále rýchlejšie, stále razantnejšie, aby vymožiteľnosť nášho práva narastala.“ 
Nora Gubková: „Možnože celkom na záver, ja môžem vysloviť len takú nádej, že dúfajme, že ten scenár, ktorý som si ja dovolila načrtnúť, nebude pravdivý aj v mene našich poslucháčov.“ 
Mikuláš Dzurinda, premiér SR: „Pani redaktorka, ak bude pravdivý, teraz ja poviem, že ak. No tak budú vyvodzované konzekvencie ako v desiatkach, stovkách prípadov, keď niektorí ľudia už sú vo väzení, keď boli obvinení, keď boli obžalovaní, keď prebiehajú súdne procesy. Tak bude to aj v tomto prípade.“ 
Nora Gubková: „A pred úplným záverom našej relácie, mám ja osobne ešte jeden dlh voči našim poslucháčom, predovšetkým tým, ktorí telefonovali počas včerajšku svoje otázky. V prvom rade im ďakujem za záujem. A keďže boli väčšinou veľmi konkrétne, aby ste tiež, vážení poslucháči, dostali rovnako konkrétnu odpoveď, tak ich položíme, a to vám sľubujem, v najbližších dňoch na príslušných miestach a odpovedať budeme, samozrejme, v Rádiožurnále. Teraz už len krátke poďakovanie predsedovi vlády Mikulášovi Dzurindovi a dvojici novinárov Róbertovi Kotianovi a Martinovi Hanusovi. Pokojný víkend a dopočutia želá Nora Gubková.“ 
Mikuláš Dzurinda, premiér SR: „Dopočutia.“

11.1.2004
11:55 O päť minút dvanásť
MODERATOR: Branislav Zvara
11.1.2004    STV1    str. 03   11:55 O päť minút dvanásť
            
MODERATOR: Branislav Zvara HOSŤ: Mikuláš Dzurinda, Robert Fico, Béla Bugár a Vladimír Mečiar 
V utorok odborári odovzdajú prezidentovi Rudolfovi Schusterovi petíciu za vypísanie referenda o predčasných parlamentných voľbách. Už koncom minulého roka rozvírila politickú hladinu diskusia o tom, či výsledky prípadného úspešného referenda budú pre poslancov záväzné. Kým koalícia tvrdí, že poslanec nie je viazaný príkazmi,  opozícia oponuje. Parlament musí rešpektovať vôľu ľudu a vyhlásiť predčasné voľby. Do hry tento týždeň vstúpil predseda Ústavného súdu Ján Mazák, podľa ktorého výsledok referenda pre parlament záväzný nie je. Politici, ale aj právnici sa ďalej sporia či referendum o predčasných voľbách je v súlade s ústavou. Prezident Schuster tvrdí , že ho vypíše aj bez toho ,aby požiadal Ústavný súd o výklad a politikom ďalej odkázal, že uvažuje o jeho spojení s prezidentskými voľbami. Právnici však upozorňujú. Ústava však upozorňuje spojiť referendum s parlamentnými voľbami.  
Takže páni, má prezident povinnosť vyhlásiť referendum o predčasných parlamentných voľbách? 
Mikuláš Dzurinda, predseda SDKÚ: "Sme tu politici , už ktosi z mojich kolegov povedal, že sme tu politici a sú tu aj právnici , alebo právnik, ale myslím si , že sme tu predovšetkým politici. A mne sa žiada v tomto úvodnom slove povedať to čo ja považujem za kľúčové a to čo mne sa vidí ako kľúčové je to ,že referendum o predčasných voľbách nie je poctivé , že nie je férovou záležitosťou. Pravidlá hry by sme mali vo všetkom dodržiavať a pravidlá hry máme zakotvené v Ústave Slovenskej republiky. Voľby sú každé štyri roky. Ja neskrývam a všetci to vieme a nedeje sa tak len na Slovensku , že sme sa rozhodli nepopulárne ťaživé opatrenia prijať v prvom roku súčasného volebného obdobia. Ak toto chce niekto využiť na predčasné voľby, tak sa mi to zdá neférové. Bez ohľadu na to aká by to bola vláda by ťaživé nepopulárne, aj bolestivé opatrenia bolo potrebné prijať. Ak by pardon, ak by potom viete po každom roku organizovali predčasné voľby, povedzte mi ktorá vláda a kedy by bola schopná aj  to nepopulárne čo v živote každý človek aj vo svojej rodine z času načas musí urobiť, kedy by bola takéto opatrenia schopná prijímať?" 
Pán Fico je to podľa opozície nepoctivé? 
Robert Fico, predseda Smer-u: "Ja nechcem používať slovíčko poctivé , nepoctivé, to patrí do slovníka pána Dzurindu, nie do môjho slovníka. Fakt je ten, že bolo vyzberaných možno 600 000 podpisov. Tieto podpisy spĺňajú základný predpoklad na vyhlásenie referenda. Referendum o otázke ako je pripravená môže byť a ľudia jednoducho môžu na túto otázku odpovedať. Referendum význam má preto , nie že kto bude v nasledujúcej vláde sedieť , ale má význam preto , lebo ľudia budú odpovedať na otázku či chcú ,aby pokračoval terajší štýl politiky. Náš názor je , že súčasná politika je v rozpore s Ústavou Slovenskej republiky. Vlastne je to demontáž sociálneho charakteru štátu. My sme si predsa toto zakotvili do Ústavy Slovenskej republiky v roku 1992, keď sme povedali, že Slovensko má byť sociálne orientovaná trhová ekonomika. Zrazu sme dnes svedkami rozhodnutí ako sú zdravotnícke poplatky, kde ľudia musia platiť v nemocnici a ďalšie a ďalšie veci, čo považujeme za hrubý zásah do sociálneho charakteru štát. Ak teda stále hovorí pán predseda vlády Slovenskej republiky o poctivosti , tak teda nech zmenia ústavu. Zmeňte ústavu, nájdite si na to 90 poslancov Národnej rady a povedzte, že Slovensko nebude sociálne orientovaná trhová ekonomika a že to bude iba trhová ekonomika. To by bolo v poriadku. V takom prípade by ste išli v súlade s Ústavou Slovenskej republiky. Takže referendum, ktoré sa uskutoční , má naozaj význam v tom, že ľudia v ňom budú odpovedať na otázku či chcú ,aby pokračovalo zdražovanie, výpredaj štátneho majetku ,alebo či chcú iný charakter politiky a samozrejme alternatíva je pripravená , záleží od ľudí či ju chcú." 
A názor ešte ďalšieho zástupcu opozície. Pán Mečiar. 
Vladimír Mečiar, predseda Ľudovej strany- HZDS: "Samozrejme, že referendum patrí k základným ľudským a občianskym právam. Niet o čom rozprávať. Pokiaľ ide o priebeh a vypísanie referenda, prebehli, prezident oznámi, že referendum podpíše, keď dostatok podpisov bude. No ale chcem povedať , že okrem toho treba spĺňať aj niektoré iné veci. Treba postaviť alternatívu voči terajšej vláde a moci. Ak táto nie je, tak potom je referendum o politickej vôli , ale nie o alternatíve. Druhá otázka, ktorá je, treba odstrániť ešte teraz kým sa dá a nehazardovať s dôverou ľudí tie veci, ktoré v zmysle legislatívy sú možné na rôzny výklad, alebo aj nerešpektovanie výsledkov referenda, všetci budú konať podľa ústavy , len výsledok nebude a tieto veci sú možné a možno ich odstrániť vopred. Ďalej my sme dali jasné doporučenie svojim voličom, aby podporovali podpisy referenda ,ale nikto z tých, čo podpisoval od nás podpisy v referende, nedával doporučenie na spolitizovanie odborov a aby ich podpisy, alebo ako zástupca ich podpisov si  myslel, že je zmocnený vyslovovať tomu alebo onomu kandidátovi. Myslím  konkrétne Saktora pánovi prezidentovi v mene ich podporu, to nie je jedno a to isté. Ak sa chcú takto politicky uberať , potom to nie je naša cesta. Ďalej treba takisto povedať , že pri začiatku a príprave referenda sme hovorili poďme dať dve referendové otázky. Jedna bude o politike, druhá bude o ekonomike cez neprivatizáciu strategických odvetví. Organizátori referenda odmietli túto skutočnosť urobiť. Čiže zužujú ho len na politickú otázku ,na otázku boja o vládu, ale nie je dnes pripravená a vôbec sa ani nečrtá dohoda ani v opozičných radoch o alternatíve k referende, spoločnom postupe k referendu, čo mi je veľmi ľúto , lebo preto ,aby tak bolo , som urobil to , čo sa odo mňa požadovať mohlo." 
Pán Bugár, referendová otázka predčasných volieb , alebo referenda o predčasných voľbách teda existuje, takže ako ďalej? 
Béla Bugár, predseda SMK: "Existuje, ale ešte by som chcel reagovať na pána predsedu Fica. Viete, hovoríte, že robíme protiústavné kroky, tak sa obráťte na  Ústavný súd. " 
Robert Fico, predseda Smer-u: "Robíme to." 
Béla Bugár, predseda SMK: "No však v poriadku." 
Robert Fico, predseda Smer-u: "Ale stále sa nekoná." 
Béla Bugár, predseda SMK: "No dobre, Ústavný súd samozrejme to prešetrí a sa rozhodne a budete to musieť  rešpektovať aj vy aj my a tým pádom žiadny problém. Ale fakt , tak ja tiež hovorím, že referendum je právo každého , hlavne ak má teda 350 000 podpisov, ale zas na druhej strane si zoberte tak ako aj predseda vlády povedal hocikedy v budúcnosti budete chcieť zavrieť povedzme niektoré inštitúcie a tí ľudia si povedia, nie , my to nedovolíme , znovu referendum a po prípade nebudete môcť to urobiť, keď  budete vo vláde. Však toto hovoríte, že či sa bude pokračovať tento štýl politiky, či sa bude zdražovať , ale no nehnevajte sa , vy keby ste boli vo vláde, by ste robili možno že inými metódami to isté. No môžete povedať nesúhlasíte , ale ja som počul názor aj vašich poslancov, že dobre, že to robíte vy, aspoň to nemusíme urobiť potom v budúcnosti my. A miliónkrát môžem zopakovať aj ďalšie záležitosti , ktoré sme si, keď už to chcete tak v kuloárnych rečiach povedali. Ale to nemá význam. Ja si myslím, že tu sú v tomto momente už dôležitejšie dve otázky. Prvá otázka je to , čo už aj pán predseda Mečiar povedal, že v poriadku , ale aby sme si dali do poriadku vôbec celý postup, dobre, ak referendum bude a referendum ja nepredpokladám, že bude úspešné , ale zoberme teoreticky, že je úspešné, ako samá zachovať Národná rada. Predseda, teda predseda, prezident Slovenskej republiky , ktorý to kedysi požadoval ,aby na základe teda ústavy mal možnosť sa obrátiť na Ústavný súd, zatiaľ sa nerozhodol, dokonca zo začiatku dal taký názor, alebo teda informáciu , že asi to neurobí. Ja si myslím, že keď prečíta len ústavných právnikov, ktorí sa vyjadrujú poslednú dobu k tejto téme, tak každý , ktorý je za referendum, aj ten hovorí , žeby sa mal obrátiť na Ústavný súd , lebo jedná sa aj o 180 miliónov korún. Druhá vec, hovorme napríklad aj o tom, dobre, referendum, ak teoreticky teda bude úspešné, tak kedy budú predčasné voľby? Na to potrebujete 90 poslancov. Kedy? Tento rok? Na jeseň alebo na budúci rok na jar alebo na budúci rok na jeseň?" 
Pán Fico niekoľkokrát z vašich úst zaznelo nesúhlasím. 
Robert Fico, predseda Smer-u: "Chcel  by som samozrejme zareagovať . Po prvé, pán predseda vy dobre viete, že opozícia sa obracia na Ústavný súd. Urobili sme tak napríklad v prípade zdravotníckych poplatkov, avšak tam ako keby nebolo času na rozhodnutie, už je to tam niekoľko mesiacov. Obrátili sme sa na Ústavný súd pokiaľ išlo o zvyšovanie cien energií , pretože Úrad pre reguláciu rozhodoval na základe neúčinného ustanovenia. Ústavný súd nekoná v týchto dôležitých kauzách , avšak keď bolo treba povedať aký je postoj predsedu Ústavného súdu k referendu, tak to okamžite povedal, čo samozrejme znevážilo celý Ústavný súd. Druhá vec, existuje alternatíva , alternatíva nemôže byť ale postavená na tom, že či bude v nasledujúcej vláde Smer, SMK, KDH , SDKÚ alebo niekto iný, ale aký program tá nová vláda bude presadzovať. Hovoríme o alternatíve sociálne únosných reforiem. Robme reformy, ale aby tie reformy ľudí nezabíjali. Zastavme chaos v štátnej správe. Pán predseda dobre viete čo sa deje dnes v špecializovaných úradoch a čo sa deje na obvodných úradoch, zastavme tunelovanie štátnych podnikov, štátnych, firiem, kde má štát účasť , ako je SPP. Viete čo sa dnes deje v SPP. Dokonca bolo začaté trestné stíhanie kvôli privatizácii SPP. No a pokiaľ ide o referendum, začínajú mnohí otvárať otázku , že či referendum je alebo nie je záväzné. Po prvé , ak sa prezident rozhodne referendum urobiť, tak je to iba na ňom, či sa obráti na Ústavný súd alebo neobráti , pretože otázka priamo nesmeruje k zmene ústavy. V otázke sa iba pýtame ľudí , či chcú ,aby poslanci prijali ústavný zákon a skrátili volebné obdobie tak, že voľby budú v roku 2004. Viete čo ma mrzí pán predseda? Že keď tak pán Mazák veľmi usilovne vstúpil do antikampane proti referendu, tak neodcitoval jedno rozhodnutie Ústavného súdu , to znamená to rozhodnutie , ktoré by mal presne poznať a v tomto rozhodnutí číslo 26 z roku 97 sa hovorí toto, dve vety- v referende nemožno priamo na základe výsledku hlasovania zmeniť ústavu. My s tým plne súhlasíme. Prijatie návrhu v referende má ústavnú relevanciu v tom zmysle, že ním občania zúčastnení na hlasovaní udelia parlamentu príkaz ,aby v súlade s návrhom prijatým v referende , zmenili ústavu , ktorá bola predmetom vyhláseného referenda. A my hovoríme o skrátení volebného obdobia, na to treba ústavný zákon. Čiže je tu priamo judikát rozhodnutie Ústavného súdu 26 z roku 1997 a my sa všetci tvárime, že jednoducho referendum nie je záväzné. Môžem ešte z ústavy. Ja dokončím. Pokiaľ ide o ústavu, prepáčte pán predseda, ale o tom toto je." 
Mikuláš Dzurinda, predseda SDKÚ: "Naozaj nie sme na právnej úrovni. Nepáči sa mi , že pán Mazák tu nie je. Tu sme štyria, diskutujme." 
Robert Fico, predseda Smer-u: "Ale my hovoríme, toto sú rozhodnutia, ktoré sú verejne prístupné ,každý má právo sa s nimi oboznámiť. A ešte poslednú vetu pokiaľ ide o ústavu. Jasne, je jasne v ústave povedané , že v referende sa rozhodne o iných dôležitých otázkach verejného záujmu, nie že sa  poradíme alebo spýtame občanov, sa rozhodne. A výsledok referenda sa zverejňuje podobne ako zákon v zbierke zákonov. Odkedy sa v zbierke zákonov publikujú prieskumy verejnej mienky? Takže prosím, je zrejmé , že je záväzné referendum. " 
Ale krátko.

Mikuláš Dzurinda, predseda SDKÚ: "Nezdá sa mi prečo sme precitlivelí , keď predseda takejto inštitúcie ako je Ústavný súd, povie svoj názor. Ty si právnik, on je právnik, ale ja si myslím, že mali by sme rešpektovať jeden druhého. Nie Robert Fico, nie predseda Smeru , ale Ústavný súd je inštitúciou na výklad ústavy. Vráťme veci tam , kde majú byť. Ja plne rešpektujem referendum. Pokiaľ bude takýto typ vlády , nikto nikdy žiadne referendum rušiť nebude, ja len hovorím, že to je nepoctivá hra, ktorou sa Smer chce dostať k moci skôr. Tak stojí otázka. Využíva na to aj argumentáciu , že nám je dnes ťažko. Snaží sa nám nasadiť hlavu , že sme antisiociálni, že nebodaj chceme ľuďom zle. A toto je rovnako nepoctivé a rovnako nepravdivé. Myslím si , že aj pán Fico vie, to , čo viem ja, že veľmi rýchlo a jasne sa prejaví aj sociálnosť našich opatrení. Nie je ten sociálny, ktorý hovoríme, hovorí dajme všetkým, aj odbojárom, aj odborárom, aj na divadlo, aj na cesty, aj severnú diaľnicu, aj južnú diaľnicu , krížom krážom. Toto je zodpovedná politika? A zároveň chceme mať zdravú ekonomiku. Toto je sociálne? No tak zadĺžme štát. Požičiavajme si potom za 30%. Naše deti, naše pradeti to potom budú desaťročia splácať. Toto je sociálne? Ale politiku vidím v tom, že pán Fico je veľmi netrpezlivý a vie veľmi dobre to , čo viem aj ja, že to sociálno sa prejaví , že sme už minulého roku vytvorili 80 000 pracovných miest, že máme jeden z najrýchlejších hospodárskych rastov nielen v regióne, ale v Európe, že získavame významné investície, že sme obrátili zahraničný obchod, že zasievame naozaj aj v ekonomickej oblasti strednodobo a dlhodobo zdravé tendencie , ktoré samozrejme sa začnú pozitívne prejavovať aj voči ľuďom. Čiže ja by som odporučil ,aby sme hrali férovú hru, aj pán Fico hrá futbal, aj ja hrám futbal. Je nepoctivé , keď ten futbal trvá 90 minút, aby sme hru ukončili v prvom polčase, len preto, že ja vyhrávam, že práve dnes mám vysoké preferencie prieskumov verejnej mienky. Poctivé je urobiť za štyri roky to , k čomu sme sa zaviazali." 
Robert Fico, predseda Smer-u: "Ľudia si vládu zvolili, majú právo ju aj odvolať a sme netrpezliví preto, lebo každým dňom, ktorý je vaša vláda pri moci, sa spôsobujú tomuto štátu obrovské škody, viď SPP. Čo sa deje v SPP? Ani vy pán Bugár, ani vy." 
Mikuláš Dzurinda, predseda SDKÚ: "ČO sa deje v SPP povedal pán Rusko jasne verejne, vec je v šetrení." 
Robert Fico, predseda Smer-u: "Tuneluje sa Slovenský plynárenský priemysel." 
Mikuláš Dzurinda, predseda SDKÚ: "Ak je to pravda, to preukážu príslušné orgány a príslušné orgány budú konať." 
Musíme sa vrátiť k téme, pretože náš čas sa končí. 
Béla Bugár, predseda SMK: "Minister koná a na základe oveľa skorších informácií ako ste povedali vy. Ale viete čo , my nekričíme, my robíme. Ale viete ešte pár detailov. Ak referendum bude úspešné, minimálne 2,1 milióna ľudí musí prísť na referendum.  A teraz počítajme vo voľbách 2002 prišlo voliť 2,9 milióna, necelé 3 milióny. Vládnu koalíciu volilo 1,2. Tak keď príde 2,1 milióna ľudí , len 51% , alebo 50% plus jeden a keď 80% bude hlasovať za, to znamená, môžeme to takto zjednodušiť, aj keď to na 100% nebude sedieť , že len voliči opozície rozhodnú o tom, aby táto vládna koalícia." 
Robert Fico, predseda Smer-u: "To je zvrátená matematika." 
Béla Bugár, predseda SMK: "Ale dovoľte mi jednu vec povedať. My sa nebojíme ani predčasných volieb , nebojíme sa ani referenda, ale  ešte raz toto , toto je minimálne neférové, lebo zneužívate súčasnú situáciu." 
Robert Fico, predseda Smer-u: "20 korunové poplatky, vtedy ste potrebovali voliča, keď ste potrebovali zvýšiť ceny benzínu, tak ste to urobili, ale zrazu ste pripravení ignorovať referendum, ktoré je podľa ústavy." 
Musíme končiť, pretože náš čas sa končí. Ja vám páni ďakujem za názory, za príspevky do diskusie, vám vážení diváci želám pekný zvyšok nedele a dobrý štart do nového týždňa. Dovidenia.

MODERATOR: Branislav Zvara
11.1.2004    STV1    str. 02   11:55 O päť minút dvanásť
            
MODERATOR: Branislav Zvara HOSŤ: Mikuláš Dzurinda, Robert Fico, Béla Bugár a Vladimír Mečiar 
Prvé kolo prezidentských volieb bude v sobotu 3. apríla. Termín vyhlásil predseda parlamentu Pavol Hrušovský.  
Pavol Hrušovský, predseda NR SR: "Dúfam, že všetci kandidáti budú vystupovať slušne a korektne." 
Záujemcovia musia zverejniť svoju kandidatúru do polnoci 30. januára. Ak žiadny kandidát nezíska dostatočný počet hlasov v prvom kole 3. apríla , rozhodneme v druhom 17. apríla . Ako prvý oznámil svoju kandidatúru Eduard Kukan. Dnes sa počet záujemcov blíži k číslu 15. Čaká sa na rozhodnutie Vladimíra Mečiara a Rudolfa Schustera. 
Vladimír Mečiar, predseda Ľudovej strany- HZDS: "Priestor, ktorý bol pre rozhodovanie je každý deň menší a užší ." Ján Fule, hovorca prezidenta SR: "Pán prezident svoje rozhodnutie oznámi v najbližších dňoch." 
Zostáva 19 dní a budeme poznať mená všetkých kandidátov na kreslo hlavy štátu. 
Termíny sú známe, chýba nám už len kompletná zostava. Pán Mečiar, vy ste sa pri tom príspevku tak tajuplne usmievali.  
Vladimír Mečiar, predseda Ľudovej strany- HZDS: "Samozrejme voľby prezidenta budú , to nie je nič zvláštne , každých päť rokov majú byť , pokiaľ sa nestane  nič mimoriadne. Váš apel na etický rozmer volieb môžeme iba podporiť, ale to nepatrí iba pre kandidátov, platí aj pre tých , ktorí robia politiku a mediálnu politiku vôbec ,aby tá hranica etičnosti zachovaná bola. Pokiaľ ide o dátum konania volieb a jeho spochybňovanie. Je to zbytočné, je v súlade s Ústavou Slovenskej republiky a z hľadiska úplnosti kandidátov, každý má právo a šancu prihlásiť sa päť minútu alebo minútu pred ukončením uzávierky a dovtedy treba počkať a mať trpezlivosť, veci sa vyjasnia." 
Takže stále hovoríte také nejasné áno, nie? 
Vladimír Mečiar, predseda Ľudovej strany- HZDS: "Ja nehovorím nič." 
Škoda, možno , žeby to bolo zaujímavé. Pán predseda, koalícia nepostavila jednotného svojho jediného kandidáta. Išli ste sólo prečo? 
Mikuláš Dzurinda, predseda SDKÚ: "Tých dôvodov je zrejme viac. Jednak každá politická strana, temer každá si myslí, že má vhodného kandidáta. Po druhé voľby sú priame, rozhodujú občania. Nepotrebujeme hľadať koaličnú podporu v Národnej rade , tak , ako je tomu pri zákonoch , alebo keď potrebujeme zvoliť ja neviem generálneho prokurátora. Takže sa domnievam, že toto sú dva hlavné atribúty, jednak presvedčenie ľudí , ktoré je legitímne v politických stranách , že náš kandidát je dobrý, vhodný, hodil by sa , no a na strane druhej , tak ako hovorím, aj poznanie, že nemusíme zdĺhavo hľadať tú finálnu politickú dohodu , ak by sa prezident republiky volil v Národnej rade. To, že sa volí priamo, vlastne uľahčuje celý ten proces." 
Pán predseda, strana Smer tiež nepostavila svojho kandidáta.  Nenašli ste vhodného alebo pre vás prezidentský úrad nie je dostatočne reprezentatívny? 
Robert Fico, predseda Smer-u: "Návrhy na kandidatúru sa budú podávať ešte nasledujúce dva alebo tri týždne a je stále alternatíva, že Smer príde s vlastným kandidátom, alebo podporí kandidáta, ktorý príde z iného prostredia. Pravda je ale taká, že nepripisujeme nejaký mimoriadny význam prezidentským voľbám, lebo ide o bežnú agendu , ku ktorej muselo dôjsť po uplynutí funkčného obdobia  terajšieho prezidenta a naviac vidíme určitú disproporciu medzi spôsobom voľby prezidenta a jeho právomocami. Na to ,že dnes je prezident volený priamo ľuďmi , je pomerne slabý. Keď si pozrieme na jeho ústavné právomoci, na to , ako je upravené jeho postavenie v Ústave Slovenskej republiky. Čiže budeme brať voľby prezidenta ako nevyhnutnú súčasť politickej agendy v roku 2004. Určite potom, ako budú známi všetci kandidáti  k 31. januáru povieme kto je kandidát, o ktorom si myslíme, že je najvhodnejší. Osobne sa domnievam, žeby mal byť za prezidenta zvolený kandidát, ktorý bude mať širokú občiansku podporu a ktorý nebude čisto straníckym kandidátom, teda takým, u ktorého je riziko, žeby mohol počúvať pokyny straníckej centrály. Preto takisto sme veľmi trpezliví, čakáme do  definitívneho uzatvorenia kandidátky a potom podľa toho Smer povie svoj názor na voľby prezidenta Slovenskej republiky. Ale z hľadiska priorít vidíme významnejšie udalosti v roku 2004 ako je voľba prezidenta." 
Dokončím to koliesko. Pán Bugár, vy ste ešte minulého roku hovorili, že na vašej kandidátke môže byť poprípade aj Slovák. Nenašli ste ani Slováka, nenašli ste ani občana maďarskej národnosti, koho teda podporíte vy? 
Béla Bugár, predseda SMK: "Tak  zatiaľ celá záležitosť nie je uzavretá  , ale ja si myslím, že už netreba ani hľadať, je viac kandidátov ako treba, však už teraz máme 14. Môže to číslo sa zvýšiť na 16, 17 , takže ja si myslím, že je tých kandidátov oveľa viac ako by som si ja osobne teda chcel alebo mohol predstaviť. To je jedna vec, druhá vec. My sme tiež počítali s tým, že máme väčší priestor , to znamená , u nás začiatkom februára by mala byť republiková rada, ktorá definitívne uzavrie, či budeme mať alebo teda nie a ak niekoho podporíme, vyzerá to tak, že sme bližšie k tomu , že  náš kandidát, kandidát teda SMK na tento post nebude, ale nechcem prejudikovať nič, o tom  rozhodnú orgány." 
Myslíte si , že tá kampaň bude naozaj férová? Pán Fico. 
Robert Fico, predseda Smer-u: "Či bude férová, už dnes sa v médiách začínajú rôzne útoky na kandidátov. Dokonca mám pocit, že za týmito útokmi vieme identifikovať kto asi ako politicky vplýva na konkrétne médium. Voľby prezidenta prebehnú ako ktorékoľvek iné voľby. Jeden kandidát bude hľadať na druhého to , čo by proti nemu mohol použiť, ale nemyslím si, žeby sa to vymklo nejako spod kontroly. Voľby prebehnú , ľudia si vyberú a určite budeme svedkami aj pokusov o diskreditáciu, ale to je súčasťou politiky a s tým každý kandidát, ktorý sa rozhodne, svoje meno zverejniť a ísť do toho súboja, musí rátať, ale to je vec politických strán, ktoré nominujú svojich kandidátov a samotných kandidátov. V prípade Smeru , keďže je veľká pravdepodobnosť , že s vlastným kandidátom nepôjdeme, nebudeme vstupovať do žiadnych útokov, ani do žiadnej obrany. My iba povieme o kom si myslíme, že je najvhodnejší kandidát a odporučíme voličom, že ak sa im toto odporučenie páči , nech ho nasledujú a nevidíme iný dôvod vstupovať do tejto kampane." 
Béla Bugár, predseda SMK: "Pardon, je možno predpokladať , že holé zadky teraz nebudú." 
Pán Mečiar, ale vy s tým máte už aj osobnú skúsenosť. 
Vladimír Mečiar, predseda Ľudovej strany- HZDS: "Už začalo , ale nie šťastne a nie čestne a špinavo, veľmi špinavo začína kampaň." 
Konkrétne čo máte na mysli? 
Vladimír Mečiar, predseda Ľudovej strany- HZDS: "Myslím články, ktoré sa začínajú zverejňovať či k mojej osobe , či k spôsob ako sa pripravuje, nie je dôvod si myslieť, že už táto spoločnosť prekročila istý prah správania a neočakávam férový zápas." 
Mikuláš Dzurinda, predseda SDKÚ: "Ja si myslím , že odpoveď na otázku pán Zvara, ktorú ste položili ,máme z veľkej časti v rukách aj my napríklad ktorí sedíme za týmto stolom. Veľmi veľa bude záležať na nás samotných. Nech sa presadí aj stranícky kandidát ,ale nech má šancu naozaj potom byť nadstranícky a pre všetkých bez ohľadu na to z akej politickej rodiny pochádza, alebo prichádza. A na tom by sme mohli mať záujem všetci. Naozaj by sme mohli mať záujem na tom, aby hlava štátu dokázala zjednocovať. Ak má zjednocovať , nebolo by dobré v tej kampani vyťahovať nejaké kalibre , vymýšľať si. Za Slovenskú demokratickú a kresťanskú úniu môžem jednoznačne povedať , budeme sa venovať našim témam, budeme sa venovať pozitívnej kampani, budeme sa venovať tomu, ako získavať občanov povedzme pre argumenty  a fakty, ktoré sa nám budú zdať relevantné a pravdivé a nebudeme sa venovať týmto , týmto nepekným metódam." 
Čo si páni myslíte, budeme potrebovať dve kolá? Zatiaľ všetko nasvedčuje tomu, že áno? 
Béla Bugár, predseda SMK: "No určite. Si myslím, že tých kandidátov síce je veľa, ale takí silnejší môžu byť štyria, maximálne piati , ale podľa mňa ani jeden z nich nezíska v prvom kole dostatočný počet hlasov. To znamená , že určite bude druhé kolo." 
Hovoríte 17. apríl.  
Mikuláš Dzurinda, predseda SDKÚ: "Vyzerá to tak." 
Máte aj pripravené nejaké obranné mechanizmy, keby naozaj tie voľby skĺzli do niečoho čo by nebolo dôstojné voľby do najvyššieho úradu v tomto štáte? 
Mikuláš Dzurinda, predseda SDKÚ: "V rámci vládnej koalície máme mechanizmus, je to rokovanie politických strán a budeme tento mechanizmus využívať nepochybne na to , že si budeme vymieňať názory,  informácie a myslím si , že minimálne z pohľadu vládnej koalície môžem povedať , že naozaj nám pôjde o férovú , pokojnú , serióznu súťaž." 
Pán Fico, koho by mohol teda podporiť Smer? Pán Kaliňák, podpredseda vašej strany vyhlásil, žeby to mohol byť aj pán prezident súčasný? 
Robert Fico, predseda Smer-u: "Pán prezident doteraz neohlásil svoju kandidatúru , takže nemôžeme sa k nemu oficiálne vyjadrovať a môžeme tak urobiť až po 31. januári, kedy budú známi všetci kandidáti, ale môžem potvrdiť, že pán prezident Schuster, je určite, ak sa rozhodne kandidovať , veľmi solídny kandidát a určite bude patriť do štvorice , alebo pätice kandidátov s najväčšími šancami na zvolenie. Osobitne oceňujeme u prezidenta jeho sociálnu rétoriku , to , ako pristupuje k najaktuálnejším veciam v štáte, ale opakujem, bude iba jedným zo štyroch alebo piatich schopných kandidátov , o ktorých sa bude Smer baviť a kde sa aj rozhodneme ktorého z nich podporíme. Pokiaľ však neoznačí svoju kandidatúru za oficiálnu , nebudeme sa k nikomu vyjadrovať." 
V tejto súvislosti sa chcem spýtať aj pána Bugára, podporíte napríklad kandidáta SDKÚ? Pretože myslím aj v polovici decembra tam boli isté náznaky toho , najmä v súvislosti s dohodou medzi Slovenskom a Maďarskom o podpore národnostných menšín, že sú tam isté spory alebo nezrovnalosti? 
Béla Bugár, predseda SMK: "Tie spory vyplývali z toho , že dalo sa to riešiť oveľa jemnejšie, oveľa rýchlejšie a bez napätia . Už sme za dá sa povedať , za touto záležitosťou , nie úplne, lebo zatiaľ Slovensko  ešte neurobilo to, čo má, to znamená nie je to zverejnená dohoda . Tým pádom sa nemôže vykonávať , ale ešte sme sa nerozhodli  ani v prípade iných kandidátov nemôžem nič povedať. Ja by som mohol povedať môj názor, ale to by nebolo dobré." 
Máte priestor.

Béla Bugár, predseda SMK: "Áno ,ale ten názor najprv vždy poviem mojím, ktorí ma volili, ktorí poprípade majú aj určité stranícke posty a na základe aj ich názorov sa rozhodneme , sme kolektívny orgán. " 
Pán Mečiar. Vôbec prichádza do úvahy alternatíva , žeby ste vy a vaša strana podporili kandidáta povedzme z iného tábora? 
Vladimír Mečiar, predseda Ľudovej strany- HZDS: "Takáto varianta je nemysliteľná v dobe, keď pôjdeme s kandidátom vlastným. Určite nemôže sa správať HZDS tak , že postaví kandidáta a bude podporovať niekoho iného. Nepripadá do úvahy." 
Nepripadá do úvahy. Pán Fico. Keď poviem meno Ivan Gašparovič, má Smer v tomto kandidátovi povedzme trochu jasno? 
Robert Fico, predseda Smer-u: "O pánovi Gašparovičovi poviem to , čo som povedal o pánovi prezidentovi Schusterovi , že patrí do skupiny štyroch alebo piatich silných kandidátov, o ktorých budeme v Smere diskutovať. Opäť, pokiaľ nebude uzatvorená kandidátka, nie je možné nič dopredu povedať. Aj v Smere platí pravidlo, že najskôr o tom musí rozhodnúť orgán, ktorý je najvýznamnejší z hľadiska štruktúr tejto strany , až potom pôjdeme s touto informáciou na verejnosť , ale zdôrazňujem, nemá to pre nás až takú veľkú relevanciu politickú prezidentské voľby ako iné udalosti v roku 2004. " 
Nakoľko si myslíte, žeby už občania Slovenskej republiky dnes, aby sa mohli tiež rozhodnúť , aby mohli uvažovať , aby mohli správne dospieť k svojmu rozhodnutiu, mali poznať všetkých tých kandidátov, pán predseda? 
Mikuláš Dzurinda, predseda SDKÚ: "No nepochybne áno , je to legitímne postavená otázka, lebo neraz som bol konfrontovaný v minulosti pri iných príležitostiach , bolo referendum o vstupe Slovenska do Európskej únie a neraz mi vytýkali novinári , že ľudia nevedia, nevedia výhody, riziká , nevýhody. Myslím si , že čím viac informácií človek má , tým sa môže aj slobodnejšie a tým pádom aj zodpovednejšie rozhodnúť. Jedna vec je oficiálna kampaň , keď chodíme za ľuďmi a hovoríme  na tvrdo, voľte X, teda pána AB alebo XY, voľte nášho kandidáta, to je iná vec. No ale na strane druhej každý kandidát už dnes má  možnosť ,aby cestoval po Slovensku, aby sa ľuďmi rozprával o pálčivých otázkach, je o čom sa rozprávať, veci nie sú jednoduché. Na  mnohých ľudí doliehajú bolestne reformy, veľmi si vážia, keď ktokoľvek z nás, aj tu čo sme štyria za stolom, ale aj povedzme ľudia z parlamentu , aj tí , o ktorých vedia, že sa rozhodli kandidovať na prezidenta republiky, keď medzi nich prídu , keď povedia svoj názor, keď dajú ľuďom šancu sa opýtať a myslím si, že toto zodpovední ľudia jednoducho využívajú. Že nevysedávajú doma a nespoliehajú sa billboardy , nespoliehajú sa len na oficiálne kampane, nekortešujú v tom pravom zmysle slova, ale snažia sa robiť to , čo vlastne zodpovedný politik robí celé volebné obdobie, že okrem toho, že chodí na rokovania vlády, parlamentu , že chodí do regiónov, do obcí a do miest a naozaj si plní tú svoju povinnosť ,aby ľudia nevideli , že sú zaujímaví len pred voľbami , ale vlastne po celé to volebné obdobie. Tak si myslím, že takáto aktivita je vítaná a je tu priestor pre každého , kto sa takto rozhodne, aby umožňoval ľuďom tieto informácie získavať." 
Pán Mečiar, zase v tejto súvislosti nie je potom trochu na škodu , keď sa kandidatúra  ohlási až na poslednú chvíľu , teda toho 30. januára? 
Vladimír Mečiar, predseda Ľudovej strany- HZDS: "Ja si myslím, že sa treba zaoberať , to je normálna, zákonná lehota, skôr tým, že zákon hovorí , kedy má kampaň začínať , zákon hovorí čo všetko sa do kampane počíta a zákon je porušovaný vopred netrpezlivými kandidátmi , ktorí pracujú aj so značnou sumou peňazí, aj v časovom rámci ináč, s tým, že nechcú započítavať tieto peniaze. Tam je slabina systému a treba ho napraviť. Takisto tieto lehoty sú na to, aby sa čas, ktorý je nutný pre voľby prezidenta, venoval téme prezident. Témy iné  sa teraz prekrývajú do istej miery voľbami prezidenta. Tak preto na všetko treba svoj čas a už treba ten demokratický život usporiadať tak, že príde lehota, príde čas ohlásenia kandidátov, prebehnú riadne voľby , bude rozhodnutie a život ide ďalej. Už to nemôže byť v permanentnom straníckom strese a strete konfrontačnom, už to musí byť v istých zásadách ...... pravidelnejšieho a pokojného života, už treba usadiť strany, treba usadiť politický systém  a treba umožniť normálny , pokojnejší , demokratickejší život." 
Ale niektorí kandidáti , ako sa zdá , už do kampane prakticky vstúpili. Pán Fico, myslíte si , že je to tak , alebo sa mýlim? 
Robert Fico, predseda Smer-u: "Určite áno , stačí , keď sa človek pozrie z auta, keď cestuje po Slovensku, tak už visia billboardy niektorých kandidátov a bude to obrovský pretlak. Niektoré politické strany majú veľa peňazí , tak určite budú tieto peniaze míňať aj na kampaň prezidentskú ." 
Prepáčte , myslíte si , že to je fakt iba vec peňazí? 
Robert Fico, predseda Smer-u: "Pokiaľ ide o voľbu prezidenta, na Slovensku je trošku nevýhodou to , že ľudia nepoznajú aj iných vhodných kandidátov. My keby sme dnes na Slovensku mali, trošku to preženiem, nositeľa Nobelovej ceny za ekonomiku, pokiaľ by tento človek nemal prístup k médiám, pokiaľ by nemal stranícke peniaze a podporu, veľmi ťažko by mohol byť zvolený za prezidenta, hoci by mohol spĺňať všetky možné kritériá , kvalitatívne, osobnostné, charakterové a neviem aké , takže je to otázka médií, je to otázka peňazí , je to otázka straníckej podpory. Kto nemá tieto tri kritériá, tak ťažko sa môže zaradiť do tej štvorice alebo pätice kandidátov, ktorí sú reálni kandidáti, pretože z tých neviem, možno ich bude 18, 19, 20 tých  kandidátov, tak z tých absolútna väčšina sú kandidáti , ktorí nemajú šancu v prvom kole uspieť." 
Béla Bugár, predseda SMK: "Viete trošku by som vás pán predseda Fico opravil , lebo ani politické strany, alebo tí známejší povedzme kandidáti na post prezidenta si nezískali povedzme prístup v médiách len tak. To znamená , že pracovali veľmi tvrdo. Buď si vytvorili povedzme okolo seba nejakú stranu , alebo povedzme nejaké občianske združenie a veľmi tvrdo pracovali. Ten prístup si môžete získať ,ale to netrvá mesiac, dva, ale trvá to roky. Tak ja viem napríklad, keď sme my založili MKDH dva roky pomaličky, len vtedy o nás písali , ak  bol nejaký menšinový problém, ale ten, ktorý sa chystá , nedá sa tak, že polroka predtým ja si rozmyslím, žeby som si rád povedzme zahral pardon za výraz , na prezidenta. Ten, ktorý  sa chystá a fakt chce o to  bojovať, ja si myslím, že má možnosť , otázka je ako sa rozhodne. To , že niektorí majú väčšie možnosti , že sú v politike, že sú poprípade teda na prezidentskom úrade, alebo iných pozíciách, samozrejme je to výhoda, to zas  treba vidieť, ale sú tu aj iné možnosti, nielen billboardy, nielen peniaze, ale vždy sa vyjadrovať k takým témam, ktoré sú aj chúlostivé. Nech je to Irak , alebo hocičo. Mali možnosť." 
Čiže ste naznačili , že tieto veci naozaj nie sú iba v peniazoch ,ale aj v osobných kvalitách kandidáta. 
Mikuláš Dzurinda, predseda SDKÚ: "To som chcel dodať, že dalo by to inak povedať ako kolega Fico hovorí , že ten, kto je neznámy, vlastne nemá šancu. Možno že by sa to dalo aj tak povedať , že bolo by to aj trošku neprirodzené , keby sme mali kandidáta, alebo prezidenta, ktorého by predtým ľudia nepoznali. Ak by sme mali nositeľa Nobelovej ceny za ekonomiku nech sa  prísne pridrží toho prímeru pána Fica, tak zrejme by ho spoločnosť poznala. Bol by známy zo svojho dovtedajšieho pôsobenia. Takže myslím si , že nehrozí reálne taký príbeh , žeby sme mali diskutovať o bariérach pre ľudí, ktorí sa potrebujú stať známymi natoľko, aby mohli byť voliteľní." 
Pán Mečiar.

Vladimír Mečiar, predseda Ľudovej strany- HZDS: "Funkcia prezidenta je funkcia politická. Prezident je profesionálny politik ,ak má stáť v čele štátu , zastupovať štát, musí prejsť osobným politickým vývojom a ten vývoj musí dozrieť k istému stupňu , že môže byť schopný postaviť sa na čelo štátu a keď bude dobrý , môže byť z neho štátnik. Ale samozrejme , že nemôže prísť odnikadiaľ človek, ktorý nemá skúsenosť ,postaví sa do funkcie a začne ju vykonávať. Sú prípady, keď po rokoch prelomových takéto stavy bývajú, ale dnes už ako sa usadzuje pomaličky osobnosti , je záujem politický profesionálny život, tak dáva sa priestor viacerým  na to ,aby sa stali aj známymi , aj kandidovať mohli , aj sa vyprofilovali rokmi a ukázali pred ľuďmi, to čo je od roku 89, už 15 rokov." 
Viete, mám taký dojem, že na Slovensku sú osobnosti a zároveň nie sú. Pretože ono sa to vždy atomizuje, vždy sa to rozdeľuje. Nakoniec nájdeme zopár ľudí , ktorí by boli vhodní, ale okamžite sa vytvára skupinka, ktorá je proti nim a zásadne proti nim, silne proti nim. Prečo? 
Mikuláš Dzurinda, predseda SDKÚ: "Tak je to z veľkej časti aj prirodzené , že obyčajne keď je voľba, tak voľba je súťažou. A už keď sa vygeneruje súťaž, tak každý chce byť úspešný a potom nie vždy sa tie metódy volia férové. Pred chvíľou som hovoril, že SDKÚ bude voliť takéto férové metódy. Neznamená , že nebudeme kritickí , neznamená to , že keď nebudeme vidieť dôvod na vecnú pokojnú kritiku, že takýto názor nepovieme, to je o inom, ale samozrejme, tak ako aj Slovensko vyspieva, dostáva sa do euroatlantických štruktúr, vyvíja sa, tak si myslím , že aj tie kampane majú časom šancu byť také naozaj férovejšie, súťaživejšie. Ono v tej podstate nie je nič negatívne, skôr pozitívne, keď tých kandidátov je viac, lebo vždy je lepšie, keď si môžete aj v obchode vybrať z troch druhov topánok ti ktoré chcete, ako keby ste mali len dva alebo nebodaj jeden. Čiže ten výber ako taký , samotná šanca , samotná príležitosť je dobrá vec. Iné je, aké metódy pri tom výbere budeme používať . A o tom by sme naozaj mali veľa diskutovať." 
Pán Fico, vy ste v opozícii. Nakoľko vy chcete narábať v tej kampani s kritikou? 
Robert Fico, predseda Smer-u: "Smer nemá dôvod sa zúčastňovať prezidentskej kampane. Iba v prípade, žeby mal vlastného kandidáta, tak by sme ho podporovali. Pokiaľ však budeme vyberať z kandidátov, ktorí pochádzajú z iného prostredia, ako z prostredia Smeru, alebo z prostredia iných politických strán , tak naša kampaň sa sústredí iba na vyhlásenie , že toto je kandidát, o ktorom si myslíme, že spĺňa charakterové politické predpoklady na to, aby bol dobrým nadstraníckym prezidentom. My inak žiadny iný dôvod na účasť v tejto kampani nemáme a už vôbec nemáme záujem míňať energiu na to , aby sme dehonestovali toho alebo onoho kandidáta. Tam nevidíme žiadny priestor, pretože tých udalostí v roku 2004 bude toľko , že Smer sa musí pripraviť, všetku energiu sústrediť na voľby do Európskeho parlamentu. Máme tu pripravované referendum a ďalšie a ďalšie veci, takže opakujem, na tom rebríčku dôležitosti nevidíme príliš vysoko voľby prezidenta Slovenskej republiky." 
Pán Mečiar, nemôže nastať situácia, že sa zopakuje to , čo bolo pred piatimi rokmi, že bude rozhodovať voľba proti? 
Vladimír Mečiar, predseda Ľudovej strany- HZDS: "To už je jedno ako bude politika postavená. V podstate smerujme k niečomu inému . Ak tu boli roky prelomové, tak to bol podobný vývoj vo všetkých stredoeurópskych štátoch, že išli strany do konfrontácie. Museli ísť , lebo jednak vznikali , chytali priestor , tézy, idey prichádzali a podobne. Ale na rozdiel od ostatných my zaostávame v tom, že neusadzujeme politický systém, to znamená nestabilizujeme politický systém a na to treba zmeniť absolútne pravidlá výberu." 
Pán Mečiar, prepáčte, prečo, prečo je tento vývoj taký , že... 
Vladimír Mečiar, predseda Ľudovej strany- HZDS: "Chýba politická vôľa alebo odvaha tieto kroky urobiť. Treba zmeniť pravidlá výberu poslancov, aby sme nemali 14% poslancov v iných stranách , hneď potom čo vzniknú , aby nové strany nevznikali a destabilizovali vládu, keď zoberieš povinnosť ju drž na tri, štyri roky a unes a aby teda stranícky zápas a vývoj stranícky viedol k niečomu inému ako je teraz, ten nie je dobrý a začína spoločnosti  škodiť. Pokiaľ ide o otázky druhé , ktoré, že či volím väčšie zlo, menšie zlo, nakoniec v roku 99 to prebiehalo ako súboj väčšieho a menšieho zla, keď to skončilo, tak potom hovorili , že to volili opačne. Je mi to v podstate jedno , výsledok volieb je platný bez ohľadu na to , ako sa verejná  mienka vyvíja. Takisto to bude teraz. Tiež si nemyslím, že všetko sa dosiahnuť  a treba dosahovať dohodou politických strán. Keď zoberieme aj postavenie politických strán , je tam veľká časť ľudí , ktorá sa riadi vlastným svedomím a nepozerá na to ,čo ktorý z bossov straníckych hovorí. Takže aj výber volieb bude  potom prebiehať trošku inak, z hľadiska tém, tam budú dve, tam môže byť len provládna a vládne kritická téma, tam iné témy postavené nebudú. No a samozrejme že sa bude snažiť každý získavať väčšinu tak ,ako tá väčšina bude možná , ale veľká väčšina je rozhodovania v ľuďoch, možno aj na poslednú chvíľu  a otázka je vzhľadom , že k tomu , že idú tie politické rozhodnutia jedno za druhým , aké budú mať permanentnú podporu a permanentnú účasť voličov. " 
Pán Dzurinda, áno, chcem sa spýtať , či súhlasíte s tými slovami , ktoré tu odzneli najmä čo sa týka zúženia kritérií , ktoré budú... 
Mikuláš Dzurinda, predseda SDKÚ: "Z 90% by som súhlasil s tým, čo pred chvíľou pán predseda HZDS povedal. Len tak keď diskutujeme, dve poznámky sa mi žiadajú povedať. Najprv k tomu , čo pán Fico som si všimol dvakrát povedal, že pre Smer nie sú prezidentské voľby prioritné , veď každý máme svoj názor a svoje priority, len sa mne žiada povedať , že nemali by sme to podceniť. Hlava štátu má veľký význam a nemyslím rovno na vracanie zákonov, ale mám na mysli predovšetkým celkové pôsobenie v spoločnosti . Kto v krajine môže reálne formulovať istú víziu , ponúkať ľuďom aj dlhodobejšie nádej, ak nie človek , ktorý už nie je v zajatí ani politických strán, ani toho každodenného straníckeho zápasu v parlamente, na uliciach a podobne. Čiže ja by som rád apeloval na to , že nepodceňme to, vôbec nie je bezvýznamné kto bude prezidentom našej vlasti. To je prvá poznámka a druhá poznámka, naozaj by som na 90% podčiarkol to , čo pán Mečiar hovoril, len ten záver, na ten záver mám iný názor. Nemyslím si, že prezidentské voľby by mali byť parlamentnými voľbami  provládne alebo proopozične. Práve naopak, myslím si , žeby bolo veľkým šťastím pre našu krajinu , kedy sme mali prezidenta, ktorý sa naozaj nielen dokáže vymaniť z toho straníckeho prostredia, ale ktorý má charizmu , skúsenosti, reputáciu , naozaj takú mravnú základňu, aby tie ciele a tie úlohy prezidentské vedel napĺňať , aby naozaj vedel zjednocovať, aby povedal pravé slovo v pravú chvíľu. Nemyslím si, že je dobré , keď hlava štátu z jednej strany sľubuje všetkým všetko, stavia sa sama do pozície provládnej alebo proopozičnej , keď mu to vyhovuje alebo nevyhovuje , ale naozaj je veľkým šťastím a vedel by som menovať krajiny, nechcem sa nikoho dotknúť, ani nikoho protežovať, kde prezident republiky takúto peknú, pozitívnu dlhodobejšiu rolu vie rozohrávať a myslím si , že aj pre našu krajinu by bolo veľkým šťastím, keby sme takú hlavu štátu mali." 
Robert Fico, predseda Smer-u: "Nepodceňujeme v žiadnom prípade význam prezidentských volieb, iba hodnotíme reálny význam prezidentských volieb do budúcnosti. Prezident , keď bude zvolený, vzhľadom na rozsah právomocí , ktoré má podľa ústavy, nie je schopný významnejšie zasahovať do chodu , do toho akým smerom sa bude uberať Slovenská republika .Aj preto stále hovoríme, že prezidentské voľby  sú niekde na druhej alebo tretej priečke, že na tej prvej priečke je udalosť, ktorá rozhodne o tom, že či bude pokračovať na Slovensku povedzme ten štýl politiky, ktorý presadzuje vaša vláda, to znamená konzervatívny, pravicový štýl politiky s tvrdými sociálnymi dopadmi na ľudí , alebo či udalosť, na ktorú všetci čakáme, zmení tento štýl politiky.  Takže priorita pre Smer je urobiť všetko preto ,aby sa zmenil štýl politiky v krajine a toto nemôže urobiť prezident. To je dôvod prečo staviame voľby prezidenta Slovenskej republiky až na druhú alebo tretiu priečku v dôležitosti po referende." 
Mikuláš Dzurinda, predseda SDKÚ: "Poznámku, aby som sa k tomu nevracal, udržme si ten vecný obsah našej diskusie , pretože nemáme žiadnu neľudskú vládu, ktorá robí politiku s tvrdými dopadmi  na občanov. Máme myslím si vládu , ktorá chce byť ,  netvrdím, že je a vo všetkom ,ale zodpovedná. A sme hlboko presvedčení , že o čo skôr budeme tie ťažké dopady mať za sebou , o to to ľudia pozitívne , pozitívne potom pocítia. Môžeme sa líšiť v názoroch ako to dosiahnuť, ale ten úmysel je poctivý, normálny a pre ľudí." 
Predsa ten prezident by mal naozaj integrovať práve všetky tieto prúdy a stabilizovať politiku. 
Béla Bugár, predseda SMK: "Prezident  má dôležitú úlohu v každom štáte , tak isto aj na Slovensku. Určite, však sú udalosti, ktoré povedzme prídu raz za desať rokov a prezident práve vtedy môže povedať svoj názor, môže zjednotiť názory politických strán, môže sa o to pokúsiť. Nie vždy sa mu to podarí. Samozrejme  smerom von prezentuje krajinu , ale dovnútra zas môže prísť s víziou , ktorá pomôže tej danej krajine. Takže ja si nemyslím, že to je nejaké druhoradé , alebo v tej priečke, čo povedal pán Fico , že niekde na druhom alebo treťom mieste. Ja si dokonca myslím , že všetko robíme v pravý čas, v pravú chvíľu . Pre nás prezidentské voľby začiatok apríla,  druhé kolo 17. apríla, sú určite dôležité . Potom priebežne sa budeme pripravovať aj na voľby do Európskeho parlamentu , ak budú , ak bude referendum, tak samozrejme aj na referendum, ale najprv prezidentské voľby." 
Takže skončilo sa obdobie taktizovania alebo počas týchto 19- tich dní a potom , keď už bude prvé , druhé kolo prezidentských volieb, príde čas práve politikov taktikov? 
Vladimír Mečiar, predseda Ľudovej strany- HZDS: "Samozrejme, že politika nekončí týmito voľbami a udalosti pôjdu rýchlo za sebou, pôjdu voľby prezidenta, príde referendum, pôjdu voľby do Európskej únie, čiže tie strany  budú stále pracovať , istým spôsobom pôjdu stále dopredu a každý bude mať záujem mobilizovať svoj voličský elektorát. Ja by som sám o sebe postavenie prezidenta v systéme nepodcenil, je to mimoriadne dôležitá figúra. Môže byť pozitívny a negatívny . Status prezidenta sám o sebe formuje model správania a závisí od toho kto v tomto statuse pôsobiť bude. Pán Fico , nehnevajte sa , nechcem byť osobný, ale koľko máte rokov?" 
Robert Fico, predseda Smer-u: "39 rokov." 
Vladimír Mečiar, predseda Ľudovej strany- HZDS: "No a na prezidenta treba 40, preto tie voľby nemajú význam." 
Robert Fico, predseda Smer-u: "Pán predseda, samozrejme, že môžeme ísť aj týmto štýlom diskusie, ja sa rád pripojím a môžem vám to vrátiť so všetkými . Ja chcem povedať , že v čase, keď budú prezidentské voľby , mimochodom, bola zvýšená veková hranica bolo 35 rokov pán Mečiar na 40 rokov, takže aj to je možno poznámka alebo odpoveď na  vašu pripomienku , ale vo vzťahu k pánovi Bugárovi. Pán predseda, nie všetky udalosti pôjdu za sebou. Môže sa stať , že niektoré udalosti pôjdu vedľa seba. Aj preto myslím si, že máme právo na takýto názor, keď hovoríme, že sú pre nás dôležitejšie udalosti ako sú prezidentské voľby a dokonca by som to povedal aj vtedy, keby Smer postavil vlastného kandidáta , môže sa napríklad stať, že 3. apríla spoločne s prvým kolom prezidentských volieb sa bude konať referendum, takže nemôžeme očakávať, že kalendár bude nastavený tak, že pôjdeme, že jeden deň bude to , druhý deň bude to. Možno že to bude spolu a preto naozaj sa ukáže priorita jednotlivých rozhodnutí." 
Pán Bugár, čo naznačoval váš vztýčený prst?  
Béla Bugár, predseda SMK: "Ja som sa hlásil o slovo. Ja chcem  dve veci povedať. Po prvé ja mám 45 a nemám záujem , už som to povedal xkrát prečo. " 
Mikuláš Dzurinda, predseda SDKÚ: "Ako dlho budeš čakať?" 
Béla Bugár, predseda SMK: "Vôbec , keby som aj 60, by som nemal záujem, bohužiaľ ja som iný typ, to je jedna vec, ale ja som vás nekritizoval , ja len hovorím, že v našom  hodnotovom  rebríčku prezidentské voľby sú dôležité a preto trošku mi vadí , že asi bude 16 a možno že aj viac kandidátov, však to predsa nie je nejaký národný šport , ktorý by sme mali pestovať  všetci." 
Prečo je víťazstvo vášho kandidáta pre vás pre vašu stranu  dôležité? Táto otázka sa týka najmä pána Dzurindu za SDKÚ a HZDS, hoci ešte kandidáta oficiálne nepoznáme. 
Mikuláš Dzurinda, predseda SDKÚ: "Nechcel by som hovoriť o straníckej priorite, naozaj nechcel by som hovoriť o priorite strany. Hovorím už niekoľko rokov , nepoviem to prvýkrát a hovorím to aj na rôznych grémiách Slovenskej demokratickej a kresťanskej únie, že Slovensko sa bude dobre vyvíjať, keď tá hierarchia našich záujmov bude pravdivá a myslím si , že pravdivá je vtedy, keď vždy budeme dávať na prvé miesto Slovensko, potom našu politickú stranu a potom niekde na záver prípadné osobné záujmy, čo nič neprirodzené v politike nie je. Takže ak hovorím o význame a podčiarkujem význam voľby hlavy štátu, tak si myslím, že hovorím predovšetkým cez prizmu toho prvého kritéria, je to záujem Slovenska. Už šesť rokov, alebo šiesty rok sa pohybujem aj po svete a vidím aké významné slovo má prezident, ak ho dokáže samozrejme v správnom čase, na správnom mieste a správnym spôsobom podať. A samozrejme už sme si tu povedali , nebudem tu opakovať, aj to akým významným spôsobom môže vplývať na domácu politickú scénu. A nechcem hovoriť len o tom, že keď vráti takýto zákon, ktorý má taký alebo onaký dopad, potom vlastne treba si to povedať otvorene, aj priamo ovplyvňuje hospodársku a sociálnu politiku. Ak nenáležite, podľa môjho názoru nenáležite by sa takýmto inštrumentom narábal. Takže keď hovorím o priorite prezidentských volieb, naozaj by som to nespájal prísne vzaté so straníckou prioritou , aj keď samozrejme sme normálni a každého by potešilo , keby človek, ktorého navrhnete tu alebo tam sa do tejto funkcie presadil, to poteší , to potom samozrejme vytvára dobrý obraz o tom, že tá strana robí pravdivú alebo dobrú politiku , ale toto je záujem Slovenska, aby sme mali prezidenta nielen zvoleného , ale aj takého , ktorý by dokázal prispievať k pozitívnym posunom krajiny." 
Pán Mečiar.

Vladimír Mečiar, predseda Ľudovej strany- HZDS: "1. májom sa dosiahne nová kvalita. Uzatvorí sa globálne usporiadanie Strednej Európy. Slovensko bude členom NATO, to znamená, že bude musieť rešpektovať líderstvo Spojených štátov ,Veľkej Británie a poctivosť plnenia záväzkov, bude členom Európskej únie a musí rešpektovať líderstvo Francúzska, Nemecka, poctivé plnenie záväzkov, ale bude musieť aj pracovať najmä vo vnútri NATO ako dosiahnuť modernizáciou znižovanie rozdielov a zaostávania obrovského , ktoré je a to je výzva a motív ako robiť politiku a tam sa môže nájsť každý čo v nej urobiť môže. Samozrejme, že tu existuje isté stranícke hľadisko, od roku 1990 sme vyhrali každé voľby , ale nie sme účastní výkonnej moci. Tak teraz je povedané pre tú stranu otázka, usilovať o účasť vo výkonnej moci, aj keď sú to voľby prezidentské a či je čo pomôcť ľuďom tak ,aby to pociťovali ako reálny prínos a reálnu pomoc aj štátu aj osobám. Ak na obidvoje je odpoveď kladná a zatiaľ je tá odpoveď kladná, tak je logické , že strana sa  bude snažiť postaviť kandidáta tak ,aby mohol obstáť v súťaži pred ľuďmi čo najlepšie. U niektorých je to otázka,  keď vidia, že kandidát .. reklamného času v médiách , u nás je to reálny záujem byť partnerom a dať alternatívu v politickej súťaži rôznych názorov a koncepcií , aj rôznych osôb." 
To ešte stále pán Mečiar , že citujem prezidentským postom si nepotrebujete uspokojovať svoje politické ambície. 
Vladimír Mečiar, predseda Ľudovej strany- HZDS: "Nie." 
Jasná odpoveď, stručná. Pán Fico, ešte raz. Prečo si myslíte, že medzi kandidátmi je iba jedna žena? 
Robert Fico, predseda Smer-u: "Otázka možno znie prečo vo vláde nie je ani jedna žena. Takže je to možno podobná otázka. Ženy na Slovensku napriek tomu , že zastávajú veľmi významné posty v profesionálnej a odbornej sfére, v politike nie sú tak často ako možno v iných krajinách ako vo Švédsku, Nórsku, Dánsku , najmä tam v týchto krajinách je účasť žien veľmi typická. Ja odmietam na druhej strane akékoľvek pokusy legislatívne zaviesť. Som počul , že niekto chce prísť s návrhom zákona, že na kandidátke musí byť toľko a toľko žien. Predsa žena nie je chránený druh. Ja by som nerád nakladal takto so ženami, ženy jednoducho sú dostatočne kvalifikované ,aby sa presadili , ale je to politika, na Slovensku má tradíciu pokiaľ ide o politiku predovšetkým muž a ešte to pravdepodobne niekoľko rokov bude aj trvať . Ale ak by došla vhodná kandidátka, tak určite by sme na ňu nepozerali  nejakým hendikepom, práve naopak, ale je to pravdepodobne výsledok tradície a vývoja slovenskej politickej scény." 
Pán predseda, nechcete prezidentku , nechcete mať ženy vo vláde? 
Mikuláš Dzurinda, predseda SDKÚ: "Ale viete, je to dobrá príležitosť povedať , že absolútne súhlasím s Robertom Ficom. Je mi ľúto, že vo vláde." 
Béla Bugár, predseda SMK: "Málokedy sa to stáva." 
Mikuláš Dzurinda, predseda SDKÚ: "Čo je fakt." 
Ale sme svedkami , že to možné je. Možnože práve tento stôl, kde sa to tak skladá. 
Robert Fico, predseda Smer-u: "Na ženách sa zhodneme." 
Mikuláš Dzurinda, predseda SDKÚ: "Ale myslím si a rád by som podčiarkol to , čo pán Fico povedal a to je tá prirodzenosť. Niektoré veci sa nedajú preskočiť, ani vo výboji krajiny, ani vo vývoji politickej scény, ako pán Mečiar pred chvíľou povedal, veľmi výstižne a myslím si , že ani v tejto oblasti. Vytvárajme také predpoklady, že sa krajina bude dvíhať , že sa bude dvíhať naozaj aj životná úroveň, že ženy nebudú musieť mať vlastne viacero druhov prác, aj do roboty chodiť, aj o rodinu sa starať , aj nemôcť si dovoliť zabezpečiť niektoré služby mimo vlastnej domácnosti a potom som si absolútne istý , už dnes vidieť na Slovensku, že záujem o politiku rastie a nielen medzi mužmi, ale aj medzi ženami, takže ja by som tú prirodzenosť rád podčiarkol a myslím si , že ten vývoj pôjde rýchlo a pozitívne týmto smerom dopredu." 
Ale už sa tu spomenulo aj to , že nastáva úplne nová situácia našim začlenením sa do Európskej únie od 1. mája. Páni, aký vplyv táto skutočnosť bude mať na osobnosť hlavy štátu. Myslíte si , že to bude vyžadovať zmenu v niektorých jeho reakciách, v správaní myslím pána prezidenta? Pán Bugár. 
Béla Bugár, predseda SMK: "Ja si myslím, že áno , lebo jednak budeme súčasťou určitého spoločenstva , kde sme sa snažili už dávnejšie sa dostať, je to aj NATO, je to aj Európska únia, aj týmto smerom samozrejme prezident bude mať určitú možnosť, zároveň ale fakticky tá budúca Európa sa teraz vytvára, teraz sa sformuje. Vieme, že ešte ani tá ústava nie je na 100% dohodnutá a prezident aj v tejto veci môže mať minimálne také dá sa povedať iniciatívy , ktoré povedzme tie národné dá sa povedať záujmy trošku posilní. Takže je to kvalitatívne určite veľká zmena a ja si myslím, že práve preto budúci prezident by mal byť aj v tejto oblasti dosť aktívny." 
Mikuláš Dzurinda, predseda SDKÚ: "Je to naozaj tak. Videl som to na medzivládnej konferencii , keď sme sedeli a nebudem skrývať aj istú skepsu. Bola tam veľmi ťažká atmosféra. Málokedy sa stane, že tam sedíme všetci 25- ti aj premiéri alebo prezidenti , ako pán prezident Chirac a ministri zahraničných vecí. Bolo zjavné , že prvýkrát potrebujeme 25-ti rozhodnúť alebo sa dohodnúť a zjavne toho nie sme schopní. Nie sme toho schopní , pretože žijeme svoj každodenný život, trápime sa s reformami v každej krajine, trápime sa so sociálnymi otázkami a ako keby ešte doposiaľ sme sa vyhýbali takým témam ako je vzťah národného štátu a Európy ako takej. Bola to dobrá chvíľa na medzivládnej konferencii, keď viacerí predstavitelia, povedzme Gerhard Schroder, nemecký kancelár, veľmi odvážne hovoril o vzťahu medzi štátmi a Európou. Prichádza doba, keď o tom budeme musieť stále viacej hovoriť s ľuďmi. Nejde len tak, že prídeme na medzivládnu konferenciu a odovzdáme centrále do Bruselu nejakú kompetenciu, prídeme domov a doma je potom chaos , nespokojnosť. Potrebujeme získať ľudí, nesmieme dopustiť, že ľudia budú vnímať Brusel a Európsku úniu ako niečo mimo nich alebo dokonca proti nim. A tu má prezident opäť fantastické možnosti. Nestačí len aby som s ministrom zahraničných vecí niečo dohodol za bruselským stolom a prídem domov, bude kritika opozície, bude kritika prezidenta, bude kritika občanov a vlastne bude potom chaos. A tu rola hlavy štátu , aj keď priamo nesedí v našich parlamentných podmienkach za tým bruselským stolom, je úžasná, je veľmi silná, prihovoriť sa politickým stranám, prihovárať sa občanom a naozaj umožňovať hľadanie dohody , konsenzu v takých citlivých zásadných otázkach. Pozrite sa ako bola Európa rozdelená na Iraku. Skoro by som povedal až tragicky rozdelená, zatriaslo to Európskou úniou a to sú práve tie kľúčové chvíle, keď tá hlava štátu bez toho, že má silné kompetencie ústavné, má šancu urobiť obrovské penzum práce nielen pre vlastný národ, ale aj pre tú európsku myšlienku." 
Pán Mečiar , aký je, alebo čo hovorí váš politický inštinkt? 
Vladimír Mečiar, predseda Ľudovej strany- HZDS: "Samozrejme v tomto smere môžem potvrdiť názor jeden aj druhý. Zoberme si len súčasnú prax. V súčasnosti sa vyjadril český prezident , vyjadril sa slovenský prezident, poľský prezident, každý inak k tej istej téme. Tá základná otázka pre Slovensko je 14 poslancov v europarlamente medzi 738. Ako dosahovať aby ten slovenský vplyv v tejto politickej scéne zostal zachovaný, to znamená ktoré mechanizmy sa  majú otvoriť. To nie tak, že iba ústavou začína deľba kompetencií vláda Brusel, to je už založené prístupovými zmluvami, ústavou sa upravujú pravidlá v podstate vo vzťahu k parlamentu a k niektorým ďalším a musí sa vedieť postaviť aj z hľadiska ústavnoprávneho prezident jednoznačne k novej koncepcii novo sa tvoriacej Európy. To sú otázky bezpečnosti , zahraničnej politiky, hospodárskeho priestoru, hospodárskej politiky, výmeny ľudí, voľného pohybu tovaru, voľného pohybu služieb , kompatibility sociálnych systémov a dostávame sa do absolútne nových vzťahov , ktorých Slovensko bude musieť vedieť riešiť. Samozrejme na niekom je ,aby robil a kreslil rámec, architektonický projekt a na niekom bude ,aby robil vykonávacie projekty a realizoval a tam je tá deľba jednoznačná. Pokiaľ ide o kooperáciu, vláda, parlament, prezident, môžeme si doma hovoriť čo chceme. Len čo prekročíme hranicu, musíme mať jeden názor, jeden záujem , jednu koncepciu, inak sa nedá."  
Čiže  to koncentrovať. Súhlasíte s tým pán Fico? Teda aj opozícia aj koalícia v zahraničí Slovensko. 
Robert Fico, predseda Smer-u: "Pokiaľ ide o presadzovanie národných záujmov samozrejme by mala mať naša reprezentácia rovnaký postup , ale my nie sme niekedy schopní dohodnúť sa ani na tom, čo sú tu národné záujmy Slovenskej republiky. Napríklad opozícia kričí , že národným záujmom Slovenskej republiky je napríklad energetická bezpečnosť. Na druhej strane sme svedkami krokov , ktoré idú proti tejto energetickej bezpečnosti, čiže ja by som skôr až tak príliš optimisticky nevidel to pôsobenie našej reprezentácie v zahraničí. Pokiaľ nebude doma stanovená jasná stratégia a vízia Slovenskej republiky. Napríklad po tomto volá už niekoľko rokov aj súčasný prezident pán Schuster. Treba iba súhlasiť s tým, že nemáme dohodu , vnútornú dohodu Slovenskej republiky o tom, ako by Slovenská republika mala ísť a ako by mala vyzerať. Predsa členstvo v Európskej únii a v NATO  nie je cieľom, to je iba prostriedkom na dosahovanie nejakej kvality života. Bolo by veľmi dobré , keby sme sa zhodli napríklad na tom, že prioritou Slovenskej republiky bude vzdelanosť. Teraz naozaj použijem iba jeden príklad. A potom ktorákoľvek politická strana bude pri moci , bude túto prioritu rešpektovať. Keď bude v opozícii, takisto ju nebude nabúravať , ale pokiaľ nebudeme mať urobené dohody o strategickej vízii Slovenskej republiky, ťažko bude reprezentácia chodiť do zahraničia a veľmi razantne presadzovať to , čo si myslia všetky politické strany, ktoré sú v danom okamihu relevantné. Preto ja by som od prezidenta ani tak neočakával príliš obrovské aktivity v zahraničí , lebo Slovensko je malá krajina a ak si niekto myslí, že Slovensko bude ovplyvňovať svetový chod, tak je naozaj na veľkom omyle. My môžeme zahraničnú politiku používať iba ako výhodný nástroj na dobré obchodné ekonomické vzťahy. Úlohu prezidenta vidím skôr v tom, že bude doma v Slovenskej republike sa pokúšať o to, aby politické strany aj v opozícii, aj vo vláde si našli priestor a konečne hovorili o tom, čo bude o 15, 20, 30 rokov. My to dnes nevieme a toto je jeden z najväčších problémov Slovenskej republiky. Ak porovnáme Slovensko s Českou republikou , zdá sa , že aj tu naozaj zlyhávame." 
Takže tu bolo niekoľko zaujímavých názorov, na základe ktorých by si občania mohli toho prezidenta čo najsprávnejšie vyberať.  
Mikuláš Dzurinda, predseda SDKÚ: "Dá sa ešte trošku k tejto téme?" 
Jedna veta.

Mikuláš Dzurinda, predseda SDKÚ: "Myslím si , že vieme kam Slovensko smeruje a vieme aj to , že prioritou je vzdelanie, len možnože niekto by to hľadal v jednom dokumente, v jednej koncepcii, ale, aj súhlasím s tým, že členstvo v únii je prostriedok , aj v aliancii, ale vieme čo chceme. Chceme aby sa postupne podľa možností čo najrýchlejšie približovala životná úroveň občanov životnej úrovni Európskej únie. Chceme bezpečné Slovensko. Chceme Slovensko vzdelané . Otázka je  či to niekto vidí vo viacerých smeroch , vo viacerých konceptoch , vo viacerých materiáloch, alebo či by sme to museli nejakým spôsobom zjednocovať a zhustiť do materiálu jedného." 
Toľko k prvej téme. Pred nami je ďalší okruh, ktorý sme nazvali spájanie referenda s prezidentskými voľbami.

17.1.2004
12:10 Sobotné dialógy
MODERÁTOR: Maroš Stano
17.1.2004    Rádio Slovensko    str. 02   12:10 Sobotné dialógy
            
MODERÁTOR: Maroš Stano HOSTIA: Zuzana Martináková, Slobodné fórum, Pavol Hrušovský, predseda KDH, Ivan Mikloš, podpredseda SDKÚ, Michal Vašečka, analytik Inštitútu pre verejné otázky 
Maroš Stano: „Takže, aj na túto tému budú diskutovať v sobotných Dialógoch Slovenského rozhlasu Zuzana Martináková zo Slobodného fóra.“ 
Zuzana Martináková, Slobodné fórum: „Dobrý deň.“ 
Maroš Stano: „Šéf KDH Pavol Hrušovský.“ 
Pavol Hrušovský, predseda KDH: „Dobrý deň.“ 
Maroš Stano: „Podpredseda SDKÚ Ivan Mikloš.“ 
Ivan Mikloš, podpredseda SDKÚ: „Dobrý deň prajem.“ 
Maroš Stano: „A analytik Michal Vašečka.“ 
Michal Vašečka, nezávislý analytik: „Dobrý deň.“ 
Maroš Stano: „Dáma a páni, fakty sú na stole. Začneme trošku netradične. Ako vyzerá súčasná situácia očami nezávislého analytika, pán Vašečka? A aký vidíte ďalší vývoj?“ 
Michal Vašečka, analytik Inštitútu pre verejné otázky: „Skúsme zopakovať fakty. Vláda sa stala definitívne menšinovou. Po druhé, Slobodné fórum prišlo s požiadavkou, ktorá je, nazval by som to, problematická. Nakoľko, bolo ťažké očakávať, že ju Mikuláš Dzurinda a SDKÚ príjme. A presne to sa aj stalo. Vlastne následne niekoľko hodín potom aj štruktúry SDKÚ naznačili, že takéto niečo v tejto chvíli neprichádza do úvahy. Zároveň SMK a KDH napriek istým výhradám k štýlu vládnutia Mikuláša Dzurindu, nepodporili takúto výzvu, nestotožnili sa s ňou. A naspäť vyzývajú vlastne dvoch vrcholových politikov Slovenska, aby skúsili si sadnúť a dohodnúť sa. Zdá sa, že v tejto chvíli však už bude treba nejakého sprostredkovateľa, ktorý dvoch rozhádaných politikov, kde aj osobné animozity už veľmi zavážili, dali opäť dokopy. KDH a SMK zrejme v tomto prípade budú musieť zobrať istý diel zodpovednosti na seba. Aj keď možno nie celkom prispeli k vytvoreniu takejto situácie, v tejto chvíli.“ 
Maroš Stano: „Takže, poďme k aktérom tohto sporu, svojím spôsobom. Pani Martináková, na podmienky Slobodného fóra alebo povedzme poslancov, čo odišli z SDKÚ sa dlho čakalo. A potom prišlo, tak do určitej miery prekvapenie, že ste to postavili tak, buď my alebo premiér Mikuláš Dzurinda. Taká požiadavka sa síce možno dala očakávať, najmä po výroku Ivana  Šimka, že premiér nemá jeho dôveru, ale otvorene, nedali ste tú požiadavku, ako povedal pán Vašečka s vedomím, že ju koalícia vlastne musí odmietnuť?“ 
Zuzana Martináková, Slobodné fórum: „No, ja by som v prvom rade odmietla interpretáciu, že my sme kládli nejaké požiadavky. Od začiatku bola tá situácia opačná. A od začiatku bola o tom, že dve vládne strany, dve vládne strany stratili svojich poslancov v parlamente, a že túto situáciu musí riešiť predovšetkým predseda vlády ako človek, ktorý stojí na čele koaličnej vlády, a ktorý je reprezentantom najsilnejšej politickej strany tejto vládnej koalície. Prísne vzaté, v stredu na tých rokovaniach Ivan Šimko za Slobodné fórum zopakoval iba to, o čom deň predtým hovoril premiér Mikuláš Dzurinda. Premiér Mikuláš Dzurinda deň predtým povedal, že žiadne miesto vo vláde nie je voľné, že si nevie predstaviť žiadne zmeny, a že poslanci zo Slobodného fóra majú v parlamente plniť vládny program. Presne to sme na druhý deň zopakovali. Nepôjdeme do vlády, na čele ktorej bude premiér Mikuláš Dzurinda a budeme v parlamente plniť vládny program. Ja neviem či je toto požiadavka. Je to postoj a s týmto postojom našim, sa dnes musí vyrovnať vládna koalícia, pretože stratila väčšinu a musí hľadať partnerov, s ktorými bude ďalej spolupracovať. Za akých podmienok, to už musia povedať predstavitelia vládnych strán.“ 
Maroš Stano: „Práve to, že vláda sa tým pádom stala menšinovou, ste v koalícii vlastne veľmi potrební, aby vláda mohla ďalej presadzovať svoje zákony v parlamente a menšinová vláda na Slovensku nikdy nemala veľmi dlhé trvanie. Potom je tu možno legitímna otázka, či máte záujem na predčasných voľbách? Nedáva to logiku aj vzhľadom na to, že vás spájajú ľudia s vládnymi reformami, a že vás sotva zaregistrovali na ministerstve vnútra, to nemôže byť vo vašom záujme.“ 
Zuzana Martináková, Slobodné fórum: „Vôbec otázka predčasných volieb, ak vyplynie zo situácie, tak sa bude musieť riešiť legitímne, ale naozaj nie je to, to čo, na čom by sme pracovali. My veľmi korektne budeme podporovať v parlamente tie návrhy zákonov, ktoré sú v súlade s vládnym programom. S tým, čo sme hovorili pred voľbami občanom. A povedali sme aj to, že nemáme záujem na destabilizácii pomerov a na páde vlády tak, aby sa nevedelo, aká bude alternatíva. Myslím si, že je to veľmi zodpovedný postoj. Takto sa budeme správať, ale loptička nie je na našej strane ihriska. To by som chcela veľmi vážne zdôrazniť.“ 
Maroš Stano: „Pán Mikloš.“ 
Ivan Mikloš, podpredseda SDKÚ: „Ak môžem reagovať, tak musím konštatovať, že z toho, čo teraz povedala Zuzana Martináková, mi vyplýva len ďalšie zahmlievanie situácie. Pretože vráťme sa teda k tomu, s čím vlastne teda Ivan Šimko na tie rokovania prišiel. Ja som rád, že je tu Paľo Hrušovský, ktorý tam bol, pretože ja som tam nebol, ale boli medializované iné závery tohto stretnutia. Bezprostredne po ňom. A inak to interpretoval Ivan Šimko hodinu nato. Teraz Zuzana Martináková to interpretuje znovu tak, ako bola prvá interpretácia po tomto stretnutí Ivana Šimka so štyrmi predsedami. Teda, ja už naozaj neviem, ako to je. A dovoľte, aby som to vysvetlil, prečo si myslím, že dochádza k takémuto opakovanému zahmlievaniu. Pretože, teraz Zuzana Martináková povedala, že ich tézy sú dve zásadné. Nepôjdu do vlády, kde je Mikuláš Dzurinda, ale budú plniť vládny program. Taký bol záver aj po rokovaní, ktoré ale potom Ivan Šimko spochybnil, pretože logický záver tohto, čo bolo pôvodne deklarované a čo teraz Zuzana Martináková potvrdila, by bol ten, že z tohto potom je pomerne jednoduché východisko. Hľadať dohodu za akých podmienok skupina poslancov okolo Ivana Šimka, teda Slobodné fórum ako opozičná strana, bude podporovať menšinovú vládu. Ale, predsa interpretácia hodinu po tomto rokovaní bola taká, že nie. Že toto Slobodné fórum nie je ochotné urobiť, takúto dohodu hľadať, ak bude Mikuláš Dzurinda premiérom. Tak ja už naozaj neviem, ako to je. A toto je jeden zo zásadných problémov, ktorý ja osobne mám, s výrokmi a s rokovaním s predstaviteľmi Slobodného fóra, že tie postoje a pozície sa neustále menia. A platí tu to, čo povedal predseda SMK pán Bugár - Je ťažké rokovať s niekým, kto každú hodinu mení svoje postoje.“ 
Maroš Stano: „Skutočne to vyzeralo veľmi zvláštne. Pán Hrušovský, ja využijem tú príležitosť. Vy ste priamo sa zúčastnili rokovania predsedov koaličných strán s pánom Šimkom. Takže, ako to vlastne bolo? Pán Šimko tam naznačil tú možnosť dohody, určitej písomnej, opozičnej zmluvy s koalíciou alebo nie? Alebo to bola dezinterpretácia, keď ste sa tam všetci štyria posadili a hovorili o tom, ako takmer hotovej veci?“ 
Pavol Hrušovský, predseda KDH: „Ja by som nehovoril o dezinterpretácii. Viacerí, teda minimálne štyria z piatich aktérov tohto rokovania sme chápali ústretovosť Ivana Šimka, poprípade hľadať nejaký spôsob, ako ďalej spolupracovať aj na základe písomnej dohody ako istú šancu, že predsa len táto vládna koalícia sa pokúsi dostať naspäť čísla, ktoré zabezpečia v parlamente väčšinu. Na druhej strane, ja by som sa ale nevracal, že čo bolo doteraz povedané, čo vlastne kto a aké kategorické požiadavky predniesol ako ďalšie podmienky spolupráce. Pre mňa je najdôležitejšie to, že vládna koalícia stratila väčšinu. Vláda sa ocitla v menšine. Čo budeme s tým robiť? Ja som presvedčený, že treba vrátiť spor tam, kde on vznikol. A ten spor vznikol nedorozumením pána premiéra Mikuláša Dzurindu a Ivana Šimka, ktorý si medzičasom založil svoju vlastnú politickú stranu. A na ich zodpovednosti teraz je, vyslovene na ich zodpovednosti ako dokážeme tento stav riešiť. Nie je udržateľné pre Slovensko, aby dovládla menšinová vláda. Jednak, nemáme s tým skúsenosti, ale potom už prvé rokovania v parlamente ukážu, že názory politických strán sú rôzne a Slobodné fórum môže s opozíciou presadiť akékoľvek svoje záujmy. Nakoniec, máme dnes 7 návrhov zákonov, ktoré súvisia s reformou verejnej správy. Ale čo mne najviac vadí, je to, že tu sa navzájom konfrontujú dve nerealizovateľné požiadavky. Jednak zo strany Slobodného fóra, ktorá podmieňuje ďalšiu ochotu spolupracovať s vládnou koalíciou a podporovať program vlády, ak premiér odstúpi. Ak premiér odstúpi, nebude čo podporovať, pretože padne celá vláda. S vládou vlastne padne celý program, ktorý už nebude môcť Slobodné fórum podporovať, lebo príde nový premiér, ak teda by sme modelovali situáciu, ktorá nastane. A s novým premiérom musí prísť aj nový program. A ten program by musel byť potom zostavený len, ak bude ochota, aj s predstaviteľmi Slobodného fóra. Ako povedal pán Vašečka, Kresťansko-demokratickému hnutiu záleží na stabilite tejto vládnej koalície a my nevidíme iný spôsob ako usporiadať tieto vzťahy a dovládnuť v tomto volebnom období týmito stranami vládnej koalície, ktorým sa za rok svojho vládnutia podarilo naozaj veľa z toho, čo chceli presadiť. A nevyhnutných a dôležitých reforiem, ktorých účinok sa prejaví možno na konci tohto volebného obdobia. Aby sme vstúpili do tohto procesu nejako pozitívnym návrhom a vyzvali jednu a druhú stranu sporu, aby zmiernili svoje kategorické požiadavky na možnosť usporiadania vzťahov vo vnútri vládnej koalície. KDH to chce urobiť. Budeme rokovať aj s SMK. Predpokladám, že sa nám podarí osloviť tieto dve sporné strany tak, aby sa spamätali, a aby naozaj spor dvoch predstaviteľov nevyvolával spor celej vládnej koalície a krízu v štáte.“ 
Maroš Stano: „Vidíte tú vôľu alebo ochotu rokovať? Preto sa pýtam vás, lebo vy ste v podstate tá strana, ktorá do toho sporu priamo nezasahuje.“ 
Pavol Hrušovský, predseda KDH: „No, tak ak nebude ochota ani len rokovať, tak o to bude väčšia zodpovednosť.“ 
Maroš Stano: „Pán Mikloš, vy ste rokovali alebo respektíve vôbec ste uvažovali niekedy rokovať o tej požiadavke Ivana Šimka na straníckej úrovni, v orgánoch strany? A myslíte si teda, ako to naznačil pán Šimko, že to nie je nič osobné, že to je vecná požiadavka na zmenu štýlu politiky vlády?“ 
Ivan Mikloš, podpredseda SDKÚ: „Nie, nie. Ja som presvedčený o tom, že to nie je požiadavka, že to je zámienka. Pretože nemožno považovať za požiadavku niečo, čo je absolútne nereálne. A dokonca nerealizovateľné. Pán predseda parlamentu Hrušovský to teraz pomenoval, prečo je to nerealizovateľné. Pretože zmena predsedu vlády, znamená zmenu vládu. Zmena vlády znamená schvaľovanie nového programového vyhlásenia. Pri pomeroch, ktoré sú, aj pri istých animozitách, ktoré vznikli. A nie primárne medzi SDKÚ a inými stranami, ale napríklad medzi ANO a KDH si viem veľmi ťažko predstaviť dnes kreovanie nového programového vyhlásenia. Ale ďalší dôvod je, prečo to nepovažujem za požiadavku, ale za zámienku, že považujem za absolútne neakceptovateľné takúto požiadavku, pretože ona nie je spochybnením Mikuláša Dzurindu. Ona je spochybnením práva SDKÚ nominovať predsedu vlády. A to nie nominovať kohokoľvek za predsedu vlády, ale nominovať na predsedu vlády svojho predsedu, ktorý mimochodom, prešiel primárnymi voľbami na pozíciu predsedu a lídra volebnej kandidátky, do volieb. Už z tohto hľadiska je zjavné a jasné a za SDKÚ môžem povedať, že absolútne nepovažujem za možné a pravdepodobné, aby sme týmto vôbec v SDKÚ zaoberali.“ 
Maroš Stano: „Pán Vašečka, pán Hrušovský tu naznačil určitú možnosť zo strany KDH,  možno SMK, aby tlačili tie dva nezmieriteľné postoje k sebe. Vidíte túto možnosť očami nezávislého analytika ako reálnu?“ 
Michal Vašečka, analytik Inštitútu pre verejné otázky: „Vidím ju ako reálnu, pretože treba sa pýtať predovšetkým, aké je východisko zo situácie. Nie teda, kto problém spôsobil, pretože, samozrejme, to sa môžeme vracať do minulosti k začiatkom kauzy skupinka a ešte ďalej do minulosti. Treba začať tým, čo je problematické na celej kríze. Mikuláš Dzurinda trvá na tom, že vlastne nič tak dramatické sa nedeje. Že menšinová vláda môže dovládnuť, že mieni riešiť tento problém trpezlivým rokovaním a individuálnym hľadaním podpory pre jednotlivé zákony. To sa dá skutočne iba krátkodobo, alebo samozrejme dá sa to v prípade uzavretia nejakej opozičnej zmluvy, alebo nebodaj nejakej tichej dohody medzi časťou opozície a časťou vládnej koalície. To by som považoval za veľmi nebezpečné a aj neštandardné. Na druhej strane pán Ivan Šimko vlastne by sa mal zbaviť tej požiadavky na to, že Mikuláš Dzurinda nemôže byť premiér, pretože požiadavky môžu byť programové alebo procedurálne, ale nie takéto personálne. Čiže, ja osobne, vidím riešenie toho problému tak, že povedzme Ivan Šimko by cúvol zo svojej požiadavky a Slobodné fórum by bolo ochotné podpísať nejakú opozičnú zmluvu so štvorkoalíciou. A na druhej strane KDH a SMK by možno mali tlačiť na SDKÚ, aby naopak zľavila z niektorých požiadaviek a možno aj uvoľnila niektoré kreslo vo vláde tak isto, ako sa o tom hovorilo vlastne už niekoľko týždňov.“ 
Zuzana Martináková, Slobodné fórum: „Tie slová, ktoré už v dvoch vstupoch použil pán Mikloš, svedčia ešte o jednom fakte, podľa môjho názoru. Vytvára sa tu trošičku taká situácia, že keď Slobodné fórum vstúpi do vlády, tak nad Slovenskom zasvieti slnko, všetky problémy budú zažehnané a ideme ďalej až do riadnych volieb. Ja by som chcela práve na tých slovách pána Ivana Mikloša, poukázať na to, ako veľmi sa líšime vo svojich postojoch. A vstup Slobodného fóra do vládnej koalície by mohol zasiať omnoho, omnoho väčšie spory možno ako teraz riešime alebo pokúšame sa vyjasniť tú situáciu. Ja si myslím, že názorovo na to, ako sa má robiť politika, ako by sme mali spolupracovať, sme sa tak vzdialili, predovšetkým my od SDKÚ, že tá spolupráca vo vládnej koalícii, v rámci vládnej koalície bez toho, aby sa na tom  niečo zmenilo, bez toho, aby sme otvorili poctivú diskusiu, kto, ako, kedy, čo a ako sa k tomu stavia druhá strana, si myslím, že nie je možná. A vytvára sa tu situácia, že Dzurinda – Šimko by si mali niečo vyjasniť a povedať k tomuto osobnému sporu niečo. Ale na druhej strane sa hovorí o tom, že vlastne nie ani Dzurinda – Šimko. Vlastne iba Šimko. A vlastne takto sa vždy skončí tá debata. A ja by som chcela povedať už len jeden záver, že pán Šimko nereprezentuje sám seba. A neviem si predstaviť ako by sme my mohli akceptovať to, že pán Šimko teraz ustúpi od niečoho, na čom sa dohodla politická strana, sám ako osoba. Myslím si, že už by sme mali viesť tieto diskusie a tieto politické rokovania veľmi korektne. Ja si myslím, že sme prispeli k tomu, aby sa vzťahy vyjasnili. Ak pán Mikloš hovoril o nejakom zahmlievaní, možno je to jeho dojem, možno tomu nerozumel celkom. Ale ja si myslím, že dnes sú vzťahy vyjasnené. Vládna koalícia má menšinu a musí hľadať podporu v parlamente. Ak ju nebude s nami, ak je to také vážne, ako povedal pán Mikloš, tak nech s nami nerokujú. Nech rokujú s inými stranami v parlamente o tom, ako získajú väčšinu pre svoje ďalšie vládnutie. Pre nás je to prijateľné. My sme vyjadrili ochotu spolupracovať na vládnom programe. Všetko ostatné má v rukách vládna koalícia.“ 
Pavol Hrušovský, predseda KDH: „Pán premiér sa niekoľkokrát vyjadril, že dá sa vládnuť aj menšinovo. Len tu sa treba ostatných koaličných partnerov opýtať, či sú ochotní vôbec vládnuť, respektíve byť súčasťou menšinovej vlády? Lebo, to je otázka.“ 
Maroš Stano: „Ste ochotní?“ 
Pavol Hrušovský, predseda KDH: „No, zatiaľ ten problém ja nevidím až tak dramaticky, že by sme museli si dať odpoveď na túto otázku. Ja  naozaj chcem apelovať na strany sporu, aby hľadali cestu zmierenia a opustenia tých kategorických požiadaviek, ktoré aj z jednej aj z druhej strany boli kladené na to, aby sa situácia upokojila, a aby možno sme našli takú dohodu, ktorá umožní tejto vládnej koalícii, aj keď nie väčšinovo, ale nejakým iným spôsobom, ktorý vieme ponúknuť a KDH je na to pripravené, tejto vládnej koalícii tak, aby sme sa nebáli, že parlament bude zablokovaný, že sa budeme musieť prosiť od zákona k zákonu opozícii alebo Slobodnému fóru, aby podporili ten alebo onen zákon. Takto to nemôže ďalej fungovať. Pozrite, to je obrovský paradox, ktorý je až taký komický. Ani vládna koalícia, ale ani opozícia parlamentná, nemá dnes v parlamente väčšinu. My sme takmer v patovej situácii. Preto o to väčšia zodpovednosť, pani podpredsedníčka, aj Slobodného fóra, aj SDKÚ a Mikuláša Dzurindu a Ivana Šimka, je v tejto chvíli naozaj o to väčšia, že neťahajte nás do vašich problémov, ktoré sme my nespôsobili. Tie problémy dvoch politikov nemôžu spôsobovať problém všetkých občanov tejto krajiny.“ 
Maroš Stano: „Pán Mikloš.“ 
Ivan Mikloš, podpredseda SDKÚ: „Reakcia na toto, ak dovolíte. Ja musím povedať, že nemožno to takto interpretovať ako problém SDKÚ a Slobodného fóra. Je to dnes problém celej vládnej koalície. Či sa to niekomu páči alebo nie.“ 
Pavol Hrušovský, predseda KDH: „S tým súhlasím.“ 
Ivan Mikloš, podpredseda SDKÚ: „Bez ohľadu na to, ako vznikol. Ale takisto, pán predseda, takisto problém Vatikánskej zmluvy nie je len problémom KDH. Takisto problém maďarskej univerzity nie je len problémom SMK. Tento problém vznikol preto, že ste sa od začiatku tvárili, že problém NBÚ je problémom SDKÚ, nech si ho SDKÚ vyrieši. Čiže, trochu si myslím, že, ja sa nechcem vracať dozadu, ale aby sme naozaj teda vyriešili problém, ktorý je problémom. Situácia je vážna. Myslím, že neprispeje k riešeniu problému, ak ho budete interpretovať tak, a teraz myslím aj SMK aj KDH - Je to váš problém, vyriešte si ho! K východiská. Ešte sa dotknem ale toho, čo hovorila Zuzana Martináková. Povedala, že tak sme sa názorovo rozdelili, že si nevie predstaviť ďalšiu spoluprácu. Nepovedala ani jeden konkrétny dôvod, v čom sme sa názorovo rozdelili. A myslím, že bolo by dobré povedať to, pretože len to takto konštatovať, je veľmi lacné a veľmi prázdne. A čo sa týka zahmlievania, ja sa vrátim k tomu, ak som to nepochopil ja, to by bolo fajn. Lenže nepochopili to, respektíve tak ako ja, to nepochopili, to nepochopili ani štyria predsedovia štyroch koaličných strán, ktorí s Ivanom Šimkom rokovali. Ja sa môžem mýliť. Každý jeden sa mýli. Ale nepredpokladám, že oni štyria to pochopili zle. Všetci zle. Ale vráťme sa k tomu, kde vidím východisko. Považujem za dobré, a teraz to naozaj myslím úprimne a pozitívne hodnotím to, že Slobodné fórum povedalo, že sa cíti byť viazané mandátom, s ktorým získali poslanecké miesta, poslanecké mandáty a teda vládnym programom a programom SDKÚ a v jednom prípade programom ANO. Pretože odtiaľ tí poslanci sú. Toto je východisko, na ktorom možno stavať nejakú dohodu. Pretože, ak je to naozaj tak, tak poďme hľadať ako sa to dá riešiť. A za východisko by som považoval tú pôvodnú interpretáciu, ktorá trvala len hodinu. Ponuky Ivana Šimka. Ale mimochodom tú istú, ktorú si ty, Zuzana, povedala teraz na začiatku. Čiže, ak je to tak. Ak je to tak, ako si povedala, ja to vysvetlím, že tie princípy sú dva. Nepôjdeme do vlády, kde je Mikuláš Dzurinda, ale chceme plniť vládny program. Tak potom toto vytvára predpoklady na fungovanie, síce menšinovej vlády, ale s písomnou dohodou so Slobodným fórom na programových prioritách.  A na dohode, v čom teda, za akých podmienok je Slobodné fórum takúto menšinovú vládu podporovať. Ak by to tak bolo, tak by to bol taký model menšinovej vlády, ktorý by mal šancu prežiť, pretože to, čo nás spája, by bol práve ten program. Len problém je v tom, že hodinu po tomto rokovaní prišiel Ivan Šimko s inou interpretáciou, ktorá neviem či je pravdivá, lebo ty si teraz povedala takú, ktorá by vytvárala priestor na dohodu, že takáto písomná dohoda o podpore menšinovej vlády je kategoricky podmienená odchodom Mikuláša Dzurindu. Ak je toto pravda, že takáto dohoda je  podmienená kategoricky odchodom Mikuláša Dzurindu, tak ja hovorím za SDKÚ, že pre nás je to neakceptovateľné a povedal som dôvody. To nie je spochybňovanie Mikuláša Dzurindu, ale spochybňovanie práva SDKÚ nominovať na post predsedu vlády svojho predsedu a víťaza svojich primárnych volieb. A to považujeme za neakceptovateľné.“ 
Zuzana Martináková, Slobodné fórum: „Musím na to tak zareagovať, pretože si myslím, že naozaj nemôžeme sa k niečomu dopracovať, ak budeme takto veľmi nekorektne interpretovať svoje vlastné postoje a takto hneď na začiatku vytvárať interpretácie, ktoré nie sú voči partnerovi korektné, musím povedať. Čo je to opozično-koaličná zmluva? Ja musím povedať, že sme si dali prerozprávať celé to stretnutie od Ivana Šimka aspoň desaťkrát. Naozaj. Skutočne. A ak si povieme, čo je to termín opozično-koaličná zmluva, tak je to koalícia terajšia na jednej strane na čele s Mikulášom Dzurindom a Slobodné fórum na druhej strane na čele, či už by to mal podpisovať Ivan Šimko. Je pre  nás naozaj neakceptovateľné a je to úplne logické. Vyplýva to presne z toho, čo sme povedali na tom stretnutí, že ak za koalíciu má tú dohodu podpisovať Mikuláš Dzurinda, tak my nemôžeme takúto dohodu podpísať. Nevylučuje to ale isté parciálne dohody na konkrétnych programových otázkach. Dozvedeli sme sa aj to, že na tomto stretnutí, ja som to vôbec nechcela otvárať. Je mi to ľúto. Len zas jedna strana povie svoju interpretáciu, tak bohužiaľ, ju v tej chvíli musí povedať aj druhá. To, čo tam odznelo bola možná dohoda na istých parciálnych otázkach. Ako sme sa dozvedeli, tak predsedu ANO Pavla Ruska zaujímali predovšetkým personálne otázky. No, nemiešajme hrušky s jablkami. A naozaj sa správajme k sebe korektne. Ja si myslím, že tento postup je logický. My sa nevyhýbame dohodám o istých veľmi konkrétnych otázkach, ktoré budú potrebné pre Slovensko, budú sa týkať zákonov a napĺňania programového vyhlásenia vlády. A vieš veľmi dobre, Ivan, že toto je jasný a čitateľný postoj. Ja rozumiem tej interpretácii, ale nerobme ďalšie bariéry ani tu za diskusným stolom. Je ich dosť vytvorených a ja teda musím tiež za seba povedať, že ja som skôr človek dohody ako konfliktu. To si myslím, že je tiež pravda. Takže, nestavajme ďalšie bariéry zbytočným, a podľa mňa, veľmi účelovým interpretovaním toho, čo sa stalo.“ 
Maroš Stano: „Zdá sa, že to vzniká...“ 
Zuzana Martináková, Slobodné fórum: „No, ale poďme ďalej.“ 
Pavol Hrušovský, predseda KDH: „No, no, no. Nie ďalej. Ja musím zareagovať, Ivan, lebo ak máme byť korektní, tak potom hovorme otvorene a pravdu. Neťahaj do zodpovednosti za krízu tých, ktorí ju nespôsobili. Nespájajme nejaké hlasovanie o zákonoch s tým, čoho sme teraz svedkami. A treba sa vrátiť možno ďalej do minulosti, ako len do týždňa predtým, kedy vzniklo Slobodné fórum. Kedy vlastne tento spor začal? Začal vtedy, keď Mikuláš Dzurinda otvoril kauzu skupinka. Kedy po kauze skupina prišiel návrh na odvolanie šéfa NBÚ Jána Mojžiša. Mikuláš  Dzurinda stratil trpezlivosť. Mikuláš Dzurinda jednoducho si chcel riešiť vlastný, osobný problém s Ivanom Šimkom. Pretože, ak by tomu tak nebolo, Mikuláš Dzurinda vedel, keď dal hlasovať o Jánovi Mojžišovi, že Ivan Šimko nebude hlasovať za odvolanie Jána Mojžiša. Ja si kladiem otázku – Vlastne bol to úmysel? Preto, aby našiel dôvod a argument na to, aby Ivan Šimko nebol ministrom obrany, a aby bol odstránený aj z funkcie podpredsedu SDKÚ. Ale to sú vaše vnútrostranícke problémy. Ja cítim v tejto chvíli zodpovednosť za to, aby som hľadal riešenie. A necítil zodpovednosť za krízu, ktorú ste vyvolali vy.“ 
Ivan Mikloš, podpredseda SDKÚ: „Jednou vetou. Nebudem sa vracať k tomu práve preto, že chcem pozerať do budúcna.“ 
Pavol Hrušovský, predseda KDH: „No.“ 
Ivan Mikloš, podpredseda SDKÚ: „Ale práve preto, že chcem, pán predseda, pozerať do budúcna, tak hovorím o tom, že ak to budete ďalej interpretovať tak, ako sa snažíte to interpretovať, myslím KDH, SMK, že je to problém, ktorý si má vyriešiť SDKÚ a Slobodné fórum, tak to vyriešené nebude. Preto, v záujme toho, aby tento problém bol vyriešený, pretože je to vážny problém. V záujme toho sa netvárme a prestaňme tváriť, že je to problém SDKÚ a Slobodného fóra.“ 
Pavol Hrušovský, predseda KDH: „ Ale, prepáč, ak by sa tento problém netýkal všetkých nás štyroch, tak poviem, robte si čo chcete. Riešte si ho. Ale...“ 
Ivan Mikloš, podpredseda SDKÚ: „Ja som reagoval.“ 
Pavol Hrušovský, predseda KDH: „Ale, na druhej strane, pozri sa. Boli tu na začiatku, kedy Slobodné fórum možno uvažovalo inak ako uvažuje už teraz, keď položilo, pre mňa nepochopiteľnú požiadavku. A tak kategorickú, ktorá je neprijateľná aj pre ostatných, že chcelo zmeniť pomery vo vláde tak, aby Mikuláš  Dzurinda, teda SDKÚ svojim počtom ministrov nemali s kýmkoľvek iným vo vláde väčšinu. A aby mohli prehlasovať vždy tých druhých. Mikuláš Dzurinda od začiatku odmietol akúkoľvek diskusiu o tom, že by bol ochotný diskutovať o požiadavke zmeniť počet ministrov SDKÚ vo vláde na základe počtu poslancov, ktorých dnes SDKÚ má. Ak otvoríme koaličnú zmluvu, tak tá požiadavka je celkom legitímna.“ 
Ivan Mikloš, podpredseda SDKÚ: „Ak ju otvoríme. Ale ja sa naozaj nechcem vracať dozadu.“ 
Pavol Hrušovský, predseda KDH: „Ak ju otvoríme. Ale takto bol postavený problém.“ 
Ivan Mikloš, podpredseda SDKÚ: „Ak ju otvoríme. No, áno. Ak ju otvoríme, tak požiadavka bude legitímna. To si povedal úplne presne, pán predseda. Ale faktom je, že pozerajme sa dopredu. Preto hovorím, nie je to problém SDKÚ a Slobodného fóra. Ale, tak bolo postavené.“ 
Pavol Hrušovský, predseda KDH: „Ale ja tvrdím zase, že je to problém SDKÚ a Slobodného fóra.“ 
Ivan Mikloš, podpredseda SDKÚ: „Je to problém nás všetkých.“ 
Pavol Hrušovský, predseda KDH: „Áno, nás všetkých, ale v prvom rade je to problém vás. A naozaj, pani podpredsedníčka, pán podpredseda, skúste sa dohodnúť. My k tej dohode chceme prispieť. Len tá iniciatíva musí vychádzať z vašej strany. Aj od Mikuláša, aj od Ivana. Ak vy  nenájdete cestu k sebe, to merito sporu je vo vašich rukách.“ 
Ivan Mikloš, podpredseda SDKÚ: „Ten základ na dohodu je v tom, čo tu hneď na začiatku konštatovala pani podpredsedníčka.“ 
Maroš Stano: „Páni, točíme sa, točíme sa do kolečka.“ 
Ivan Mikloš, podpredseda SDKÚ: „A čo konštatuje, ak teda program je to, čo nás zjednocuje a nebude klásť kategorické, nesplniteľné požiadavky, ktoré sú skôr zámienkami, tak potom vytvárame predpoklad na dohodu.“ 
Maroš Stano: „Páni, evidentne sa točíme do kolečka. Preto sa pozrieme.“ 
Zuzana Martináková, Slobodné fórum: „Ja by som len malú poznámku na margo, že  to je mimo vládnej koalície, mimo týchto koaličných vzťahov.“ 
Pavol Hrušovský, predseda KDH: „Pani podpredsedníčka, nemôžete takto. Prepáčte mi za tvrdý výraz, ale nezodpovedne hovoriť. Pretože tu je tá zodpovednosť oveľa väčšia ako len vaše miesto mimo tejto vládnej koalície šiestich alebo siedmych poslancov. Predsa nemôžu rozkývať tento štát. To je nezodpovedné. Naozaj to je nezodpovedné ak sa postavíme k tomuto problému takýmto spôsobom. Akože, nás to nezaujíma. Nás zaujíma, aby táto vláda pokračovala ďalej. Vy viete dobre, že premiér odvolaný nebude. A ja, nie že by som sa tešil, ale som zvedavý, ako by ste zareagovali v prípade, ak ktorákoľvek z opozičných politických strán predloží zajtra návrh do parlamentu na odvolanie premiéra tejto vlády.“ 
Maroš Stano: „Už to plánuje.“ 
Zuzana Martináková, Slobodné fórum:„Už je to oznámené a my už sme na to aj verejne reagovali v médiách, že nepodporíme takýto návrh zo strany opozície. A nepodporíme ho v parlamente dokedy nebude vyjasnená situácia, čo by po takomto páde vlády mohlo nasledovať. Myslím si, že dnes je naozaj situácia taká, že sa rozbiehajú politické rokovania. Pán predseda, a vy musíte si byť vedomý toho, že tie politické rokovania musia byť na širšom základe ako je Dzurinda – Šimko. Vyžaduje si to situácia. Naozaj, dnes je politická situácia taká, že sa musí uvažovať o všetkých alternatívach. A kto o nich musí začať uvažovať veľmi jednoznačne a začať na tom, na tých rokovaniach pracovať, je vládna koalícia ako celok. A až v prípade, že naozaj nájdeme nejaké východiská z tejto situácie alebo budú nejaké možné prieniky a dohody na stole, tak môžeme hovoriť čo ďalej. My v tejto chvíli takúto iniciatívu opozície nepodporíme.“ 
Pavol Hrušovský, predseda KDH: „Ja som ochotný s vami rokovať 24 hodín denne.“ 
Maroš Stano: „Pán Hrušovský, skutočne.“ 
Pavol Hrušovský, predseda KDH: „Len, ak ja sa s vami dohodnem, zajtra prídem na koaličnú radu a ostatní moji traja koaliční partneri túto dohodu akceptovať nebudú. Buď tá dohoda bude medzi piatimi alebo nebude vôbec. Takže, takto ten problém stojí. Ale vy ste postavili ten svoj záujem tak vysoko, že nabúrava akúkoľvek šancu vôbec sa s vami dohodnúť. Lebo ja som bol prekvapený. Odmietame rokovať o čomkoľvek dokedy bude premiérom tejto vlády Mikuláš Dzurinda. No, tak môžeme sa dohodnúť, že za SDKÚ, ak vám vadí to, že podpisovať akúsi dohodu, nebude Mikuláš Dzurinda za SDKÚ ako jeden z koaličných predsedov, ale ju bude Ivan Mikloš ako podpredseda a štatutár SDKÚ. A podpíšem to ja spolu s pánom predsedom Bugárom a Ruskom.“ 
Zuzana Martináková, Slobodné fórum: „Viete dobre, že táto interpretácia je opäť veľmi, veľmi pritiahnutá za vlasy.“ 
Pavol Hrušovský, predseda KDH: „Prepáčte, ešte len jednu vec.  Ale, povedzte otvorene. Ak Dzurinda nepadne, či už spôsobom takým, že sa vzdá alebo bude v parlamente odvolaný, vy nie ste ochotní na akýkoľvek dialóg?“ 
Zuzana Martináková, Slobodné fórum: „Ale, to sme nikdy nepovedali. To sme predsa nikdy nepovedali. Vždy sme hovorili. A v parlamente...“ 
Pavol Hrušovský, predseda KDH: „Takto sme, takto...“ 
Zuzana Martináková, Slobodné fórum: „Ale veď v parlamente to ani nie je možné. V parlamente prebieha dialóg nonstop. A viete dobre, že aj medzi opozičnými stranami. A viete dobre, sedíte tam tak ako ja, koľko rôznych zákonov a návrhov prešlo tak, že tam bol prienik z viacerých strán. Niečo podporila aj opozícia. Veď to ani nie je možné, aby sme nediskutovali. Ale vecne, presne o tých otázkach, ktoré zabezpečujú chod štátu, prijímanie zákonov, sú vecné. Ale vy dobre viete, že popri tom existuje množstvo politických rozhodnutí. A my sa naozaj nemôžeme cítiť byť viazaní koaličnými dohodami na istých politických, prípadne personálnych dohodách. Ja si myslím, že je to jasné. Dokonca je to naozaj politicky čitateľné a korektné pre túto vysoko napätú situáciu aká tu v týchto dňoch existuje. Je to aj isté upokojenie. Nemáme záujem destabilizovať situáciu. Je to korektný postoj, ktorý zakladá istú štartovaciu čiaru. Ale tá štartovacia čiara nemôže byť o tom, že naozaj Dzurinda so Šimkom si majú vyjasniť čosi.“ 
Pavol Hrušovský, predseda KDH: „Takže, neodvoláte Dzurindu a budete podporovať program tejto vlády. Tak tomu rozumiem po vašom vyjadrení.“ 
Zuzana Martináková, Slobodné fórum: „V tejto chvíli. Iste.“ 
Maroš Stano: „Aby sme to nejako posunuli ďalej. Keď nie Slobodné fórum, aké iné alternatívy? Pozrime sa na opačnú stranu politického spektra. Zdá sa, že ako keby zrkadlovo kopíroval situáciu v koalícii, pretože ani opozícia sa nie je schopná dohodnúť na jednotnom postupe, aj keď je to pre ňu v podstate ideálna príležitosť.“ 
Michal Vašečka, analytik Inštitútu pre verejné otázky: „Áno. S istou dávkou humoru  možno povedať, že nemáme len krízu koalície, ale aj krízu opozície. Ale, teraz vážnejšie. Ja sa domnievam, že politickí aktéri, partneri vo vládnej koalícii veľmi jasne naznačili, že posledne aj predseda KDH, že prijateľné a prioritné je dohodnúť sa so Slobodným fórom. Teraz však nastáva problém, ktorý je pod pokrievkou, a ktorý vlastne tu aj máme možnosť vidieť naživo. Začína sa boj o voliča medzi  SDKÚ a Slobodným fórom. Tieto dve strany predsa len budú loviť v tých istých revíroch. Obidve strany oslovujú toho istého voliča. No, a z tohto hľadiska je ťažké pripustiť, že by boli v jednej koalícii spolu. To skutočne aj koniec koncov Mikuláš Dzurinda do istej miery vylúčil hneď na začiatku, keď vlastne naznačil, že bude koalícia v parlamente, ale nebude koalícia vo vláde. To je veľmi neštandardné.“ 
Maroš Stano: „Ale vláda potrebuje parlament.“ 
Michal Vašečka, analytik Inštitútu pre verejné otázky: „Ale, áno. Ale, potom v poriadku. Potom sa núka možnosť, ktorá sa volá opozičná zmluva. Na takom základe skutočne vláda môže vydržať ďalších dva a pol roka. A treba pripomenúť, že pre strany tejto vládnej koalície by parlamentné voľby v roku 2004 boli úplne zničujúce. Jednak pre to, čo hovorí a podľa môjho názoru správne pán Mikloš, že rok 2004 je ešte náročný pre občana, ale rok 2006 už bude úplne opačný. A vtedy, samozrejme, mnohé zo strán vládnej koalície majú šancu na znovuzvolenie, vytvorenie vládnej koalície veľmi podobnej tejto. No, a samozrejme, netreba zabúdať ani na to, že parlamentné voľby, predčasné, pokiaľ by sa uskutočnili niekedy na jeseň, to by bolo už piate hlasovanie v tomto roku. Tam by naozaj veľmi vážne hrozilo, že príde 50 percent voličov, čo by nahrávalo stranám skôr nedemokratického typu. To sú rôzne obmedzenia. Čiže, chcem zopakovať. Zrejme už nebude možné ďalej hovoriť o pristúpení Slobodného fóra ku koalícii. Táto možnosť je definitívne vyblokovaná, ale nemyslím si, že je vyblokovaná tá možnosť nejakej opozičnej zmluvy, pokiaľ dvaja partneri predsa len ustúpia z niektorých svojich kategorických požiadaviek.“ 
Maroš Stano: „Pozrime sa ešte na to opačné politické spektrum. Je ešte, podľa vás, nejaká možnosť, že by ticho podporovali vládu opoziční poslanci? Pretože, skutočne HZDS aj na tom rokovaní opozičných strán sa správalo, no, povedzme neštandardne vzhľadom na to pôsobenie v minulom volebnom období. Do určitej miery možno to chápať aj ako signál o tom, že sa možno potichu rokuje?“ 
Michal Vašečka, analytik Inštitútu pre verejné otázky: „Ja, ak môžem k tomu povedať. Ja chcem veriť, že to tak nie je. A že to tak nebude, pretože aj v Českej republike, kde prišlo veľmi, na prvý pohľad korektnému a otvorenému podpisu opozičnej zmluvy medzi ODS a ČSSD, vytvorilo to veľmi takzvanú blbú náladu v spoločnosti, viedlo to k politickému nihilizmu. Naozaj skepsy z politiky. Pokiaľ by to bolo dokonca tichá dohoda s niektorým z opozičných subjektov, myslím si, že to by vnieslo skutočne spúšť do toho, ako ľudia vnímajú politiku.“ 
Maroš Stano: „Pán Mikloš, vyskytli sa kuloárne informácie, že už sa údajne niekoľko týždňov rokuje trojuholník Rusko – Dzurinda – Mečiar. Môžete to dementovať alebo potvrdiť?“ 
Ivan Mikloš, podpredseda SDKÚ: „Nie. Nie je to pravda. Nerokuje sa. A vrátim sa k tomu, lebo myslím, že sme sa posunuli. A chvalabohu, že sme sa posunuli. Takže, rád by som to zopakoval, lebo to považujem za kľúčové a to je zase ten dialóg medzi pánom predsedom Hrušovským a pani podpredsedníčkou Martinákovou, keď sa pán predseda opýtal, čiže nepodporíte odvolanie predsedu vlády a budete podporovať vládny program? Pani podpredsedníčka povedala áno.  A toto vytvára dobrý základ na ďalšie rokovania. To je, naozaj, veľmi pozitívne. Len zároveň treba povedať. Ja súhlasím s tým, že asi tá pozícia by bola veľmi vratká, ak by ostala na tomto len. Ak by sa nerokovalo ďalej akým spôsobom jednoducho táto podpora bude nejaká, nazvime to pravidlá tejto podpory. No, a tu je práve ten problém, ku ktorému ja sa vraciam nie preto, že sa chcem vracať k tomu, že sa to rôzne interpretuje, ale preto vznikla aj otázka  pána predsedu Hrušovského. Pretože, ak postavíme vec tak, že nerokujeme o možnej dohode podpory z opozície, podpory menšinovej vlády, kým bude Dzurinda predsedom vlády, tak to je úplne iná situácia ako keď sa povie: Sme opozíciou, ale podporujeme tento program a chceme rokovať o podmienkach za akých  môžeme túto menšinovú vládu podporiť. To sú úplne diametrálne odlišné situácie, pretože akonáhle by ste trvali na tej kategorickej požiadavke, že rokovať budete len vtedy, keď Dzurinda nebude predsedom vlády, tak SDKÚ nemá o čom rokovať. V tom je ten problém.  
Zuzana Martináková, Slobodné fórum: „Ja stále nerozumiem a nechápem čo tu je nezrozumiteľné.“  
Ivan Mikloš, podpredseda SDKÚ: „Čiže, toto, preto by som rád vyjasnil túto otázku. A práve problém vznikol, a ja sa preto k tomu vraciam. Ja sa nevraciam kvôli minulosti, ale kvôli tomu, aby sme si naozaj určili pravidlá hry do budúcnosti tak, aby táto vláda mohla pokračovať, respektíve táto krajina mohla pokračovať v reformách, ktoré všetci potrebujeme. Preto je to nedorozumenie a tá rôzna interpretácia. Na jednej strane štyroch predsedov strán a na druhej strane Ivana Šimka, preto vytvára tie problémy.“ 
Maroš Stano: „K tomu by som sa už nevracal, pán Mikloš.“ 
Ivan Mikloš, podpredseda SDKÚ: „Ale, ona vytvára problémy do budúcna, pán redaktor. Ja asi som to nevysvetlil dostatočne, ale z toho, čo aj pán predseda sa pýtal, to jasne vyplýva, že tu je kameň úrazu.“ 
Zuzana Martináková, Slobodné fórum: „Ja rozumiem tomu doslova už nátlaku na to, aby sme pristúpili k nejakej forme podpisu zmluvy, ale ja som povedala, že budeme rokovať na pôde parlamentu. Ja to teda ešte dobre a nahlas zdôrazním. Budeme rokovať na úrovni parlamentu, na pôde parlamentu o podpore pre jednotlivé návrhy, ktoré tam budú. Myslím si, že už je to teraz úplne jasné, aké je to východisko pre tie rokovania. Ja rozumiem tomu, že je veľmi v tejto situácii potrebné pre SDKÚ zastabilizovať nejakou formou dohody na úrovni celej koalície, najlepšie tieto pomery, ale my budeme rokovať naozaj o tých návrhoch, ktoré sú v parlamente.“ 
Pavol Hrušovský, predseda KDH: „Ja v tejto chvíli som ochotný prijať akúsi úlohu sprostredkovateľa, ak to má byť na úrovni parlamentu. Naozaj, hľadať nejaký model budúcej vzájomnej spolupráce, kde bude mať vláda a vládna koalícia istotu, že môžeme pokojne vládnuť. Že nebudeme musieť chodiť za Mečiarom, za Ficom alebo za Tkáčom a spoliehať sa na ich hlasy, lebo ja nechcem ďalej, aby sme pokračovali tak, že ideme naháňať poslancov od prípadu k prípadu, od zákona k zákonu. Poď hlasovať! Z opozície. Ak nás je dosť, tak si trúfnime ísť ďalej. Povedzme si toto sú hlavné programové priority, ktoré som aj ja alebo ktokoľvek iný presadzoval pri schvaľovaní programového vyhlásenia vlády. Ak to treba dať na papier, napíšme to. Ale ja bez takejto dohody naozaj vidím veľmi obtiažne ďalšie fungovanie tejto vládnej koalície v parlamente. Som pripravený v tejto chvíli prevziať takúto sprostredkovateľskú úlohu a pokúsiť sa o zmier medzi dvomi stranami, Ivan. Je to tak. Je to tak.“ 
Zuzana Martináková, Slobodné fórum: „Pán predseda, medzi kým chcete robiť sprostredkovateľskú úlohu?“ 
Pavol Hrušovský, predseda KDH: „Pani podpredsedníčka, vy ste hovorili, budeme rokovať v parlamente.“ 
Zuzana Martináková, Slobodné fórum: „V parlamente. S vami, s poslancami SMK, s poslancami ANO, so všetkými poslancami o jednotlivých návrhoch zákonov. My tam  nepotrebujeme sprostredkovateľa.“ 
Pavol Hrušovský, predseda KDH: „ Dobre. Pani podpredsedníčka, budete rokovať so stranami. Počkajte. Chcete rokovať individuálne so stranami?“ 
Zuzana Martináková, Slobodné fórum: „Ale iste.“ 
Pavol Hrušovský, predseda KDH: „No, dobre, ale takáto dohoda vlastne nie je možná, ak  nevznikne spoločný konsenzus všetkých s vami. Lebo individuálne a čo? Vy budete rokovať s KDH, zajtra s ANO, potom s SMK. S SDKÚ vôbec nie, lebo je Dzurinda premiérom. Čože?“ 
Zuzana Martináková, Slobodné fórum: „Myslím si, že už teraz asi nám nikto z poslucháčov nemôže rozumieť. A myslím si, že naozaj interpretujeme tú situáciu ako keby sme si nerozumeli o čo nám ide.“ 
Pavol Hrušovský, predseda KDH: „Ale rozumieme si.“ 
Zuzana Martináková, Slobodné fórum: „Ja rozumiem. Ja veľmi čitateľne rozumiem postoju terajších vládnych strán, ktorí sa snažíte zo všetkých síl dotlačiť Slobodné fórum k nejakej forme písomnej dohody, ktorá by ju zaviazala, aby vláda mohla v tejto podobe pokračovať ďalej. Ja som povedala, opakujem to a budem to opakovať naďalej, že my budeme rokovať na úrovni parlamentu o návrhoch zákonov, ktoré sú na programe dňa, a ktoré vyplývajú z programového vyhlásenia vlády. Pán predseda, vy viete, že na tejto schôdzi parlamentu je niekoľko noviel návrhov zákonov, ktoré predložil náš pán poslanec Opaterný s Ivanom Šimkom. Sú to zákony, na ktorých nám veľmi záleží. Budeme rokovať o ich podpore s jednotlivými klubmi v parlamente. Budeme rokovať o vládnych návrhoch zákonov. My sme na sociálnom výbore preberali prezidentom vrátené zákony. Prešli v tej podobe, v akej ich predtým schválil parlament. Lebo to vyplýva z programového vyhlásenia vlády. Nepotrebovali sme na to ani robiť dohody. Plnili sme si svoje záväzky. A na úrovni parlamentu budeme takto pracovať. Ja rozumiem tej vašej snahe dotlačiť nás k dohode, ale my sme sa zaviazali k tomu, že budeme plniť vládny program v parlamente.“ 
Pavol Hrušovský, predseda KDH: „Pani podpredsedníčka, vôbec to nejde dotlačiť niekoho k nejakej dohode.“ 
Maroš Stano: „Veľmi stručne, čas nás tlačí.“ 
Pavol Hrušovský, predseda KDH: „Tu ide o apelovanie na zdravý rozum nás všetkých.“ 
Zuzana Martináková: „Ale...“ 
Pavol Hrušovský, predseda KDH: „Áno, lebo to je o zodpovednosti. To nejde o nejaké dotlačenie nasilu niekoho k niečomu. Naozaj, tu je v hre oveľa viacej ako len spor Mikuláša Dzurindu a Ivana Šimka. Tu je v hre osud tohto štátu. Celej tejto vládnej koalície a ďalšej budúcnosti. Si zoberte, čo v tomto roku čaká Slovensko? Možno päť ľudových hlasovaní. Nehovoriac o tom, aké tieto ľudové hlasovania môžu priniesť výsledok.“ 
Ivan Mikloš, podpredseda SDKÚ: „Naozaj je to o tom, že sme naštartovali veľmi ťažké reformy. Veľmi úspešne, musím povedať. Kurz koruny o tom svedčí ako sa vyvíja. Významní investori, ktorí prichádzajú na Slovensko, o tom svedčia. Bolo by obrovskou škodou, keby sa celá táto snaha zmarila. Preto otvorene hovorím, že oceňujem napríklad postoj k tým zákonom, ktoré vrátil pán prezident, oceňujem. Oceňujem, že sociálny výbor prijal také rozhodnutia aké prijal, ale zároveň chcem povedať. Ja nechcem za každú cenu vás do niečoho tlačiť. Ja som rád, že tá pozícia sa aspoň čistí v tom, že hovoríte, že nepodmieňujete rokovania, čo i len rokovania o zákonoch tou  požiadavkou, ktorá je pre nás neakceptovateľná. Čiže, to je v poriadku. To posúva tie veci dopredu. Ale zároveň sme obaja, aj s pánom Hrušovským, a myslím, že všetci v koalícii presvedčení, že keby sa podarilo nejaké pravidlá si určiť, bolo by to jednoduchšie, pretože by to minimálne spružnilo fungovanie vlády a fungovanie parlamentu a schvaľovanie zákonov. To je všetko. Ak je vôľa a ak sa zhodujeme na tom, že ten program je naozaj to, čo  nás spája. A zdá sa, že je, keďže to deklarujete. Tak si myslím, že ak je vôľa a ak platí, že nás spája jednotný program, tak by sa dala o tom aspoň diskutovať a rokovať.“ 
Zuzana Martináková, Slobodné fórum: „My sme tú zodpovednosť prejavili nie slovami, ale skutkami. Aj v závere minulého roka. Všetci predpokladali, že niektorý z tých dôležitých zákonov vrátane štátneho rozpočtu padne. Dnes sme vytvorili, podľa mňa, veľmi serióznu bázu na to, aby vládna koalícia hľadala východisko z tejto situácie.“ 
Ivan Mikloš, podpredseda SDKÚ: „No, ak budú platiť slová, tak je to tak. Ale pri rozpočte, musím pripomenúť, že ste deklarovali, že nenavýšite deficit. Nakoniec ste deficit navýšili. Takže, ja, keď sa budeme môcť spoľahnúť na tieto dohody, tak samozrejme, to bude fajn. Pri tom rozpočte to nie celkom platilo.“ 
Maroš Stano: „Dobre. Pán Vašečka, váš záverečný komentár, ktorý ukončí vlastne túto reláciu.“ 
Michal Vašečka, analytik Inštitútu pre verejné otázky: „No, je ťažké dokončiť túto reláciu, musím povedať. Pretože vlastne dokončili sme to na tom, že zo strany premiéra, aj zo strany pána Šimka počujeme, že teda bude sa vyjednávať o jednotlivých zákonoch s jednotlivými partnermi v parlamente. Týmto spôsobom si myslím, že vládna koalícia nemôže dlhodobo fungovať. No, a potom sú, samozrejme, dve možnosti. Buď príde k predčasným voľbám, čo už som aj povedal, že čo to môže znamenať aj pre zúčastnené strany tejto vládnej koalície. Alebo samozrejme, je aj možnosť, že takýmto postupom sa nepriamo dokopú niektorí partneri vládnej koalície k spolupráci s časťami opozície. A hovorím, to by mohlo skutočne spôsobiť veľkú spúšť a veľmi nepríjemné dopady na voličstvo z hľadiska skepsy, blbej nálady. To by bolo veľmi nešťastné.“ 
Maroš Stano: „Takže, toto je záver dnešných sobotných Dialógov. Za účasť ďakujem predstaviteľke Slobodného fóra Zuzane Martinákovej.“ 
Zuzana Martináková, Slobodné fórum: „Dopočutia.“ 
Maroš Stano: „Predsedovi KDH Pavlovi Hrušovskému.“ 
Pavol Hrušovský, predseda KDH: „Dopočutia.“ 
Maroš Stano: „Podpredsedovi SDKÚ Ivanovi Miklošovi.“ 
Ivan Mikloš, podpredseda SDKÚ: „Dopočutia.“ 
Maroš Stano: „A analytikovi Inštitútu pre verejné otázky Michalovi Vašečkovi.“ 
Michal Vašečka, analytik Inštitútu pre verejné otázky: „Dopočutia.“ 
Maroš Stano: „Za pozornosť vám, vážení poslucháči, od mikrofónu ďakuje Maroš Stano. Dopočutia.“

31.1.2004
12:10 Sobotné dialógy
HOSTIA: Mikuláš Dzurinda predseda vlády
31.1.2004    Rádio Slovensko    str. 25   12:10 Sobotné dialógy
            
HOSTIA: Mikuláš Dzurinda predseda vlády SR, Dag Daniš, komentátor denníka Pravda, Róbert Kotian, redaktor časopisu Goldman 
Dagmar Vanečková: „Takže, pekný deň, pán premiér. Dobrý deň. Vítam vás v štúdiu.“ 
Mikuláš Dzurinda, predseda vlády SR: „Ďakujem pekne. Aj vám.“ 
Dagmar Vanečková: „Takisto v štúdiu vítam novinárov, ktorí prijali dnes naše pozvanie. Komentátora denníka Pravda Daga Daniša. Dobrý deň.“ 
Dag Daniš, komentátor denníka Pravda: „Dobrý deň.“ 
Dagmar Vanečková: „A redaktora časopisu Goldman pána Róberta Kotiana. Dobrý deň.“ 
Róbert Kotian, redaktor časopisu Goldman: „Dobrý deň.“ 
Dagmar Vanečková: „Pán premiér, aj keď v parlamente zatiaľ prechádzajú zákony a predseda vlády, teda vy, sa tvárite spokojne. Faktom zostáva, že odkedy si skupina poslancov okolo Ivana Šimka založila vlastnú stranu, nič ich neviaže plniť vládny program. Snáď akurát morálna zodpovednosť. Zatiaľ aj keď sem-tam podporia aj nedohodnutý pozmeňovací návrh, hlasujú s vládnou koalíciou. Jedným dychom však žiadajú výmenu premiéra. Nevylučujú, že sa budú podieľať na odvolávaní členov kabinetu. A tak sa koaličným partnerom zdá, možno aj po neúspešných rokovaniach KDH a SMK so Slobodným fórom tento týždeň, že naťahuje SDKÚ a práve vy, pán premiér, povedali ste tento týždeň, že sa stretnete so zástupcami Slobodného fóra na budúci týždeň. Takže, ponúknete im niečo iné, než doposiaľ?“ 
Mikuláš Dzurinda, predseda vlády SR: „Vy ste povedali vo svojej otázke, že ich nič neviaže iba ak morálny záväzok. Treba to povedať politicky presne. Viaže ich mandát. Boli sme na spoločnej kandidátnej listine, uchádzali sme sa o dôveru voličov spoločným programom a koniec-koncov zostavili sme spoločné programové vyhlásenie vlády. Akokoľvek by som vedel hodnotiť taký alebo onaký krok Slobodné fóra, tak predsa len si ten zásadný a základný postoj vážim. A ten postoj hovorí, že sa cítia týmto mandátom viazaní. Toto je kľúčové a na tom sa stavať dá. Vývoj v minulom roku, na jeseň najmä, spôsobil, že dnes možno sú isté bariéry alebo tá platforma na diskusiu nie je taká hladká, aká by mohla byť. A ja veľmi dobre viem, že aj čas tu zohráva a bude zohrávať významný faktor. Na rokovania, na ktoré chcem pozvať predstaviteľov Slobodného fóra, pôjdem s konkrétnou predstavou. Budem skúmať do akej miery je možné, aby sme išli ďalej ako len vzájomné si, povedzme, vyžadovanie plnenia vládneho programu. Slobodné fórum to očakáva od vlády, my to očakávame od Slobodného fóra. Ale boli by dobré. Naozaj by bolo dobré, keby stabilita bola pevnejšia a garantovaná možno aj nejakou formou dohody o spolupráci, nejakou formou dohody. Pripravujem sa na to rokovanie a chcem prísť s čo najkonkrétnejšími návrhmi.“ 
Dagmar Vanečková: „Čiže, nechcete zatiaľ prezradiť s čím?“ 
Mikuláš Dzurinda, predseda vlády SR: „No, veď by to nebolo korektné ani férové. Ničomu by to neprospelo, keby som to hovoril dopredu a cez médiá posielal odkazy.“ 
Dagmar Vanečková: „Pán Kotian.“ 
Róbert Kotian, redaktor časopisu Goldman: „Pán premiér, spomínali ste, že poslancov Slobodného fóra viaže mandát. Mandát je také dosť univerzálne slovo, ktoré sa dá rozlične ohýbať a rozlične vysvetľovať. Mandát viaže aj poslancov KDH aj poslancov SDKÚ. A ich pohľad, napríklad na zákon o konflikte záujmov je odlišný. Mandát viaže aj poslancov Slobodného fóra a takisto poslancov KDH a ANO a ich pohľad, napríklad na volebný zákon je takisto odlišný. Vo vašom programe vlády sa píše - ´vláda navrhne zmenu volebných zákonov so zámerom zvýšiť počet volebných obvodov.´ Vo vašom programe vlády sa hovorí, že vláda navrhne prijatie ústavného zákona o konflikte záujmov. Je to dosť neurčitý pojem ako môžu vyzerať dohody, dohody strán, ktoré majú taký odlišný pohľad?“ 
Mikuláš Dzurinda, predseda vlády SR: „Tieto dohody môžu vyzerať napríklad tak, že sa zaviažeme, že pred každým takýmto rokovaním o takomto zákone ako ste zmienili, konflikt záujmov alebo volebný zákon, že sa zástupcovia jednotlivých strán zídu. A že budú hľadať odpoveď presne na tie otázky, ako ste ich formulovali. Pripúšťam, že niekedy ten mandát je ťažšie uchopiteľný, že tá škála, v ktorej sa pohybujeme je široká. Ale keď si sadneme, tak si to vydiskutujeme. Konflikt záujmov. Veď to skončilo na jednom partikulárnom bode.“ 
Róbert Kotian, redaktor časopisu Goldman: „Pre pána Lipšica to nebol partikulárny bod. To bol zásadný bod, na základe ktorého stiahol tento zákon.“ 
Mikuláš  Dzurinda, predseda vlády SR: „Ja nehovorím, že nebol zásadný. Ja len hovorím, že čiastkový, lebo partikulárny je tuším v preklade je čiastkový.“ 
Róbert Kotian, redaktor časopisu Goldman: „Vy máte tak v tom, jasné. Áno.“ 
Mikuláš  Dzurinda, predseda vlády SR: „No, samozrejme teraz je treba si sadnúť a povedať, či ten čiastkový dôvod je tak vážny, že sa nevieme cezeň dostať, ale je tam tisíc iných bodov, cez ktoré sme sa dostali. Takže, práve stanovenie takýchto mechanizmov by malo byť témou na našu diskusiu. V iných zákonoch je úplne evidentné a dá sa odmerať čo je zapísané vo vládnom programe a čo nie je. Máte pravdu, počet volebných obvodov je presne, exaktne zakotvený. A to nie je problém SDKÚ. My sme za to, aby vo volebnom zákone bolo viac obvodov. A dokonca nám je jedno, či štyri alebo osem. Niekto striktne zotrváva na štyroch a ani za čerta nechce ísť na osem. A všetci vieme, že počet viacerých volebných obvodov je dnes z vládnej koalície iba problémom Aliancie nového občana a tu som na Šimkovej strane, respektíve viem, že keď sa Slobodné fórum dožaduje viacerých obvodov, že je to v súlade s vládnym programom.“ 
Róbert Kotian, redaktor časopisu Goldman: „Čiže hovoríte, že Slobodné fórum v tomto prípade plní vládny program a ANO ho, napríklad neplní?“ 
Mikuláš  Dzurinda, predseda vlády SR: „Ja to poviem tak, že budem získavať Alianciu nového občana pre to, aby sme sa zhodli všetci a mali 78 poslancov na nový volebný zákon s viacerými obvodmi.“ 
Dagmar Vanečková: „Pán Daniš.“ 
Dag Daniš, komentátor denníka Pravda: „Pán premiér, aj z toho, čo tu teraz zaznelo, cítiť, že nebude možné ďalej úspešne vládnuť, ak nebude nejakým spôsobom dohodnutá spolupráca aspoň na parlamentnej úrovni medzi pôvodnými zakladateľmi vašej vlády, respektíve vládnej koalície. Ivan Šimko vám odkázal cez médiá, že na ťahu ste vy, a že on od vás očakáva  návrhy riešenia. A vy ste pripustili, že máte istú predstavu ako to riešiť, ale že to nechcete medializovať, čo je pochopiteľné. Ale napriek tomu, pred posledným stretnutím koalície s Ivanom Šimkom ste vopred verejne vyhlásili, že nemienite robiť žiadne zmeny vo vláde. Chcem sa spýtať, či ďalej trváte na tomto vyhlásení alebo ste pripravený prehodnotiť toto vaše politické stanovisko?“ 
Mikuláš  Dzurinda, predseda vlády SR: „Ten svoj výrok som povedal na otázku novinára. Ja nepolemizujem s kolegami, politikmi cez médiá. Keď sa ma ako novinár opýtate na názor, tak vám odpoviem, ale prvýkrát Ivan Šimko a Slobodné fórum formulovalo svoju požiadavku tam, kde to formulovať treba, to boli spoločné rokovania, na ktoré sme ich pozvali na môj návrh. Na môj návrh. To bol môj návrh na koaličnej rade, aby sme štyria predsedovia strán sa s Ivanom Šimkom stretli. A tam prvýkrát ako politik, a teda prvýkrát seriózne a korektne formuloval svoju požiadavku. To ostatné, to sú také skôr mediálne záležitosti a ja si naozaj myslím, že čím sme zdržanlivejší pri takýchto mediálnych odkazoch, tým je to lepšie pre politickú scénu.“ 
Dagmar Vanečková: „Pán premiér, ale viete si predstaviť, čo by ste im mali ponúknuť, aby netrvali na tej požiadavke, že vás nechcú za premiéra?“ 
Mikuláš  Dzurinda, predseda vlády SR: „To ja nedokážem zodpovedať, pretože to je otázka na tých, ktorí takúto predstavu majú. Ak ju až takto utkvelú majú. V prvom rade možno ešte by bolo potrebné, aby sme si povedali aj to, že či je možné alebo nie je možné takto napĺňať vládny program. Vidíme v Poľsku, že už temer dva roky funguje menšinová vláda. Kolega Bondevik v Nórsku od samého začiatku v tomto volebnom období, druhýkrát je premiérom, od počiatku je premiérom menšinovej vlády. V britskom parlamente 72 poslancov Tonyho Blaira z Labour Party odmietli kľúčovú reformu, hlasovať za túto reformu a nebyť opozície, tak reforma školstva v Británii je minulosťou. A teraz má Tony Blair veľké problémy a niektorí ľudia v Labour Party hovoria, že by mal zmeniť štýl vládnutia. Lebo presadil rozhodujúci reformný zákon roka s podporou opozícia. Takže, viete, nikde sa hladko nevládne. V politike vždy sú turbulencie, ja sa neteším z toho, že nemáme aj faktickú parlamentnú väčšinu. Neteším sa z toho, že prvýkrát sa dostávame do skúseností, že formálne sme v menšinovom postavení, ale ak naozaj bude dobrá vôľa, ak budeme v zásadí vychádzať z toho, že ten mandát máme 78 na to, aby sme plnili vládny program, tak si viem predstaviť možno zdĺhavé, veľmi vyčerpávajúce rokovania, ale viem si predstaviť hľadanie dohôd pri presadzovaní týchto zákonov. A vrátim sa ešte raz k tomu, čo ste povedali. No, áno. Mám takúto predstavu. Budeme sa rozprávať, budem skúmať do akej miery je moja predstava reálna, nereálna, ale na to slúžia rokovacie stoly. Ja odmietam, aby sme ťahali médiá do  našich vzťahov. K ničomu dobrému to nemôže prispieť.“ 
Dagmar Vanečková: „Pán Kotian, nech sa páči.“ 
Róbert Kotian, redaktor časopisu Goldman: „Pán premiér, týka sa tá vaša predstava aj istej zmeny pomeru síl vo vláde? Je to otázka, o ktorej sa dlhodobo hovorí. V poslednom čase aj predseda KDH pán Hrušovský, aj predseda SMK pán Bugár pripúšťajú možnosť, aby sa vyrovnal pomer síl vo vláde medzi dvomi fiktívnymi blokmi. V jednom ste vy spolu s ANO a druhý blok tvorí SMK spolu s KDH. Vaši dvaja koaliční partneri podporujú túto požiadavku. Uvažujete aj týmto smerom, že by ste pripustili možnosť istého vyrovnania počtu síl na základe pomeru síl v parlamente?“ 
Mikuláš  Dzurinda, predseda vlády SR: „Vo vláde nie sú dva bloky. Takýto dojem vznikol pri odvolávaní riaditeľa Národného bezpečnostného úradu. Ale, spomeňte si na obdobie posledných mesiacov, koľko trpezlivosti som ukázal, kým sme sa nedohodli, podčiarkujem nedohodli, na novom šéfovi NBÚ.“ 
Róbert Kotian, redaktor časopisu Goldman: „ „Zrejme ešte jednu nedohodu by ste už nezvládli, by som povedal.“ 
Mikuláš  Dzurinda, predseda vlády SR: „Ale, prečo nie. No, tak trikrát sme to predĺžili to obdobie, no tak by sme predĺžili štvrtý krát. Prečo by sme nezvládli? Ale, rozhodol som sa, poznáte moje stanovisko, keď som bol upodozrievaný, že odvolávam Mojžiša kvôli osobným chúťkam mocenským, vtedy som povedal, že keď sa dohodne SMK a Aliancia nového občana, ja ten návrh podpíšem. Stalo sa. A ukázal som dosť trpezlivosti a azda aj istým tichým pôsobením, ktoré som nepovažoval za potrebné dávať pred médiá, som k tomu prispel. Rovnako sme sa boli schopní dohodnúť sa, podčiarkujem dohodnúť sa, na komisárovi za Slovensko. A vlastne stále doposiaľ sme boli schopní sa dohodnúť. A je mi ľúto, že hlasovanie o riaditeľovi NBÚ moji koaliční partneri podcenili. Podľa môjho názoru, podcenili. Takže, z jedného hlasovania sa generovala predstava, že sú tu dva bloky. Ja odmietam takúto predstavu. Sme štyria rovnocenní členovia vládnej koalície. A tu odpovedám aj na vašu otázku. Nikto doposiaľ mi  nepovedal, ani SMK, ani KDH, ani ANO, že vediem vládu nekorektne. Nikto mi nepovedal, že tam dochádza k valcovaniu alebo mocenskému zneužívaniu týchto pomerov. Keď sa objavili náznaky takýchto úvah, ktoré prichádzali predovšetkým zo strany médií, tak som povedal, no ak by mal byť problém, tak zapíšme do koaličnej rady, že sa budeme rozhodovať len vtedy, keď budú tri strany za, alebo dokonca iba konsenzuálne. Veď naozaj si zoberte rozhodovanie vo vláde, som ochotný vám takéto rozhodovanie sprístupniť. Za posledný rok stále rozhodujeme dohodou. S touto jedinou výnimkou šéfa NBÚ, k čomu sa už asi donekonečna vracať nie je potrebné. Takže, nepovažujem vecne za objektívny a korektný problém, že by bol problém v hlasovaní vo vláde Slovenskej republiky, na rokovaniach vlády.“ 
Dagmar Vanečková: „Pán Daniš.“ 
Dag Daniš, komentátor denníka Pravda: „Pán premiér, faktom ale ostáva, že vaši koaliční partneri očakávajú, že siahnete aj k zmenám vo vláde už len preto, že ste stratili dosť významnú časť poslancov. A tým pádom počty vašich ministrov vo vláde nezodpovedajú politickej realite, pretože skupina poslancov okolo Ivana Šimka sa definuje ako opozičná skupina. Čiže, v prípade, že vznikne požiadavka, či už vašich koaličných partnerov alebo aj Slobodného fóra, aby sa otvorili pomery síl vo vláde, aby sa rekonštruovala vláda, myslím politicky, budete prístupný na takéto rokovania? Alebo platí to vaše pôvodné vyhlásenie, že zmeny vo vláde robiť nemienite?“ 
Mikuláš  Dzurinda, predseda vlády SR: „Nikto takéto zmeny odo mňa nežiada. A ja tomu aj rozumiem. Koniec-koncov v koaličnej zmluve máme jasne zapísanú formulu, že zmeny pomerov v poslaneckých kluboch, nezakladajú dôvod na zmeny pomerov vo vláde. To sme mali aj v minulom volebnom období. Ja viem veľmi dobre, prečo sme si to zapísali v tomto volebnom období. Keď odišiel pán Nemcsics, pán Opaterný, nikto nežiadal Alianciu nového občana, aby púšťala perie. Ľudovo povedané. Takže, s takouto požiadavkou konfrontovaný nie som. Ani by som ju nepovažoval za miestnu. A koniec-koncov veď Slobodné fórum opakovane, veľmi opakovane a permanentne vyjadruje svoje stanovisko, že do vlády ktorej premiérom som ja, nechce vstúpiť.“ 
Dagmar Vanečková: „Pán Kotian.“ 
Róbert Kotian, redaktor časopisu Goldman: „Čiže, nechcem špekulovať, ale ak pán Hrušovský verejne vyhlási, že bude žiadať, aby sa zreálnili počty ministrov vo vláde, zodpovedajúce počtu poslancov v parlamentných kluboch. Máme to brať vážne iba my, novinári a nie vy, ako predseda vlády?“ 
Mikuláš Dzurinda, predseda vlády SR: „Bola koaličná rada. Žiaden takýto návrh nezaznel. Po druhé, všimol som si, že na rokovaní vlády a koniec-koncov o tom informoval predseda KDH aj na koaličnej rade, skúmal predseda KDH takúto alternatívu na rokovaniach so Slobodným fórom. Odpoveď Slobodného fóra bola jednoznačná. Do vlády ísť nechcú.“ 
Róbert Kotian, redaktor časopisu Goldman: „Ešte kým ste tam vy, tak nechcú ísť do vlády. To ako na tom trvajú. Len hovorí to o niečom inom. Hovorí to o tom, že vašich 21 poslancov a 6 členov vlády je porovnateľný s 20 poslancami SMK a 4 ministrami.“ 
Mikuláš Dzurinda, predseda vlády SR: „Na túto otázku sme si dávali odpoveď vtedy, keď sme podpisovali koaličnú dohodu.“ 
Róbert Kotian, redaktor časopisu Goldman: „Koaličná dohoda takisto hovorí, že v prípade zásadného zmenu pomeru síl, prestáva byť platná. To je takisto jeden z bodov koaličnej dohody. A kým odišli dvaja poslanci z ANO, nestratili ste väčšinu v parlamente. Dneska už tú väčšinu v parlamente nemáte.“ 
Mikuláš Dzurinda, predseda vlády SR: „To je pravda, ale všetci štyria hovoríme, že sa cítime viazaní koaličnou zmluvou. A kým je politická vôľa ju dodržiavať, tak pre nás platí.“ 
Róbert Kotian, redaktor časopisu Goldman: „Dovtedy nebudete meniť pomer síl vo vláde, teda?“ 
Mikuláš Dzurinda, predseda vlády SR: „Ale k tomu sa viacej ako je normálne a potrebné vyjadrovať, nie je vôbec žiadúce. To sú také témy, ktoré nie sú jednoduché, ktoré vyrieknutím znamenajú vážny dopad, vnútropolitický, zahraničnopolitický. Tu treba vážiť slová.“ 
Dagmar Vanečková: „Čiže neprikladáte žiadny význam tým tvrdeniam koaličných partnerov, alebo nejakým ich výzvam?“ 
Mikuláš Dzurinda, predseda vlády SR: „Tak neviem, že či takto sa dá odpovedať na vašu otázku, že neprikladám význam. Ja si všetko všímam a všímam si pozorne, ale snažím sa robiť politiku reálne. A politika reálne sa robí za rokovacími stolmi.  Nerobí sa ani na tlačových konferenciách,  nerobí sa cez médiá. Rozhodujúce je to, ako sa rozprávame na politických rokovaniach a rozhodujúce je, samozrejme to, čo je pravdivé, podstatné, čo pomáha ku stabilite, alebo čo by prípadne tú stabilitu zmenšovalo.“ 
Dagmar Vanečková: „Pán Daniš.“ 
Dag Daniš, komentátor denníka Pravda: „Pán premiér, posledný pokus. Vy ste vyhlásili ešte pred posledným rokovaním s Ivanom Šimkom, že v žiadnom prípade nemienite robiť zmeny vo vláde, a že ste prístupný na dohodu na inej rovine, dajme tomu parlamentnej. Platí toto vaše vyhlásenie alebo nie?“ 
Mikuláš Dzurinda, predseda vlády SR: „Tých pokusov urobte koľko uznáte vy sám za vhodné. Ja som veľmi trpezlivý a rád sa s vami stýkam, rád sa s vami rozprávam. Neparafrázovali ste ma presne, pán Daniš. To je moja prvá odpoveď na vašu otázku. A vtedy v konkrétnych súvislostiach na otázku konkrétneho novinára som odpovedal tak, ako som povedal. To je všetko.“ 
Dagmar Vanečková: „Predsa len, keď sa nedohodnete so Šimkovcami, máte nejaké alternatívne riešenie? Alebo si myslíte, že to tak spokojne môže ísť, s takými menšími šarvátkami slovnými až do konca volebného obdobia?“ 
Mikuláš Dzurinda, predseda vlády SR: „Ale nepodceňujte. Je to nebagatelizujem, a preto ani vy nemáte dôvod moje slová takto interpretovať. Naopak, ja sa tým trápim a nie je mu to jednoduché. Netreba to bagatelizovať a chcem sa dohodnúť so Slobodným fórom. Len rovnako chápem, možno tomu prikladám väčší význam a väčší dôraz ako vy, ktorí chcete riešenia hneď a páčilo by sa vám, keby tie riešenia mali nejakú dramatickú zápletku. Ja viem, že to vyžaduje čas, trpezlivosť a seriózne rokovania. Ja sa o tom naozaj usilujem a veľmi sa budem usilovať. Záleží mi na maximálnej stabilite. Veď šiesty rok takto fungujem. A veľmi dobre viem, že programovo, ideovo sme si najbližší, a preto sa budem usilovať prekonávať všetky prekážky, problémy z minulosti. Aj tie ľudské, aj tie emotívne, aby sme boli schopní dialógu, komunikácie a hľadanie dohôd. Nebude to nijako jednoduché, ale ako som sa usiloval ukázať aj na príklade britskej vlády, kde vládne Blair sám, lebo Labour Party má väčšinu. Vidíte aké je to komplikované aj v takej starej demokracii a vo vláde, ktorá pozostáva len z jedinej strany. Nikde, nikde to nie je jednoduché.“ 
Dagmar Vanečková: „Ale vy ste sám povedali, že sa musel napokon dohodnúť s opozíciou. Čiže, vlastne to je to iné riešenie, možno.“ 
Mikuláš Dzurinda, predseda vlády SR: „No, tak teraz som sa skôr tak zaoberal tou témou filozoficky. A platí to, čo som povedal, že ten dôraz a tá vôľa k spolupráci zo strany vládnej koalície, zo strany Slovenskej demokratickej a kresťanskej únie, aj z pozície mojej, je voči Slobodnému fóru.“ 
Dagmar Vanečková: „Pán Kotian.“ 
Róbert Kotian, redaktor časopisu Goldman: „Ja by som predsa len ešte. Vy často hovoríte, že čas to ukáže, budete sa trpezlivo uchádzať o podporu svojich partnerov. Predsa len, nemyslíte si, pán premiér, že keby ste pred mesiacom reagovali na tie prvotné požiadavky alebo prvotné predstavy Slobodného fóra, ktoré hovorili o volebnom zákone, ktoré hovorili o odpolitizovaní štátnej správy, ktoré hovorili o zohľadňovaní dopadov reforiem, ktoré hovorili o rekonštrukcii vlády, teda o tom vyrovnaní počtov síl vo vláde, že mohol byť tento problém už dávno vyriešený? Nebol by vygradoval do tej pozície, keď vy ste takmer, zdá sa, že neprekonateľnou prekážkou toho, aby Slobodné fórum sa stalo súčasťou koalície?“ 
Mikuláš Dzurinda, predseda vlády SR: „Nemyslím si, pretože ja som reagoval vždy na požiadavky, ktoré boli aktuálne, ktoré boli relevantné. Nie je normálne a nefunguje to, ak sa robí politika na základe rôznych mediálnych odkazov. Pozval som Ivana Šimka na SDKÚ v starom roku. Navrhol som koaličnej rade a pozvali sme pána Šimka na rokovanie tak, ako sa to patrí. A reagujem vždy na relevantné návrhy, na relevantné stanoviská. Nikde nikdy som nebol konfrontovaný s inými. Ja politiku cez médiá nemienim, nemienim robiť. A ani to takto nefunguje.“ 
Róbert Kotian, redaktor časopisu Goldman: „Isteže. Ani ja nečakám, že tuná my budeme riešiť váš problém, váš problém s pánom Šimkom.“ 
Mikuláš Dzurinda, predseda vlády SR: „Ja teraz narážam na to, teraz narážam na tú minulosť, že vy máte dojem, že som dostával...“ 
Róbert Kotian, redaktor časopisu Goldman: „Ale tento problém ste mohli riešiť oveľa skôr, kým by nebol tak vyrástol do takej veľkej podoby.“ 
Mikuláš Dzurinda, predseda vlády SR: „Nie som si toho vedomý, pretože tie rokovania a pozvania na rokovania boli včas a boli v časových reáliách akých  sme boli schopní. Bol starý rok, bol nový rok. Sme sa stretli po novom roku veľmi skoro.“ 
Róbert Kotian, redaktor časopisu Goldman: „Ja hovorím o inom časovom....“ 
Mikuláš Dzurinda, predseda vlády SR: „Nie. Ja viem o čom hovoríte. Vy hovoríte o tom, že som mal reagovať na rôzne mediálne...“ 
Róbert Kotian, redaktor časopisu Goldman: „Nemuseli ste reagovať. Viete, pán premiér...“ 
Mikuláš Dzurinda, predseda vlády SR: „Nie. Takto sa politika jednoducho nerobí. Politika sa robí za rokovacími stolmi.“ 
Róbert Kotian, redaktor časopisu Goldman: „Áno. To sme mohli rokovať v septembri, októbri, novembri. A nič vám nebránilo v tom, aby ste sa boli s nimi dohodli a ich program, ich program by bol išiel do luftu, poviem to takto, keby ste boli ustúpili v tom čase. Dneska už je ten problém, ako ste v takých dvoch zákopoch, z ktorých ako keby ste nedokázali vyliezť.“ 
Mikuláš Dzurinda, predseda vlády SR: „Počkajte, teraz si dobre nerozumieme, tie časové reálie. Veď ešte v novembri Zuzana Martináková, Ivan Šimko boli členmi SDKÚ. Ešte v novembri po výkonnom výbore zaznievali stanoviská, že Slovenská demokratická kresťanská únia takúto slobodnú diskusiu unesie. Ja nerozumiem tým vašim mesiacom. Ešte v novembri sme boli v jednej strane. Ešte v decembri sme boli na jednej politickej strane. Ja som organizoval výkonné výbory. V novembri bol výkonný výbor SDKÚ. V januári, 13. januára bol výkonný výbor SDKÚ. Všade mali pozvania. Akože som nemal záujem o diskusiu? O akých  mesiacoch to hovoríte?“ 
Róbert Kotian, redaktor časopisu Goldman: „Hovoril som o situácii, kedy začínali vychádzať najavo ich prvé predstavy, prvé požiadavky, ktoré sa mohli riešiť v tom čase.“ 
Mikuláš Dzurinda, predseda vlády SR: „Koncom minulého kalendárneho roka, začiatkom tohto kalendárneho roka.“ 
Dagmar Vanečková: „Pán Daniš, nech sa páči.“ 
Dag Daniš, komentátor denníka Pravda: „Pán premiér, tvrdíte, že politika sa robí za rokovacím stolom. V tejto súvislosti si neodpustím otázku, či je pravda, že ste sa stretli s Vladimírom Mečiarom v súvislosti s poslednými udalosťami? Pretože, táto informácia sa objavila nielen medzi novinármi, ale aj medzi vašimi koaličnými partnermi. Rokovali ste s Vladimírom Mečiarom alebo nie?“ 
Mikuláš Dzurinda, predseda vlády SR: „Nerokoval som s Vladimírom Mečiarom. A to, čo ste aj vy napísali vo vašom denníku, že pár dní pred stretnutím s pánom Šimkom a po stretnutí s pánom Šimkom, som sa stretol s pánom Mečiarom a rokoval som o podpore vláde, to je lož.“ 
Dag Daniš, komentátor denníka Pravda: „My máme informácie, že v tom čase ste mali výjazd do Trenčianskych Teplíc. Je to aj zdokladované. Boli ste tam náhodou alebo za iným účelom?“ 
Mikuláš Dzurinda, predseda vlády SR: „Kedy, pán Daniš?“ 
Dag Daniš, komentátor denníka Pravda: „V čase, keď bolo rokovanie koalície s Ivanom Šimkom. V tom týždni. Prípadne týždeň predtým.“ 
Mikuláš Dzurinda, predseda vlády SR: „Vtedy som sa s pánom Mečiarom ani  nevidel. Je to lož, pán Daniš. Stretávame sa ako normálni ľudia sa stretávajú. Stretávame sa v televíznych štúdiách, počas rokovania o štátnom rozpočte sme sa stretli v bufete v národnej rade. A stretávať sa a porozprávať sa je úplne normálne.“ 
Dag Daniš, komentátor denníka Pravda: „Však na tom by nebolo nič zlé, preto sa vás pýtam, či ste rokovali alebo nie?“ 
Mikuláš Dzurinda, predseda vlády SR: „Politické rokovania sú iná vec. A také rokovanie, a také stretnutie, ako ste pred chvíľou povedali, nebolo. Ani stretnutie, ani rokovanie. S pánom Mečiarom som sa v tom období vôbec nestretol a nevidel.“ 
Dagmar Vanečková: „Čiže, pán premiér, lož je aj to, čo tiež niektoré noviny uviedli, že ste sa vraj dohodli s HZDS, že budete spoločne podporovať s HZDS kandidáta prezidentského, ak by prešiel do druhého kola Mečiar a Schuster?“ 
Mikuláš Dzurinda, predseda vlády SR: „Ak to niekto tvrdí, tak toto je tiež veľká lož. A som rád, že je tu s nami v štúdiu pán Dag Daniš, lebo to, čo napísal v liste, ktorého je komentátorom, bola naozaj číra lož. Absolútny výmysel. A trošku sa vás aj opýtam, pán Daniš. Neštandardne. Prečo ste my nezavolali a prečo ste sa ma na to neopýtali, keď ste mali také informácie?“ 
Dagmar Vanečková: „A priznali by ste to?“ 
Mikuláš Dzurinda, predseda vlády SR: „No, dovoľte! Je základnou otázkou etiky novinára, aby si informácie overil. Keď pán Daniš mal klebety, že v období rokovania so Šimkom som šiel rokovať s pánom Mečiarom, mal sa opýtať. A ja by som sa bol vyjadril.“ 
Dagmar Vanečková: „Pán premiér, predsa len ešte k tomu HZDS. Pripúšťate vôbec možnosť v budúcnosti, že by ste spolupracovali ako pokiaľ by šlo o niektoré zákony aj teda s opozíciou, napríklad s HZDS?“ 
Mikuláš Dzurinda, predseda vlády SR: „Veľmi hypotetická otázka. Môj postoj je jednoznačný a nedáva priestor na špekulácie. Chcem sa dohodnúť a uchádzam sa o trvalú podporu so  Slobodným fórom. Čím bude tá dohoda exaktnejšia, čím bude viac na papieri, tým budem šťastnejší a spokojnejší. Ale povedzme, otočme list. A pozrime sa na pohľad z druhej strany. Otvorene vám poviem, že vždy, keď pôjde o záujmy Slovenska, povedzme o zahranično-politické záujmy, keď pôjde o reformy a keď pôjde o stabilitu, budem rokovať s každým, kto k tomu môže prispieť. Keď pán Mečiar požiadal pred referendom o vstupe do Európskej únie o prijatie, tak prvýkrát sme sa stretli. Hoci on roky tvrdil, že ku mne nikdy nepríde. No, tak mal som to stretnutie urobiť, keď mi záležalo, aby prišlo dosť ľudí a bolo referendum úspešné alebo som to urobiť nemal? A keď sme rokovali o medzivládnej konferencii, hneď ako som sa vrátil z Bruselu som pozval lídrov všetkých parlamentných politických strán. Aj šéfa KSS, aj šéfa HZDS, aj šéfa Smeru. A toto je normálna politika, v ktorej budem pokračovať aj naďalej. Opozícia je súčasťou parlamentnej demokracie. A tam, kde naozaj ide o krajinu, o štát, o záujmy národné, štátne, tam by sme takéhoto dialógu mali byť schopní.“ 
Dagmar Vanečková: „Ak dovolíte, predsa len jedna otázka. Viete si predstaviť s kým by ste nedokázali zo strán opozície spolupracovať?“ 
Mikuláš Dzurinda, predseda vlády SR: „Veď, myslím, že to meritum som povedal v predchádzajúcej odpovedi. Keď pôjde o záležitosti také, ako bola povedzme vojenská kríza v Iraku, keď pôjde o otázky tej najväčšej citlivosti, a ktoré sa týkajú všetkých obyvateľov krajiny, vtedy treba rozprávať so všetkými parlamentnými zástupcami občanov našej vlasti. Napríklad.“ 
Dagmar Vanečková: „Pán Kotian.“ 
Róbert Kotian, redaktor časopisu Goldman: „Pán premiér, občas vznikajú také čudné zoskupenia. Na poslednom rokovaní národnej rady vznikli také, zase poviem, také dva fiktívne bloky. V jednom bolo SDKÚ, HZDS a časť SMK a v druhom zase Smer, KDH a Slobodné fórum. Nemáte pocit, že situácia vo vládnej koalícii je dostatočne napätá, ale tie predstavy, ktoré v jednotlivých stranách vládnu, o týchto dvoch konkrétnych zákonoch sú diametrálne odlišné, že veľmi ťažko budete hľadať spoločný postoj?“ 
Mikuláš Dzurinda, predseda vlády SR: „Máte na mysli teraz zákon o konflikte záujmov a....“ 
Róbert Kotian, redaktor časopisu Goldman: „A o pôvode majetku. Áno. Tieto dva, ktoré stiahol pán Lipšic a pri tých hlasovaniach sa ukázalo, ako keby tam boli dve skupiny alebo dve zoskupenia, ktoré neboli spoločné, neboli totožné ani s opozíciou ani s koalíciou, ale išli naprieč politickým spektrom.“ 
Mikuláš Dzurinda, predseda vlády SR: „Priznám sa, že nie detailne som skúmal výsledky hlasovania. Nevidel som vlastne výsledky hlasovania, ale informoval ma predseda poslaneckého klubu SDKÚ, že povedzme pri tom prvom zákone, kde sa našiel pozmeňovák 96 hlasov, tak tam boli všetky strany vládnej koalície zakotvené. Teraz neviem do akej miery KDH. Ale som si absolútne istý, že drvivá väčšina klubu SMK, Aliancie nového občana aj Slovenskej demokratickej a kresťanskej únie a z opozície presne neviem. Ale viem, že sa našlo 96 hlasov.“ 
Róbert Kotian, redaktor časopisu Goldman: „Áno. Pri niektorých áno.“ 
Mikuláš Dzurinda, predseda vlády SR: „Áno, na presadenie týchto pozmeňovákov, kde už pri pozmeňováku je potrebná ústavná väčšina. Nedokážem tu s vami držať krok, lebo som výsledky toho hlasovania ani nevidel, ani neskúmal, ale nehľadal by som za tým hlbšiu politiku. V tom prvom zákone ústavnom sa to naozaj zúžilo na ten bod, aká väčšina by mala byť pri posunutí toho návrhu už v príslušnom výbore. Neviem, či to je ústavno-právny alebo imunitný alebo ktorý. Či by to mala byť prostá väčšina alebo väčšina kvalifikovaná. Nuž, keď sa našiel konsenzus alebo väčšina ústavná, asi by sme mali presadiť taký návrh, ktorý bude mať potom v parlamente šancu pri záverečnom schvaľovaní. Pretože viem si predstaviť, že pán minister Lipšic má svoju predstavu ideálna, ale možno keď aj z toho ideálna dokážeme urobiť 95 alebo 90 percent, tak nás to významne posunie dopredu omnoho viac, ako povedzme to bolo posledne.“ 
Róbert Kotian, redaktor časopisu Goldman: „Faktom ale, pán premiér, je, že pán Lipšic sa pridržiaval návrhu zákona, ktorý ste schválili vo vláde. A vyzerá to, ako keby ani samotné vládne strany, ktoré sa dokážu dohodnúť vo vláde, sa nedokázali dohodnúť v parlamente. Že tam dochádza k takému štiepeniu názorov, a nie som si celkom istý, či to, čo urobil pán Lipšic nehovorí o vážnych sporoch medzi vami a napríklad KDH.“ 
Mikuláš Dzurinda, predseda vlády SR: „Viete čo, vôbec to takto dramaticky nevnímam. Naozaj nie, rozumiem otázke, ale nevnímam to takto dramaticky. Poslanci nie sú automaty, ktoré nemajú svoju vôľu a svoje politické presvedčenie. To je úplne jasné. A teraz hovoríme o tomto zákone alebo o dvojici zákonov. Ale koľkokrát v minulosti tak bolo, že raz jedna strana, raz druhá strana, nikto nemá čistý štít, sa trošku odchýlila od toho, čo schválila vláda. Ale stáva sa to vo všetkých parlamentných demokraciách. Blairov zákon o financovaní školstva prešiel vo vláde uni zomo. No, pozrite sa, čo mu urobili z toho jeho vlastní poslanci v britskom parlamente.“ 
Dag Daniš, komentátor denníka Pravda: „Pán premiér, pri tomto zákone sa ukázalo to, že mnohým poslancom nešlo ani tak o vlastné presvedčenie a vlastné princípy, ako skôr o to, že im šlo o vlastné záujmy. To bolo jadro vlastne celého sporu, pretože ústavný zákon o konflikte záujmov zúži priestor pre politickú korupciu, pre politický klientelizmus. Vzniklo podozrenie, že práve poslanecký klub SDKÚ, menovite pán Vavrík, ktorý mal ešte koncom minulého roka pripraviť také pozmeňovacie návrhy, ktoré by umožnili priechodnosť tohto zákona. Práve táto skupina poslancov sa pokúsila okresať ten návrh ústavného zákona do takej podoby, ktorá by bola naozaj smiešna. Mali vypadnúť, napríklad rodinní príslušníci, respektíve blízke osoby z toho okruhu ľudí, na ktorých by sa mali vzťahovať majetkové priznania a povinnosť zverejňovať majetkové pomery. Nemyslíte si, že sa vám to do istej miery vymklo spod kontroly? Mám na mysli tento jeden konkrétny zákon a prácu vašich poslancov, respektíve skupiny poslancov okolo pána Vavríka, ktorá z tej predlohy ústavného zákona o konflikte záujmov vyhádzala prakticky všetky dôležité veci. Až na tlak ďalších politických strán a koaličných partnerov tam niektoré veci boli vrátené, niektoré nie, ale faktom je, že táto pracovná skupina pána Vavríka vystupovala vyslovene proti mnohým paragrafom tohto zákona.“ 
Mikuláš Dzurinda, predseda vlády SR: „Trikrát spomínate meno poslanca a myslím si, že to je nekorektné z vašej strany. Prečo nepoviete meno.“ 
Dag Daniš, komentátor denníka Pravda: „Postavil sa do čela pracovnej skupiny.“ 
Mikuláš Dzurinda, predseda vlády SR: „Ale nezvyšujte hlas, veď nie je na to najmenší dôvod. Opakujem ešte raz, neviem či sa postavil alebo ho vládna koalícia delegovala, ale nie je to korektné. Prečo nepoviete meno poslanca, ktorý navrhol pozmeňovací návrh, ktorý sa pánu ministrovi Lipšicovi nepáčil, a ktorý si získal 96 poslancov? Čo to má spoločného s pánom Vavríkom a čo to má spoločného s SDKÚ? Je to nekorektné, keď sa takto snažíte vrhať tieň na poslanca a upodozrievate ho so záujmov, ktoré absolútne, absolútne nie sú pravdivé a relevantné. Pravdivé a relevantné je, podľa môjho názoru, konštatovanie, že návrh zákona, ktorý sa presadil do záverečného hlasovania veľmi významným spôsobom zužuje priestor pre politickú korupciu. A beriem, samozrejme, na vedomie, že vicepremiérovi v mojej vláde alebo vo vláde, ktorej predsedám a ministrovi spravodlivosti sa aj tento jeden pozmeňovák nepáčil. Nuž, budeme viesť politické rokovania ďalej. Či prejde ústavný zákon v podobe, kde má šancu, aby prešiel. Alebo, povedzme z túžby po dokonalosti, nedosiahneme podstatné skvalitnenie tohto prostredia, o čo nám ide. Keď sme presadili zákon o vyšších územno-správnych celkoch, a keď som na dvore Úradu vlády povedal, že sa teším, že takýto zákon máme, tak všetci ste ma išli roztrhať do jedného z médií, že ako môžem toto povedať, keď neprešlo 12 vyšších územno-správnych celkov, ale osem. Pozrite sa ako málo času prešlo a ako vidíme, že správa vecí verejných sa zlepšuje aj keď máme 8 vyšších územno-správnych celkov, že aj tak je iné a lepšie riadenie škôl, základných a stredných, že sa veci hýbu, možno trošku pomalšie ako by sme chceli, ale aj v iných sektoroch, pretože to principiálne, čo prináša reforma verejnej správy sa dostavilo. A naozaj si dovolím tvrdiť, bez ohľadu či je to osem, čo nie je dokonalé. Aj poslanci za SDKÚ hlasovali za 12. Dokonalý zákon sa nepresadil, ale aj v podobe v akej sa presadil, tá kvalita sa zásadne zvýšila. Toto isté platí aj pre zákon, na ktorý sa ma pýtate. No, tak neprejde stopercentná predstava jedného člena vlády, iba 95-percentná, ale to zatlčieme pre to zákon? A opakujem ešte raz. Na tomto pozmeňovacom návrhu sa našlo 96 poslancov. Potrebná ústavná väčšina. Vrátime sa k tomu. Dostane sa to téma na rokovanie koaličnej rady a urobíme druhý pokus.“ 
Dag Daniš, komentátor denníka Pravda: „Preto som sa opýtal, lebo pri tomto zákone, tak citlivom, je mimoriadne dôležitý politický tlak, najmä politický tlak politických lídrov, predsedov strán na svojich vlastných ľudí, aby nepodliehali svojim záujmom, ale aby principiálne hlasovali za tie paragrafy, ktoré ste si dali aj do politického programu, aj do programu vlády.“ 
Mikuláš Dzurinda, predseda vlády SR: „To máte pravdu, ale priznám sa vám, neviem či viete alebo neviete, ale ústavný zákon o konflikte záujmov mal veľké problémy aj na rokovaní vlády. A tam som vyvinul príslušný politický tlak, aby zákon opustil vládu. A aj vďaka takémuto politickému tlaku sa dostal zákon do tej záverečnej podoby, ktorá je akceptovateľná. Ja sa nebojím vám povedať ani svoj osobný názor. Nemám problémy s tým, aby vec sa posunula cez výbor, keď bude väčšina prostá, ale osobne sa pokojne prihlásim aj k tomu, keď bude ústavná a kvalifikovaná väčšina, teda väčšina kvalifikovaná, trojpätinová. Ja prehlasujem za seba, že ak niekto v tomto vidí principiálny problém, možno mu ide skôr o perfekcionizmus ako o vec samotnú. Nehanbím sa otvorene povedať aj svoj osobný názor. A som rád, že aj poslanci za SDKÚ prispeli k tomu, že sa aj vďaka pozmeňovákom dostal zákon do takej podoby, že má šancu na ústavnú väčšinu. Možno to nebude splnené v rozsahu sto, podľa predstáv pán ministra Lipšica, iba 95, no ale aj tak je to omnoho lepšie ako doposiaľ.“ 
Dag Daniš, komentátor denníka Pravda: „Z vašich slov cítiť, že nie ste stotožnený s krokom pána ministra, ktorý stiahol tento návrh zákona, čím neumožnil jeho schválenie v takej podobe, ako presadili poslanci.“ 
Mikuláš Dzurinda, predseda vlády SR: „Rešpektujem tento krok. Rešpektujem tento krok a teraz sa vyjadrujem ako líder jednej z politických strán, ktorý hľadá cesty ako v konečnom dôsledku tento ústavný zákon v národnej rade prijať.“ 
Dagmar Vanečková: „Pán Kotian, veľmi stručne. Ešte k tým prezidentským voľbám by sme mohli prejsť.“ 
Róbert Kotian, redaktor časopisu Goldman: „Myslím, že nejde celkom o perfekcionizmus, možno ide o to, aby ten zákon mal zmysel, aby mohol byť účinný, aby sa na pôde parlamentu mohlo dosiahnuť nejakých výsledkov, pretože všetci veľmi dobre vieme, že na základe predchádzajúceho zákona ešte ani jeden politik sa nedostal do takej pozície, aby mohol byť vyšetrovaný alebo stíhaný kvôli podozreniam z konfliktu záujmov. Možno, že tu skutočne nejde o perfekcionizmus, ale o to, že pán Lipšic sa obáva, že takéto kvórum jednoducho z toho zákona vypitvá jeho podstatu. A to už je o niečom inom ako o perfecionizme. O tom, že či ten zákon bude účinný a bude v praxi uskutočniteľný alebo nie.“ 
Mikuláš Dzurinda, predseda vlády SR: „Veľmi dobre rozumiem. Veľmi dobre a dokonale, dovolím si povedať, po tejto vašej otázke alebo vstupe, rozumiem. Ale ja na to odpovedám, že rozhodne tento zákon zmysel má. Aj keď sa presadí ten pozmeňovací návrh, ako sa má správať výbor predtým, než vec posunie do národnej rady. Ja si myslím, že má veľký zmysel. A pozrite sa. Otázke je už potom samotného výkonu. Prečo diskutujeme donekonečna iba o tom, ako bude vyzerať kvórum, ktoré odsúhlasí podanie vo výbore, aby sa tým podaním mohol zaoberať poslanecký zbor, plénum a prečo nediskutujeme o tom, ako sa stavajú jednotliví politici a politické strany, keď je žiadosť o zbavenie imunity už aj dnes? Veď aj dnes.“ 
Róbert Kotian, redaktor časopisu Goldman: „Musím zareagovať.“ 
Mikuláš Dzurinda, predseda vlády SR: „Nemusíte, ale môžete. Ale koľkokrát už aj dnes sme boli vystavení hlasovaniu o imunite poslanca. Urobte si analýzu a prieskum toho, ktoré politické strany aké postoje zaujímali. Zákon neznamená všetko.“ 
Róbert Kotian, redaktor časopisu Goldman: „Pán premiér, ale bolo skutočnosťou, že v ten deň, keď vyšetrovateľ žiadal generálnu prokuratúru, aby podala žiadosť o zbavenie imunity pána Ruska, pána poslanca Ruska, generálny prokurátor to zamietol. Popoludní sa stal pán Rusko kandidátom na ministra hospodárstva. To je exaktný príklad situácie, kedy človek, ktorý by v prípade iného rozhodnutia generálnej prokuratúry, v prípade iného rozhodnutia národnej rady mohol byť vyšetrovaný a on sa stal vašim ministrom.“ 
Mikuláš Dzurinda, predseda vlády SR: „V tej vašej otázke bolo veľakrát slovíčko keby. To po prvé. A po druhé, žiadna zo strán vládnej koalície nemala s týmto návrhom problémy. A veľmi dobre viete, že Aliancia nového občana je súčasťou vládnej koalície a pán Rusko je jej predsedom. Nikto z tohto politického spektra nemal jediný problém. A samozrejme, že sme zobrali na vedomie to, že generálna prokuratúra toto konanie zrušila ako nedôvodné.“ 
Dagmar Vanečková: „Pán premiér, osud prezidentských volieb, ale i vašej vlády je čiastočne aj v rukách súčasného prezidenta. Možno to trošku nadsadzujem, ale nie je vylúčené totiž, že voľby spojí s referendom o predčasných parlamentných voľbách. Aj keď nie je toto referendum záväzné, alebo jeho výsledky pre parlament, predsa len, bude možno nepríjemné ako dopadne. Napokon, avizujú to prieskumy verejnej mienky o preferenciách jednotlivých politických strán. Ako to vidíte vy?“ 
Mikuláš Dzurinda, predseda vlády SR: „Je to ústavné právo prezidenta republiky. Spolieham sa, že bude s týmto ústavným právom nakladať zodpovedne. Podľa môjho názoru, by spojením týchto dvoch nespojiteľných vecí, z jednej strany deklasoval voľbu prezidenta, znehodnocoval by ju. A z druhej strany by ukázal dobrú vôľu napomáhať Róbertovi Ficovi, aby som dlho, príliš zdĺhavo nerozprával. Myslím si, že tieto dve veci spolu naozaj nesúvisia. Rozhodne nič neušetríme. Potrebujeme aj tak dve oddelené miestnosti, potrebujeme dvojnásobný počet komisií, potrebujeme osobitné  hárky, takže nejaké ekonomické dôvody, sú podľa môjho názoru, nerelevantné alebo teda nemiestne. Preto by som uprednostnil, keby sme dali voľbe hlavy štát náležitý rámec, aby sme tieto veci násilne nespájali. A možnože by nestálo príliš veľa námahy a by bolo dobré, keby aj pán prezident urobil to, čo chcel urobiť pred tromi rokmi, keď už takéto referendum sa malo konať, a keď povedal, že nie je si istý, či ide o ústavnú záležitosť a rád by poznal názor ústavného súdu, ale nemá inštrument. Nuž, v novele ústavy poslanci národnej rady pánu prezidentovi takýto inštrument dali. Takže, by som ocenil a možno aj spoločnosť, keby sme naozaj si boli na čistom ako je to so samotnou ústavnosťou.“ 
Dagmar Vanečková: „Pán premiér, obávate sa toho referenda? Alebo takto by som sa opýtala. Prečo si myslíte, že sú preferencie koaličných strán, ale najmä tej vašej také nízke? Myslíte si, že to súvisí s tým politickým problémom so Slobodným fórom, alebo si myslíte, že to súvisí so situáciou, ktorá je po ekonomických reformách? Tento týždeň o tej správe vlastne informoval pán Mikloš, ako sú na tom trebárs tie slabšie sociálne skupiny, dôchodcovia.“ 
Mikuláš Dzurinda, predseda vlády SR: „Mám ju na stole tú správu. A som rád, že národná rada si takúto správu vyžiadala a veľmi sa teším, že vicepremiér Mikloš, minister práce, sociálnych vecí a rodiny Kaník budú mať príležitosť vystúpiť v rámci prerokovávania tejto správy, lebo sa ukáže, že mnohé z výrokov, ktoré svedčia o nejakej katastrofe jednoducho nie sú pravdivé. Aj keď nepodceňujem a viem, že uplynulý rok bol pre občanov našej vlasti zložitý, ťažký. Ale takýmito reformami krajina jednoducho z času na čas musí prejsť. A ak dlhé roky, niekedy desaťročia bola tá alebo oná oblasť zanedbaná. Opäť najlepšie vždy príklad. Pozrite sa do Rakúska, koľké státisíce vyjdú do ulíc, pretože už nevládzu platiť dôchodky. Pozrite sa do Talianska, kde príde milión ľudí v Paríži, pretože premiér konečne musí urobiť dôchodkovú reformu, lebo o dva roky nebudú vyplácať dôchodky. Sú veci, ktoré jednoducho musíte urobiť bez ohľadu, či sa vám to páči alebo nepáči. Bez ohľadu na to, či to bolí alebo nebolí. A čím skôr sa to urobí, tej bolesti bude menej. A podľa môjho názoru, je politicky neférové, ak sa zneužíva práve situácia vo chvíli, keď tie nepopulárne opatrenia sme vykonali a doľahli. A keď, samozrejme, veľmi dobre aj pán Fico vie, že teraz dochádza obdobie, keď vlastne už tohto roku, a ja to čítam, chválabohu, pravdivo aj v mnohých komentároch, už tohto roku vlastne reálny čistý príjem domácností bude vyšší ako v roku minulom. Ústava hovorí, že voľby sú na štyri roky. A každá vláda by mala mať šancu za to štvorročné obdobie naozaj ukázať, čoho je schopná. A preto si myslím, že politicky, ja nikomu žiadne ústavné práva nikdy nebudem zakazovať a nikto tu referendum, nech je akékoľvek, raz pán prezident ho vyhlási, tak ho vláda zabezpečí. Ale zase ako politik mám právo na svoj názor a tento názor je taký, že to je akcia politicky nekorektná, neférová.“ 
Dagmar Vanečková: „Pán premiér, ale predsa len pán Mikloš pripustil, že dôchodcovia idú dole s úrovňou v priemere o jedno percento. SMK navrhuje jednorázové odškodnenie dôchodcov alebo kompenzáciu. Neprihovorili by ste sa za to?“ 
Mikuláš Dzurinda, predseda vlády SR: „Keď takýto návrh bude na stole, budeme ho skúmať a budeme ho riešiť. Ale jedným dychom dodávam, že už na budúci rok, aj nezávislí odborníci potvrdzujú, že inflácia bude povedzme okolo štyroch a dôchodky zvýšime o 8 percent. A to isté v tých rokoch budúcich. Prechádzame naozaj tým obdobím najťažším, najzložitejším. A pripúšťam, aj keď som povedal, že čisté reálny príjmu tohto roku budú vyššie ako v roku minulom, tak pripúšťam, že u skupiny dôchodcov to problém môže byť. Preto zvyšujeme dôchodky skôr, na dvakrát a budeme sa tou témou zaoberať.“ 
Dagmar Vanečková: „Pán Kotian.“ 
Róbert Kotian, redaktor časopisu Goldman: „Zrejme sa nečudujete, ale pán premiér, tejto aktivite odborov a niektorých opozičných strán, že sa snažia, snažia sa spojiť referendum s prezidentskými voľbami, a že dosť značnú mieru na tom, ako vníma verejnosť niektoré kroky, máte aj vy ako strany vládnej koalície, že, podľa mňa, ako to vysvetľovanie niektorých krokov je určite nedostatočné. A tých problémov, káuz, škandálov, sporov a konfliktov je v tejto vládnej koalícii oveľa viacej ako vaši sympatizanti očakávali a miestami to vyzerá, že dokonca oveľa viacej ako keď súčasťou vlády bola ľavicová SDĽ.“ 
Mikuláš Dzurinda, predseda vlády SR: „Táto otázka mi dáva príležitosť, aby som v zásade s vami vyslovil súhlas. Naozaj sa nečudujem, no každý chce dobrý výsledok a Fico veľmi, Róbert Fico veľmi to stavil na úspech v referende a nevie sa dočkať a robí všetko pre to, aby to zvrátil, a už sa nečudujem. Len vyjadrujem svoj názor a ponúkam, povedzme, pre rozhodovanie pán prezidenta, svoje pohľady. A súhlasím aj s tým, že do istej miery na pocitoch ľudí máme podiel aj my. To je naozaj pravda. Myslím si, že rozhodujúcou mierou sa na týchto pocitoch podieľa to, že sme sa do tých reforiem nebáli ísť, že to demagogicky zneužila opozícia, že možno sa nám nepodarilo to dobre tlmočiť cez médiá osobne a inak. A pripúšťam, že aj istá miera hašterivosti tu zohráva svoju úlohu. Zrejme je naozaj pravda to, čo sme povedali, keď sa ukázalo, že nepotrebujeme SDĽ alebo teda takú nejakú ľavicovo orientovanú stranu vo vláde, že to pôjde hladšie. Nuž, ale takýto je život. Pri hľadaní odpovedí na takéto otázky, ale vždy by som vás nabádal k porovnávaniu. To je nesmierne užitočná metóda. Porovnávajme sa s okolitými  krajinami, porovnávajme sa s Českom, Poľskom, Maďarskom, porovnávajme sa s krajinami Európskej únie. Pán redaktor, všade uvidíte aké sú obrovské napätia, keď sa vládne. V opozícii to je báječné. Nemáte žiadnu zodpovednosť, čím tvrdšie, čím razantnejšie, čím demagogickejšie, tým sa to možno lepšie počúva. Čím nechcem povedať, že keby sme boli takí trpezlivejší a zodpovednejší, že by sme sa viacej vyhádali za stolom a nie pred médiami, že by to spoločnosť nemohla vnímať pozitívnejšie. Tú mieru nášho zavinenia, tú nepochybne treba pripustiť.“ 
Dagmar Vanečková: „Pán Daniš, prosím, veľmi, veľmi stručne. Už sme presiahli čas.“ 
Dag Daniš, komentátor denníka Pravda: „Pán premiér, nabádate nás, aby sme porovnávali, ale ak porovnáme konkrétne Britániu a Slovensko, tak predsa len tam vychádza jeden rozdiel. A dosť silný. A ten je o tom, že politické spory v Británii vznikli kvôli presadzovaniu reforiem, kdežto politické spory na Slovensku nemajú s reformami doslova nič spoločné. Keď si vezmeme prvú krízu začiatkom minulého roka, kauza odpočúvaní. Keď si vezmeme krízu koncom minulého roka, kauza skupinka a odchod vašich poslancov. Tam o reformách a nejakých zásadných názorových rozdieloch nebolo ani slovo. Tie spory vo vašej vláde boli mimo reforiem, boli skôr čisto o straníckych záujmoch, o politike a o mocenskom boji.“ 
Mikuláš Dzurinda, predseda vlády SR: „Veľmi sa mýlite. Každá krajina prechádza istým stupňom vývoja. A mňa veľmi znepokojilo, že na Slovensku je tak vplyvný úrad, tak nekontrolovateľný úrad a šéfom tohto úradu tak zneužívaný úrad. Pán Daniš, hlboko a nekonečne sa mýlite. A rovnako sa mýlite aj charakteristikou britskej politickej scény. Pán Blair má obrovské problémy aj preto, že mal klamať v súvislosti s vyslaním vojakov do Iraku. A veľmi dobre už dnes viete, tretí deň viete, že sudca dal za pravdu Blairovi a britskej vláde, a že musel odstúpiť práve jeden zo šéfov BBC, televíznej stanice. Ja sa veľmi obávam, že aj tu je veľa paralel medzi britskou politikou a slovenskou politikou. To, čo ja vidím ako kľúčový problém, ako zásadný problém, keď chceme bojovať proti korupcii, vy pretáčate, pán redaktor. Podľa môjho názoru, vy konkrétne to o 180 percent pretáčate. Vy pokojne napíšete, že spor na ministerstve obrany bol preto, lebo jedna skupinka bojovala s druhou skupinkou. Len tú moju ste dodnes nepomenovali. Ale vy osobne úplne pokojne píšete ako o hotovej veci. Toto je lož. Pravdivý pohľad je, že nesiem zodpovednosť, a že som sa musel vysporiadať s jednou nechutnou partiou, ktorá zarábala a chcela zarábať obrovské peniaze zneužívajúc štátnych úradníkov. No, dovoľte!“ 
Dagmar Vanečková: „Pán premiér, ďakujem vám veľmi pekne za návštevu v štúdiu. Podobne ako pánovi premiérovi Mikulášovi Dzurindovi, nášmu dnešnému hosťovi v sobotných Dialógoch. Ďakujeme aj za návštevu Dagovi Danišovi, komentátorovi denníka Pravda. Dopočutia. A takisto pánovi Róbertovi Kotianovi, novinárovi a redaktorovi časopisu Goldman.“ 
Dag Daniš, komentátor denníka Pravda: „Dopočutia.“ 
Róbert Kotian, redaktor časopisu Goldman: „Dopočutia.“ 
Dagmar Vanečková: „Za všetkých sa lúči Dagmar Vanečková.“

4.4.2004
11:55 O päť minút dvanásť
MODERATOR: Ľuba Oravová
4.4.2004    STV1    str. 03   11:55 O päť minút dvanásť
            
MODERATOR: Ľuba Oravová HOSŤ: Mikuláš Dzurinda a Robert Fico 
Podľa oficiálnych výsledkov Ústrednej komisie pre referendum, sa na včerajšom plebiscite o vypísaní predčasných volieb zúčastnilo 1 502 454 ľudí, čo predstavuje takmer 36% oprávnených voličov. 
Občania v referende odpovedali na otázku Ste za to ,aby poslanci Národnej rady Slovenskej republiky prijali ústavný zákon o skrátení tretieho volebného obdobia Národnej rady Slovenskej republiky tak , aby sa voľby do Národnej rady Slovenskej republiky konali v roku 2004? 
Na referendovú otázku kladne odpovedalo 1 305 023 občanov, čo predstavuje takmer 87% voličov. Proti bolo 179 524 občanov, teda necelých 12% oprávnených voličov. 
Právo hlasovať mali občania Slovenskej republiky, ktorí v deň referenda dovŕšili 18 rokov a počas jeho konania sa zdržiavali na území Slovenskej republiky. Referendum vypísal prezident Slovenskej republiky Rudolf Schuster 4. februára tohto roka na základe petičnej akcie Konfederácie odborových zväzov. 
Referendum za vypísanie predčasných parlamentných volieb iniciované Konfederáciou odborových zväzov podporovali Smer, Ľudová strana HZDS, Ľudová únia a Komunistická strana Slovenska. Na referende sa zúčastnilo necelých 36% oprávnených voličov. Predseda KOZ Ivan Saktor je nízkou účasťou sklamaný. 
Ivan Saktor, prezident KOZ: "Nestačí to, ale dáva to istý potenciál pre ďalšie kroky ,ktoré budeme robiť. Ja vás uisťujem , že ak sme začali bojovať a hľadali sme túto formu odporu , tak to budeme pokračovať, pretože nemyslíme si , že sa niečo zmení na politike vlády." 
Ústredný tajomník KSS Ladislav Jača tvrdí, že národ ešte nedospel do takého štádia demokracie ,aby si uvedomil, že má možnosť rozhodovať o osude tejto krajiny. Koaličné strany výsledky referenda vítajú. Predseda Strany maďarskej koalície Béla Bugár jeho neúspech očakával. 
Béla Bugár, predseda SMK: "Opozícia nakoľko nenavrhla alternatívu vládnutia, tým pádom nemohla zmobilizovať ani vlastných voličov." 
Podľa predsedu Aliancie nového občana Pavla Ruska je pre opozíciu a odbory referendum neúspechom porovnateľným s neúspechom koalície vo voľbách prezidenta. Podľa predsedníčky Slobodného fóra Zuzany Martinákovej dali voliči v referende najavo , že cesta k predčasným voľbám nie je pre demokraciu na Slovensku dobrá. 
Ja v tejto chvíli vítam v štúdiu predsedu vlády a predsedu SDKÚ Mikuláša Dzurindu. Dobrý deň. 
Mikuláš Dzurinda, predseda vlády SR(SDKÚ): "Dobrý deň prajem." 
A predsedu opozičnej strany Smer Roberta Fica. 
Robert Fico, predseda Smeru: "Dobrý deň prajem." 
Dobrý deň. Prvá otázka pán Fico. Referendum skončilo neúspešne, tým pádom aj vaša snaha zosadiť túto vládu. Vaše pocity, sklamanie? 
Robert Fico, predseda Smeru: "Boli by sme určite radi , keby referendum bolo platné, lebo je rozdiel medzi platným referendom a neúspešným referendom a opačne. Na druhej strane ak porovnávame okolnosti , za ktorých sa toto referendum dialo, napríklad s referendom o vstupe do Európskej únie, kedy všetky médiá podporovali , kedy všetky politické strany podporovali a porovnám to s okolnosťami , za ktorých prebehlo referendum o predčasných parlamentných voľbách , kde bolo množstvo ťažkostí , ja ich teraz nebudem vymenovávať. Dokonca niektoré, nie niektoré , 230 volebných okrskov bolo v rozpore so zákonom zriadených a podobne. Bolo tu nešťastné vyhlásenie pána Mazáka, zneisťovanie voliča ako takého. Tak tých 36% napriek tomu, že referendum nie je platné, nie je zlý výsledok. Pokiaľ môžem hovoriť o politickej strane Smer, my sme spokojní , pretože robili sme ako opozičná strana pravdepodobne jediní viditeľnú kampaň. Hnutie za demokratické Slovensko legitímne povedalo, že má inú prioritu, že prioritou je voľba prezidenta, takže nemôžme v každom prípade ja teraz povedať, že to je nejaký obrovský neúspech. Ja ďakujem všetkým tým, ktorí prišli do referenda a môžem iba toľko povedať, že voči týmto voličom sa stále budeme stavať ako politická strana, ktorá bude nastavovať zrkadlo súčasnej vláde, ale o tom je politika, je vládna koalícia, je opozícia, takže to je môj pohľad na výsledok referenda." 
Faktom ale je, ak hovoríte, že tých 30% ako účasť považujete za . 
Robert Fico, predseda Smeru: "36." 
36% považujete za celkom pozitívny výsledok voči teda vašej iniciatíve. Faktom ale je, že z tých 35% nie všetci chceli predčasné parlamentné voľby. 
Robert Fico, predseda Smeru: "Predovšetkým znovu treba zopakovať, že celé referendum bolo ziniciované odbormi. My sme k tomu s plnou vážnosťou pridali , ale potom v tom štádiu samotnej kampane a chodenia medzi ľudí bol Smer najaktívnejší. Takže možno vznikol obraz vo verejnosti , že je to iba politická strana Smer, ktorá má niečo spoločné s referendom, ale my túto zodpovednosť na seba berieme a opakujem ešte raz , ďakujem všetkým , ktorí prišli. Pokiaľ ide o tie počty. Tých 36% ľudí predstavuje asi jeden a pol milióna voličov a z toho povedzme 10% asi 150 000 povedalo, že voľby nechce. Takže je to dohromady ja neviem 1,35 milióna ľudí, ktorí povedali, že voľby chcú. Vzhľadom na určitý potenciál, ktorý opozičné strany majú k dispozícii, vrátane potenciálu strany Smer, si myslím, že to je veľmi solídny výsledok. Ešte jedna veta, ak mi dovolí pán predseda vlády. Chcel by som povedať, že nebol veľký rozdiel medzi prezidentskými voľbami v účasti." 
K ním sa dostaneme.

Robert Fico, predseda Smeru: "Nie, nie, ja chcem hovoriť o referende a účasťou v referende, ten rozdiel bol ak sa nemýlim iba 12 alebo 13%. Iné by bolo , keby do prezidentských volieb prišlo 80% a do referenda povedzme iba 30%. Vtedy by mali právo hovoriť oponenti referenda, že ľudia nechcú prepriahať v polovičke, že ľudia chcú reformy , ale tá účasť bola veľmi tesná, veľmi rovnaká a zdá sa, že po tom zneistení voliča, ktoré nastalo pred referendom, sa skoro rozhodli voliči ukázať svoj postoj vláde pri voľbe prezidentského kandidáta." 
Dobre, vy ste aj pred samotným referendom avizovali , že ak to referendum dopadne fiaskom, pôjdete k tej krajnej možnosti riešenia, ponúknete funkciu. To znamená, že takýto výsledok pre vás fiaskom nie je. 
Robert Fico, predseda Smeru: "Určite nie. Je to jeden a pol milióna voličov, ktorí prišli. Ja som pomenoval nejaké hranice. Naozaj keby prišlo do 20%, tak by som musel zvažovať , pretože to by nepokrývalo ani aktuálne preferencie strany Smer, ale teraz je to podstatne viacej, takže ďakujem všetkým. Bohužiaľ chceli sme platné referendu, nie je, ale z hľadiska účasti je to veľmi slušný výsledok." 
Pán premiér referendum je neúspešné, vláda Mikuláša Dzurindu, teda vás dostala ďalší mandát , dalo by sa takto povedať na pokračovanie do ďalších mesiacov, rokov, vaša prvá krátka reakcia. 
Mikuláš Dzurinda, predseda vlády SR(SDKÚ): "Myslím, že pre Slovensko je dobré , že nebudeme mať predčasné voľby a je tiež pre Slovensko dobré , že nebudeme prvou krajinou demokratickou , ktorá si referendom vynútila predčasné voľby, lebo nikde v krajinách Európskej únie sa to tak nestalo , z dôvodov, ktoré myslím si sa dajú pochopiť. Je to dobré pre Slovensko, je to dobrá príležitosť ,aby som sa za to spoluobčanom poďakoval, že sa k tomuto rozhodovaniu postavili tak, ako sa postavili. Je to aj pre nás dobrá príležitosť ,aby sme dokončili rozbehnuté reformy a myslím si , že je to aj pre vládnu koalíciu nová šanca, nová príležitosť ,aby sme ukázali, že tie reformy sme nerobili sami pre seba, nebodaj preto ,aby sme ľudí vystrašili alebo potrápili , ale že sme ich urobili preto , lebo sme ich urobiť museli v záujme občanov Slovenskej republiky. Som rád, že máme túto príležitosť pokračovať a ukázať , že veľmi skoro budú reformy prinášať pre občanov osoh a prospech." 
Ten konečný výsledok 36% účasť na referende nejakým spôsobom ovplyvní kroky vlády napríklad pri reformách? Začne vláda možno trošku zjemňovať tie dopady? 
Mikuláš Dzurinda, predseda vlády SR(SDKÚ): "Som si vedomý toho a vôbec nemienim jasať nad tým, že 35,8 alebo 36% občanov prišlo iba k urnám. Vnímam, že je to veľa ľudí a vnímam aj veľkú časť nespokojnosti, ale zároveň sa snažím tomu rozumieť. Pozrite sa čo sa deje v Nemecku ,v Rakúsku. Včera ste prinášali vaša televízia správy, státisíce v uliciach, ešte len premiér povie, že ide trošku zasiahnuť do sociálnej úrovne súčasného stavu. Je to pochopiteľné. Nikto z nás nemá radosť, keď aj v robote sa dozvie, že nebude nárast miest X , ale X lomené dvoma. Takže z veľkej časti to samozrejme citlivo vnímam a chápem, ale na druhej strane nesmierne oceňujem to, že rozhodujúca väčšina občanov má zmysel pre parlamentnú demokraciu, pre férovú súťaž , preto ,aby sa dodržiavali pravidlá hry. My sme si sily rozvrhli jednoducho tak, ako o tom hovorí Ústava Slovenskej republiky , na štyri roky. Nechýba nám veľa. To najhoršie máme jednoznačne za sebou. Mnoho nezávislých odborníkov povedalo, že už tento rok bude rokom mierneho rastu čistých reálnych príjmov. A pre tých, ktorí nemôžu pracovať , pre dôchodcov, sme sa rozhodli prijať opatrenie, aby ani pre dôchodcov už rok 2004 nebol rokom poklesu reálnych príjmov. A na budúci rok už jednoznačne očakávame veľmi pozitívne výsledky." 
Pán premiér, ak dovolíte, považujete ten výsledok za úspech vládnej koalície , vlády, alebo za neúspech opozície, odborárov a Smeru? 
Mikuláš Dzurinda, predseda vlády SR(SDKÚ): "Ja nechcem im do toho hovoriť, ale veď dajte si na stôl len fakty. Pán Saktor, ešte v noci som pozeral v televízii, hovoril , že keď bude účasť občanov v referende vyššia ako súčet preferencií alebo percent, ktoré dosiahli vládne strany v parlamentných voľbách, že to bude ich víťazstvo a jasný signál pre nás, aby sme išli preč. No nestalo sa. Takže môžeme sa na základe rôznych faktov na to pozerať. Pozorne som počúval , ako to hodnotí pán Fico. Ja mu nemienim protirečiť. Keď je spokojný on, tak to je už by som povedal jeho pohľad , ale fakt je ten, že 35,8% zďaleka nestačí na to ,aby bolo referendum platné." 
Pán Fico, ak dovolíte, aké budú ďalšie kroky opozície? Akým spôsobom opozícia bude reagovať voči vládnej koalícii napríklad v parlamente? Sú teraz aktuálne, keďže referendum nebolo úspešné, aktuálne návrhy na odvolávanie ministrov? 
Robert Fico, predseda Smeru: "Ak dovolíte, ešte by som sa vrátil k vystúpeniu pána predsedu vlády. Veľmi krátko iba poviem, že mám iný názor na mnohé veci, aj pokiaľ ide o vývoj Slovenskej republiky, ale na to tu teraz nie je priestor, aby sme rozoberali povedzme aké boli dopady na dôchodcov. My máme presne opačný názor a zdá sa, že ľudia to potvrdzujú , že skôr je pravda na strane opozície, ale ešte jednu vec k samotnému referendu. To , že prišlo do referenda iba v úvodzovkách , lebo to je naozaj obrovské množstvo ľudí, 36% ľudí, to neznamená, že tí , ktorí neprišli automaticky súhlasia s vládnou politikou. Myslím si , že obrovské množstvo voličov bolo zneistených a bolo jednoducho postavených do pozície, že neverili , že aj keď referendum bude platné, že sa s týmto výsledkom bude normálne nakladať. Veď ja som spomenul niektoré okolnosti a porovnávajme to prosím ešte raz s referendom o vstupe do únie, ktoré ledva, ledva prešlo. Naozaj všetky politické strany robili maximálne médiá. Toto bola úplne opačná situácia, preto musím pozerať, napriek tomu , že referendum nie je platné, na tento výsledok ako na uspokojivý." 
Mikuláš Dzurinda, predseda vlády SR(SDKÚ): "Môžem? Lebo to sa zase patrí. Toto by sme mohli donekonečna rozvádzať." 
Robert Fico, predseda Smeru: "Súhlasím." 
Mikuláš Dzurinda, predseda vlády SR(SDKÚ): "Ale myslím si , že v našom štáte už máme mnoho odborníkov, politológov, nakoniec aj my sa o tom budeme rozprávať na rôznych fórach. Ja by som k tomu pridal zase niečo iné. V ktorom referende bolo spojené referendum s prezidentskými voľbami? TO zase bola voda na váš mlyn. Čiže tu by sme si mohli túto loptičku pomerne dlho dnes celý deň prehadzovať." 
Dobre pán Fico, skúste k tej otázke ďalšej iniciatívy opozície. 
Robert Fico, predseda Smeru: "Opozícia nemá 76 hlasov v parlamente, to je úplne zrejmé a bolo to zrejmé aj pri odvolávaní pána Mikloša. My sme sa snažili presvedčiť aj Komunistickú stranu , aj Hnutie za demokratické Slovensko, že podanie tohto návrhu nemá logiku , lebo nie je 76 poslancov. Som rád, že k tomuto záveru prišiel aj predseda Hnutia za demokratické Slovensko pán Mečiar v jednej rozhlasovej relácii , keď to povedal veľmi jasne. Opozícia nemá 76 hlasov. Nevidím preto žiadny dôvod prichádzať teraz s nejakými návrhmi , ktoré skončia tak, že za ne zahlasuje pár ľudí a bude tam len diskusia o nejakom ministrovi alebo o nejakej politike." 
Takže nie je čas momentálne? 
Robert Fico, predseda Smeru: "Momentálne opozícia nemá na to dostatok hlasov. My skôr čakáme na vývoj vo vládnej koalícii, pretože počúvame z jednej strany vládnej koalície určité výstupy, výhrady. Pravdepodobne dôjde k určitým stretom a aj toto by mohlo viesť k urýchleniu procesov. Ja osobne neverím, ale toto je môj názor a to je názor mojich kolegov v Smere, že toto volebné obdobie je napriek neplatnému referendu, žeby mohlo vydržať až do roku 2006. Myslím si , že jar budúceho roku bude dosť kritická pokiaľ ide o predčasné parlamentné voľby, ale to je náš názor." 
Pán premiér, aká je vaša reakcia? Trváte na tom, že vláda má šancu vydržať do konca volebného obdobia? 
Mikuláš Dzurinda, predseda vlády SR(SDKÚ): "Šiesty rok sa trápim na tejto stoličke a stále to hovorím, lebo tomu tak rozumiem a takto to cítim, no hľadám odpoveď cez otázku čo je dobré pre Slovensko. Ak mi niekto narysuje lepšiu alternatívu , ak ju predstaví , no tak sa budem vážne zamýšľať , ale aj po včerajšku to vidím tak , či sa nám to páči alebo nepáči, je to naša základná povinnosť. Veď spravovať štát, to nie je o bavorákoch, to je o tom, či vládzeme , či tú zodpovednosť cítime , alebo či sme nejakí šarlatáni. Na mňa to veľmi dolieha tá zodpovednosť a hlavne keď vidím, že to má význam. Veď sa obzrime šesť rokov dozadu kde sme boli. Vstupujeme do vyspelého sveta. Agentúry nám dávajú vynikajúce ratingy. Myslím si , že aj koruna sa opäť pohne po včerajšku lepším smerom a to všetko sú pre mňa signály, ktoré hovoria, že mali by sme sa upokojiť a trošku predovšetkým vo vládnej koalícii stíšiť. Pán Fico ten lúč zamieril v tomto prípade podľa mňa celkom presne. Mali by sme si vyrozprávať ,ale medzi sebou, tam, kde je na to náležitý priestor, kto kde komu čo vyčíta, mali by sme sa upokojiť, zjednotiť, vážiť si postoj občanov zo včerajšieho referenda a dokončiť to , k čomu sme sa zaviazali na celé štyri roky. Ja to chcem a budem sa o to zo všetkých síl usilovať." 
Pán premiér, vaša vláda čelí menšine už niekoľko mesiacov v parlamente. Vy ste avizovali pred voľbami a pred referendom, že práve tieto voľby a referendum dajú takú možnosť ako ponúknuť z vašej strany riešenie. Takže konkrétne, máte top riešenie pripravené? Kedy ho predstavíte koaličným partnerom? 
Mikuláš Dzurinda, predseda vlády SR(SDKÚ): "Ja som stále hovoril o faktickej väčšine, že sa stále budem usilovať, budem hľadať cesty , aby sme tú väčšinu mali fakticky. Doposiaľ chvalabohu sa nám to v rozhodujúcich okamihoch darí a cesta k hľadaniu faktickej väčšiny vedie cez trpezlivé rokovania so všetkými poslancami, ktorí sa do Národnej rady Slovenskej republiky dostali na kandidátkach vládnych strán. A potom ja neskrývam , veď to veľmi dobre viete, že hľadám minimálne z prípadu na prípad pri takom alebo onakom zákone aj podporu u nezávislých poslancov. Nedávno som bol v Írsku. Bertie Ahern , kolega írsky mi povedal, že takto sa trápil celé štyri roky. Chýbali mu štyria poslanci. Takže, keď je človek zodpovedný a keď má zmysel komunikovať vládne predlohy zákonov , aj povedzme s nezávislými poslancami, tu a tam aj s opozíciou. Chystám sa o ústave teraz, o novele, pretože tá ostatná neprešla. Chystám sa osloviť opozíciu, aby sme sa dohodli aspoň na tom najužšom vydaní , tak , ako si to vyžadujú voľby do Európskeho parlamentu. Ak tá vôľa tu bude, tak potom samozrejme nájdeme aj spôsob, ako tú zodpovednosť niesť aj v ďalšom období." 
Robert Fico, predseda Smeru: "Krátku reakciu. Pochopiteľne všade tam, kde pôjde o legislatívne kroky, ktoré sú nevyhnutné na stabilizáciu spoločnosti vo vzťahu k Európskej únii, tam sme pripravení o veciach komunikovať, to nie je žiadny problém. Len snáď krátka reakcia na to ,čo povedal pán predseda vlády. Alternatíva je a tá alternatíva je presne napísaná v Ústave Slovenskej republiky, sociálne orientovaná trhová ekonomika. Chceme väčší dôraz klásť ,samozrejme ak si zoberiem do úvahy, že trhová ekonomika je jediný mechanizmus, ktorý je schopný vyrobiť dostatok zdrojov na silné sociálne programy, musí popri tom ten tlak musí byť. My sme to pomenovali." 
Kto podľa vás reprezentuje práve takéto hodnoty? 
Robert Fico, predseda Smeru: "Myslím si, že Smer z hľadiska medzinárodných štruktúr je jasne zaradený medzi stredoľavé subjekty." 
Kto okrem vašej strany? 
Robert Fico, predseda Smeru: "Pokiaľ ide o ďalšie politické subjekty, myslím si, že aj Hnutie za demokratické Slovensko sa pohybuje v strede politického spektra, liberáli mali vždy veľmi blízko k stredoľavým politickým zoskupeniam. Takže je pripravený rad krokov. V žiadnom prípade sa nedá povedať o zastavení reforiem. Hovoríme o krokoch , ktoré neohrozia finančnú stabilitu štátu, ale ktoré zabezpečia, že tie dopady na ľudí , ktoré sú naozaj veľmi tvrdé, veľmi tvrdé, budú mať iný charakter, že štát sa bude správať sociálnejšie, to je veľmi dôležité." 
Dobre, krátko, veľmi krátko. 
Mikuláš Dzurinda, predseda vlády SR(SDKÚ): "To je už len politika teraz čo začal pán Fico robiť , to , čo on vidí ako sociálne tvrdé a nesprávne, ja vidím, ako perspektívne. No včera mi bolo aj ľúto , lebo som počúval čo sa deje v Nemecku , som počúval čo sa deje vo Viedni, len trošičku zahlási premiér, že musíme urobiť reformu, ktorá sa môže dotknúť dosiahnutej sociálnej úrovne, státistíce sú v uliciach. Ale keď to raz nejde a o päť rokov veľmi dobre ten kancelár vie, že nebude na vyplácanie dôchodkov, no čo mu iného zostáva. Toto opäť môžeme dlho , nekonečne dlho polemizovať. Tony Blair urobil tvrdšiu reformu financovania vysokého školstva ako sa chystáme my a už len k tej vete, lebo pána Fico to ako pretočil na tú programovú stránku , ale vy ste sa spýtali podľa mňa presne, no nech sa tá alternatíva predstaví. Keď sa predstaví a sformuje, oni sa ma pýtať nebudú, ale doposiaľ v parlamente to vyzerá tak, že tá alternatíva jednoducho nejestvuje." 
Robert Fico, predseda Smeru: "Alternatíva, ja musím, aby sme trošku reagovali." 
Takto môžeme aj donekonečna navzájom medzi sebou. Aj vy sa ponáhľate. 
Robert Fico, predseda Smeru: "Tá diskusia má korektný charakter, alternatíva je presne pripravená." 
Vy ju teda máte? Môžete ju prezentovať? 
Robert Fico, predseda Smeru: "Samozrejme, je presne pripravená. Ale veď dáte mi na to 20 minút teraz ,aby som hovoril o alternatíve?" 
Mikuláš Dzurinda, predseda vlády SR(SDKÚ): "To sa dá povedať dvoma vetami." 
Robert Fico, predseda Smeru: "Dá sa to povedať dvoma vetami, sociálne orientovaná trhová ekonomika, to znamená zavedenie napríklad 5%-nej sadzby DPH, môžeme ísť ďalej, môžme sa baviť o dôchodkovom systém, dokončím pán predseda ak je možné , lebo ste mali dlhší priestor. Chcem povedať žiadna krajina neurobila také zásahy do sociálneho štátu, pretože Európa je sociálna, je založená na solidarite, ako sa udialo na Slovensku. Tak v tom my vidíme zásadný problém , a preto si myslím, že musí dôjsť k určitým zmenám. No nechcem ísť do detailov, lebo na to naozaj teraz priestor nie je." 
Dobre. Faktom ale je pán Fico, že v referende občania rozhodli , že naďalej dávajú šancu dalo by sa povedať súčasnej vláde Mikuláša Dzurindu , keďže referendum o predčasných voľbách nebolo úspešné? Skúsme sa ale pred sa len posunúť ďalej. Referendum o predčasných voľbách, výsledky sú jasné. Výsledky sú jasné aj v prípade prezidentských volieb. Veľkým prekvapením bol úspech práva kandidáta, ktorého podporovala strana Smer. Potešil vás tento záver? 
Robert Fico, predseda Smeru: "Samozrejme my sme chceli pomôcť tomuto kandidátovi , lebo si myslíme, že je dobrý kandidát. Spĺňa tie kritériá , ktoré od prezidenta by sme očakávali a ukázalo sa, že Smer je dnes strana, ktorá má silné štruktúry a silné voličské zázemie, že ak dá určité odporúčanie, tak to ako tak funguje, pretože bolo by naivné sa domnievať, že keď strana povie, že voľte tohto , tak automaticky získa toľko percent. To nefunguje takto pri prezidentských voľbách. Čiže časť voličov Smeru určite pomohla pánovi Gašparovičovi , lebo začínal na úrovni 10-11% a skončil na úrovni takej akej skončil ,takže pre nás je to pomerne významný politický úspech a myslím si ,že cez prezidentské voľby, ja som to v tom prvom vstupe naznačil, ako keby verejnosť , lebo ten rozdiel medzi , v účasti nebol veľký. Ako keby chceli dať najavo , ak ste zneistení pokiaľ ide o referendum, tak tu dávame jasne najavo o koho nám ide v prípade prezidentských volieb a jednu poznámku ešte. To , že ľudia neprišli ,to neznamená , že súhlasia s vládnou politikou. Boli zneistení. To je možno rozdiel ,ktorý ja momentálne vnímam." 
Samozrejme na to môžu odpovedať aj sociológovia a politológovia prečo boli tie príčiny tej nízkej účasti. 
Robert Fico, predseda Smeru: "Chcem zablahoželať, to mi pán predseda určite dovolí. Chcem zablahoželať aj pánovi Mečiarovi, aj pánovi Gašparovičovi k zvoleniu v prvom kole a postupu do druhého kola." 
Pán premiér, najväčším prekvapením bol fakt, že kandidát SDKÚ postúpil do druhého kola. Ten rozdiel bol veľmi tesný. Vy ste už hovorili o tom, že ste sklamaný, čo ďalej? 
Mikuláš Dzurinda, predseda vlády SR(SDKÚ): "Je to naozaj pravdou. Sme smutní , veľmi smutní v SDKÚ a sme sklamaní , aj keď na strane druhej myslím , že preháňajú tí , ktorí hovoria o nejakom fiasku alebo debakli , lebo naozaj to boli desatinky. Boli prieskumy, kde pán Gašparovič sa blížil k pánu Kukanovi . Vrátim sa k tomu môjmu uhlu pohľadu a ten uhol pohľadu je Slovensko. Sme smutní preto , lebo sa mi zdá , že sme pre Slovensko ponúkli dobrú alternatívu. Na strane druhej ale popri tom, že samozrejme sa chcem veľmi pekne poďakovať všetkým voličom, ktorí dali Eduardovi Kukanovi hlas, chcem zároveň povedať aj to ,že voľby boli plne demokratické a naplno rešpektujeme výsledok týchto volieb." 
Podľa vás kde bola tá príčina toho neúspechu kandidáta Eduarda Kukana? 
Mikuláš Dzurinda, predseda vlády SR(SDKÚ): "Ešte bolo málo hodín na premýšľanie, ale tak niekoľko azda načrtnem bez väčšieho rizika. Možnože práve tie prieskumy spôsobili , že mnoho ľudí si myslelo a aj mi to hovoria, moji blízki mi hovoria, že mnohí priatelia telefonovali a že prvé kolo nie, ale na druhé už pôjdeme. Je to veľké riziko týchto prieskumov verejnej mienky, že tí , ktorí vedú , tí sa učičíkajú a upokoja. Po druhé neskrývam, že aj tá ostatná kauza, ktorá vrhla tieň na SDKÚ nám iste nepomohla. Po ďalšie nám svedčí SDKÚ , keď je vyššia účasť, keď je vyššia účasť , keď idú voliť aj mladí ľudia a tu bolo evidentné , že tá účasť bola nižšia. Tak povedzme tieto tri faktory viem dať na stôl teraz, ale už zajtra budeme mať prezídium SDKÚ, v ktorom výkonný výbor 22. mája už dávnejšie sme rozhodli o mimoriadnom sneme Slovenskej demokratickej a kresťanskej únie. Budeme to veľmi zodpovedne analyzovať. Samozrejme v úsilí ,aby sme sa poučili." 
Aj s vyvodením zodpovednosti? 
Mikuláš Dzurinda, predseda vlády SR(SDKÚ): "Toto je každodenná naša práca. Ja o zodpovednosti hovorievam veľmi rád, pretože to by mala byť nosná črta každého politika. Ja sa s tým konfrontujem každý deň. Samozrejme, že sa budeme zamýšľať aj z tohto uhla pohľadu. Keď bude dobrá analýza, analýza nám povie aj to kto prípadne kde urobil chyby a čo by sme mali prijať, aké opatrenia ,aby povedzme v budúcnosti by sme sa tých chýb vyvarovali." 
Vy osobne po prvom kole voľby prezidenta, cítite nejakú osobnú zodpovednosť za neúspech kandidáta? 
Mikuláš Dzurinda, predseda vlády SR(SDKÚ): "Veľa som o tom v noci premýšľal. Nespájam priamo to , že sa nám nepodarilo presadiť pána Kukana do druhého kola s nejakým mojim osobným zlyhaním. Na strane druhej som lídrom Slovenskej demokratickej a kresťanskej únie, nesiem politickú zodpovednosť za mnohé záležitosti. Včera sme sa aj tešili , alebo v noci z postoja občanov v referende, ale sme boli aj veľmi smutní. V Slovenskej demokratickej a kresťanskej únii je slobodná diskusia, absolútne slobodná, žiadna otázka nie je zakázaná. A ako som vám pred chvíľou povedal, už v priebehu niekoľkých týždňov organizujeme všetky fóra, na ktorých každý delegát bude môcť otvoriť akúkoľvek otázku." 
Úplne záverečná otázka na vás pán premiér. V súvislosti s neúspechom vášho kandidáta Eduarda Kukana, začínajú sa zverejňovať reakcie koaličných partnerov. Niektoré zachádzajú až tak ďaleko, že odporúčajú , alebo naznačujú možnosť , že v takom prípade by ste možno mohli vy vyvodiť osobnú zodpovednosť a prípadným vašim nástupcom by mohol byť práve Eduard Kukan. 
Mikuláš Dzurinda, predseda vlády SR(SDKÚ): "Budem opäť akcentovať ten uhol pohľadu, ktorý sa opiera o krajinu , o Slovensko. To po prvé. Po druhé, už som pred chvíľočkou povedal , pán Kukan je členom prezídia SDKÚ, členom výkonného výboru ,nepochybne bude na kongrese SDKÚ. Budeme sa slobodne , aj v užších fórach, aj v širších fórach rozprávať o tom, ale v prvom rade, čo prospeje Slovensku. No a na záver viete, mnohým týmto radcom by som aj rád tak veľmi pokojne a priateľsky povedal, že mám taký pocit, že keď je niečo pozitívne, tak sme pri stole všetci , ale keď je problém, tak ako keby bol na svete len jeden. To , čo sa nám stalo v noci , to , čo sa nám stalo v prezidentských voľbách , je dobrým mementom a veľmi dobrým dôvodom, aby som rozlišoval ja sám , ale aby sme rozlišovali všetci. To je veľmi dobrá príležitosť, aby sa každý nad sebou sám sa tak trošku zamyslel." 
Páni ,posledná otázka na vás obidvoch. Druhé kolo volieb prezidenta bude o dva týždne. Isté je, že vaša strana bude podporovať Ivana Gašparoviča, predpokladám. Predpokladáte, že vyhrá druhé kolo volieb? 
Robert Fico, predseda Smeru: "Pán Gašparovič, ako som uviedol, spĺňa kritériá , ktoré očakávame od prezidenta. Predovšetkým silný sociálny rozmer, preto v rámci možností , ktoré nám dáva zákon, urobíme všetko na podporu pána Gašparoviča, aby sa stal prezidentom Slovenskej republiky. Ale bez ohľadu na to kto bude prezidentom, či to bude pán Mečiar alebo to bude pán Gašparovič, máme záujem na štandardných a korektných vzťahoch s prezidentom Slovenskej republiky. Bude veľmi záležať od účasti ľudí , koľko ľudí príde, lebo vysoká účasť bude svedčiť jednému, nízka účasť bude svedčiť druhému. Najviac si myslím, že rastový potenciál je predovšetkým u pána Gašparoviča, takže naozaj to ľudia majú pevne v rukách a musia rozhodnúť. Ale budeme blahoželať rovnako obom, jednému , aj druhému. Ale náš kandidát je pán Gašparovič." 
Pán premiér, má SDKÚ jasno či vôbec podporí niekoho v druhom kole, pána Gašparoviča alebo pána Mečiara? 
Mikuláš Dzurinda, predseda vlády SR(SDKÚ): "Zajtra, tak ako som pred chvíľou povedal, budeme prvýkrát o tom rozprávať na prezídiu, ale za týmto stolom sa mi možno žiada aspoň tak pár osobných poznámok. Po prvé, veď my sme mali silného kandidáta, ktorý tesne neprešiel do druhého kola. Do druhého tiež prešli kandidáti opozície, preto si myslím, že presviedčať je skôr teraz rolou a úlohou opozície." 
Takže je možné , že ani nevyzvete svojich voličov. 
Mikuláš Dzurinda, predseda vlády SR(SDKÚ): "Je to vysoko pravdepodobné." 
Ďakujem vám páni, ďakujem Robertovi Ficovi a predsedovi vlády Mikulášovi Dzurindovi. My vážení diváci poďme ďalej. Skúsme si zosumarizovať všetky výsledky či už referenda o predčasných voľbách a prvého kola priamej voľby prezidenta.

18.4.2004
11:55 O päť minút dvanásť
MODERATOR: Ľuba Oravová
18.4.2004    STV1    str. 02   11:55 O päť minút dvanásť
            
MODERATOR: Ľuba Oravová HOSŤ: Pavol Hrušovský, Mikuláš Dzurinda a Béla Bugár. V druhom kole prezidentských volieb prišlo k urnám 43,5% oprávnených voličov, ktorí odovzdali 1 801 960 hlasov. Zo všetkých hlasovacích lístkov bolo  viac ako 1% neplatných. 
V súboji s Vladimírom Mečiarom zvíťazil Ivan Gašparovič, ktorý sa po zložení sľubu 15. júna ,stane novým slovenským prezidentom. Dôveru mu vyjadrilo takmer 60% voličov, čo je 1 079 592 hlasov. Jeho protikandidát Vladimír Mečiar získal vyše 40% hlasov a podporilo ho 722 368 voličov. 
Novozvolený prezident Ivan Gašparovič vyhral vo všetkých ôsmich krajoch. Najväčšiu podporu mu vyjadrili občania Bratislavského kraja. S najtesnejším rozdielom sa skončili prezidentské voľby v Trenčianskom kraji. Podľa oficiálnych výsledkov Ústrednej volebnej komisie si Ivan Gašparovič svoje víťazstvo zabezpečil vďaka občanom žijúcim v mestách, kde ho volilo viac ako 67% voličov. Predsedu Ľudovej strany HZDS Vladimíra Mečiara volilo necelých 33% občanov. 
Hlasovanie v mestách I. Gašparovič      67,35% V. Mečiar          32,64% Hlasovanie v obciach I. Gašparovič      50,3% V. Mečiar          49,7% Zdroj: ÚVK

Z 50 volebných obvodov získal novozvolený prezident Ivan Gašparovič najväčší počet platných hlasov v 42 obvodoch. Jeho protikandidát Vladimír Mečiar bol úspešný v zostávajúcich  ôsmich obvodoch , ktoré sa nachádzajú najmä na severe a východe Slovenska. 
V obciach Havranec a Vyšný Komárnik prišlo k urnám 100% oprávnených voličov, naopak prekvapujúcu nulovú účasť zaznamenali v obci Poliakovce v Bardejovskom okrese. 
Do štúdia prijali pozvanie ústavní činitelia, predseda parlamentu Pavol Hrušovský, dobrý deň. 
Pavol Hrušovský, predseda NR SR: "Príjemný dobrý deň." 
Predseda vlády Mikuláš Dzurinda, dobrý deň. 
Mikuláš Dzurinda, predseda vlády SR: "Dobrý deň." 
A podpredseda Národnej rady Béla  Bugár. 
Béla Bugár, podpredseda NR SR: "Dobrý deň prajem." 
Dobrý deň. Páni, úvodná otázka, vieme, že vaše strany nevyzývali voličov na účasť, respektíve ani neodporúčali koho majú voliť v druhom kole volieb prezidenta. Pán Hrušovský prvá otázka. Výsledok volieb, prekvapil vás? 
Pavol Hrušovský, predseda NR SR: "Keď mám byť úprimný ani veľmi nie. Prekvapilo ma veľké percento voličov pre Ivana Gašparoviča, ktorému prajem a želám k tomuto úspechu všetko najlepšie, ale je to definitívna porážka politiky Vladimíra Mečiara a myslím, že voliči jasne odkázali všetkým ostatným politikom a politickým stranám, že s týmto predsedom Hnutia za demokratické Slovensko nie je možná spolupráca." 
Pán premiér, aký je váš názor. Pán Hrušovský hovoril o tom, že je to definitívna porážka Vladimíra Mečiara, pardon. 
Mikuláš Dzurinda, predseda vlády SR: "Nato dá odpoveď iba čas. Mne sa v tejto chvíli nežiada týmto smerom uberať. Slovensko má nového prezidenta, žiada sa mi tiež využiť túto príležitosť ,aby som pánovi Gašparovičovi zablahoželal a aby som vyjadril želanie v tom slova zmysle, aby napĺňal svoju misiu čo najlepšie. Samozrejme v duchu , aj v litere ústavy a predovšetkým tak , aby ďalej sa Slovensko vyvíjalo pokojne, stabilne a aby napredovalo a samozrejme, že sám som pripravený k tomu tiež prispieť." 
Vy osobne súhlasíte s názormi , ktoré odzneli ešte pred druhým kolom, že v prípade oboch kandidátov išlo o väčšie a menšie zlo? 
Mikuláš Dzurinda, predseda vlády SR: "Nevyjadroval som sa v tom zmysle. Svoj postoj som vyjadril osobne tým, že som sa druhého kola prezidentských volieb nezúčastnil. My sme ľudí ani neodrádzali, ani nenabádali. Poznáte náš postoj, že Slovenská demokratická a kresťanská únia sa vyslovila v tom slova zmysle, aby každý zvážil , každý občan, každý volič, každý sympatizant." 
Práve pred malou chvíľou pán Mečiar vás práve z tohto obvinil, z istých tichých dohôd práve s pánom Gašparovičom. Ako ste reagovali na tieto obvinenia? 
Mikuláš Dzurinda, predseda vlády SR: "Môžem reagovať teraz. Ešte sa mi to do mojich uší nedostalo. Chcem povedať jasne a pravdivo , že žiadne rokovania s pánom Gašparovičom neboli a nijaké pokyny cez naše politické štruktúry nešli. Nič takého nie je pravdou." 
Pán Bugár, aký je váš názor? Spomínalo sa pred voľbami o tom, že či už pán Mečiar alebo pán Gašparovič, jeden z nich je to väčšie alebo menšie zlo. Aký je váš názor? 
Béla Bugár, podpredseda NR SR: "My sme dokonca ako strana dali také vyjadrenie, že nevidíme povedzme to menšie zlo v druhom kole. Obidvaja boli v tom období 92-98 v dôležitých funkciách a práve preto sme neodporučili voliť ani jedného , ale zároveň sme nevyzvali občanov, aby sa teda nezúčastnili volieb. Každý teda ak chcel , sa zúčastnil. Jednak je pravda, že v tých okresoch , kde máme prevažnú mieru , alebo v prevažnej väčšine našich voličov a sympatizantov, no minimálne o dve tretiny občanov išlo menej voliť. V Dunajskostredskom okrese to bolo 11%, v Komárňanskom 16%. Aj z toho vyplýva, že fakticky voliči rešpektovali to , čo sme im ako navrhli. Zároveň si ctím rozhodnutie občanov. Samozrejme máme prezidenta, ctím si aj funkciu prezidenta, ako ustanovizeň a prajem aj pánovi Gašparovičovi to ,aby sa zhostil tejto funkcie v prospech všetkých občanov." 
Pavol Hrušovský, predseda NR SR: "Ja by som len dodal, naozaj pred druhým kolom prezidentských volieb sme veľmi vážne politicky hodnotili aké zaujať stanovisko. Pre Kresťanskodemokratické hnutie nebolo medzi týmito dvomi kandidátmi lepšieho alebo horšieho a považovali sme za celkom legitímne a do vnútra členskej základne za celkom prirodzené odporučiť našim voličom, aby voliť nešli. Aj to je jeden z demokratických postojov k akémukoľvek ľudovému hlasovaniu. Ale ako predseda Kresťanskodemokratického hnutia ctiac si demokraciu a Ústavu Slovenskej republiky, rešpektujem slobodné rozhodnutie občanov a chcem dobre a zodpovedne spolupracovať s budúcou hlavou štátu, aj napriek tomu , čo sme akosi pred druhým kolom prezidentských volieb povedali. To však neznamená, že nie sme pripravení na dobrú spoluprácu." 
Mikuláš Dzurinda, predseda vlády SR: "Žiada sa mi ešte povedať tiež jednu myšlienku a to vlastne pre tých , ktorých trápi alebo vyrušuje, že išlo také odporúčanie, nešlo také odporúčanie, alebo či sme nekonali cez naše vnútorné štruktúry. Tak sa mi žiada povedať , že sa veľmi preháňajú takéto vplyvy. Spomínam si , že po parlamentných voľbách sme v Bratislave ako SDKÚ jednoznačne vyhrali 45% , ale keď už išlo o primátora , mohli sme dávať odporúčaní koľko sme chceli, bola priama voľba , náš kandidát neuspel. A nepodceňujme voličov. Toto je to kľúčové , čo som chcel povedať. Ľudia veľmi dobre chápu, každý má svoj rozum, Slovensko dospelo a preto si myslím, keby just človek dával  také alebo onaké pokyny alebo inštrukcie, ten volič v konečnom dôsledku naozaj si to zváži sám, rozhodne sa, no a takto sa na Slovensku jednoducho volilo teraz tento víkend." 
Pán Bugár, vy ste spomínali práve to obdobie v rokoch 96 -98. Možno taká osobná otázka, aký je to pocit? Vieme, že práve aj vaša strana spolu s SDK v tom čase spolu s KDH ste bojovali proti vláde Mikuláša Dzurindu. Teraz je jeden z nich. 
Béla Bugár, podpredseda NR SR: "Proti vláde Mikuláša Dzurindu?" 
Proti vláde pardon Vladimíra Mečiara. 
Mikuláš Dzurinda, predseda vlády SR: "On len teraz začal." 
Vláde Vladimíra Mečiara, aký je to pocit? 
Béla Bugár, podpredseda NR SR: "Už nie je, práveže mali by sme tie naše vzťahy konsolidovať." 
Mikuláš Dzurinda, predseda vlády SR: "To myslíš úprimne a vážne." 
Béla Bugár, podpredseda NR SR: "Ja stále hovorím úprimne a vážne." 
Mikuláš Dzurinda, predseda vlády SR: "Dobrá správa." 
To je samozrejme ďalšia téma, takže aký je to pocit? 
Béla Bugár, podpredseda NR SR: "Ja si myslím, práve preto som povedal, už som sa vyjadril dnes viackrát, že pán Gašparovič dostal druhú šancu. Tú prvú mal vtedy, keď v tom období 92-98 bol na dôležitom poste v HZDS, potom bol predsedom Národnej rady a mne sa zdá , že práve v tom období , keď aj on pôsobil v Národnej rade, sa stali určité veci, za ktoré sme dostávali demarše a tak ďalej. To znamená , že preto hovorím o tom, teraz má ďalšiu šancu. Tá šanca je o tom, či teda bude prezidentom všetkých občanov Slovenskej republiky a či teda bude chcieť dokázať , že nemá žiadne záväzky ani smerom, teda smerom na pána Slotu, ani smerom na pána Fica." 
Pavol Hrušovský, predseda NR SR: "Ja považujem za najdôležitejšie ,aby naozaj budúca hlava štátu bola nadstraníckou hlavou štátu." 
Dokáže to pán Gašparovič, podľa vás? 
Pavol Hrušovský, predseda NR SR: "Želám si to, čas ukáže, ale iné chcem povedať a to ma znepokojuje, vyjadrenia pána Roberta Fica, predsedu strany Smer bezprostredne po zvolení v sídle HZD. Ako by si bol chcel prisvojiť on víťazstvo Ivana Gašparoviča v týchto prezidentských voľbách a naznačil budúcu úzku spoluprácu so stranou Smer na prosperite Slovenska a to nie je dobré. To nie je dobrý signál. Skôr si myslím, že to škodí novozvolenému prezidentovi republiky ako pomáha. Ak dokáže spolupracovať so všetkými a rovnako a nepodľahne rôznym politickým tlakom ktorejkoľvek parlamentnej politickej strany, tak má šancu byť naozaj dobrým a nadstraníckym prezidentom. Vyjadrenia pána Fica zaváňajú demagógiou a nie sú poctivé a nie sú zodpovedné." 
Pán premiér, zopakujem otázku, budem už konkrétna, budem už presná, aký je to pre vás pocit? Vieme, že vy ste boli ten, symbolom toho boja proti Vladimírovi Mečiarovi, proti HZDS, ktorého členom bol aj pán Gašparovič. Aký je to pocit po tých šiestich rokoch byť spolu s pánom Gašparovičom v tom ústavnom trojuholníku? 
Mikuláš Dzurinda, predseda vlády SR: "Veľmi zaujímavý vám musím povedať. Keď som si uvedomil, že vlastne nás čaká tretie také spolužitie obyčajne sa v krajinách staršie, starších  demokratických hovorí kohabitácia. To znamená, keď premiér a prezident sú z rozličného politického spektra, dokonca tak , že jeden je z vládnucej strany a druhý je z opozície. Ale potom vlastne som si spomenul, že to prvé spolužitie bolo naozaj dramatické pre Slovensko. Už to nechcem ani spomínať. Iste občania si dobre pamätajú , keď bol pán Mečiar premiérom a pán Kováč bol prezidentom republiky. To obdobie , ktoré pomaly končí , tých päť rokov s pánom prezidentom Schusterom, tiež nebolo jednoduchých , aj keď ja som sa snažil vždy veľmi spolupracovať a nezadávať príčiny, nereagoval som, skôr som sa snažil byť zdržanlivý. Isteže to nebolo hladké a bezproblémové, ale dovolím si povedať, že omnoho, omnoho lepšie, alebo teda hladšie, konštruktívnejšie ako to prvé. No a teraz nás čaká vlastne také tretie obdobie. Tak už si len želám, aby tá tendencia nám vydržala. Myslím si , že keď budeme myslieť a priorizovať  to spoločné ,a to je Slovensko, naša vlasť, naša perspektíva, naše úspešné fungovanie v Európskej únii, v Severoatlantickej aliancii, prehlbovanie reforiem, získavanie ďalších investícií a to sú témy, kde sa môžeme zhodnúť, tak si myslím, že predsa len bez ohľadu na to , že pán Gašparovič má takú politickú históriu a také alebo onaké politické zafarbenie a ja tiež, že predsa len to spolužitie nemusí byť také dramatické ako sa v tejto chvíli na prvý pohľad môže javiť." 
Pavol Hrušovský, predseda NR SR: "My nemôžeme pani redaktorka vôbec rezignovať ako na politiku a na dobré riešenia, nech už je hlavou štátu ktokoľvek. Treba prijať to demokratické rozhodnutie občanov Slovenskej republiky a dá sa spolupracovať, keď sa chce aj na tom čo hovoril pán premiér, tak to pôjde a bude to fungovať, len musíme chcieť všetci." 
Pán premiér, pred druhým kolom volieb prezidenta sa hovorilo či už v komentátorských alebo takých analytických kruhoch , že pre vládnu koalíciu je výhodnejšie ak sa stane prezidentom Vladimír Mečiar. Stal sa ním napokon Ivan Gašparovič. Súhlasíte s týmito názormi, ktoré odzneli pred druhým kolom? 
Mikuláš Dzurinda, predseda vlády SR: "Keby som mal komentovať všetky tieto názory a špekulácie, tak by sme tu boli veľmi dlho , ale hlavne nič by sme nevyriešili. Ja som na nič takého nereagoval. Všimli sme si v médiách uplynulé týždne rôzne provokácie. Aj to , že som mal podpísať s pánom Mečiarom nejaké memorandum o spolupráci. Niekedy tie špekulácie vyzerajú vierohodnejšie, niekedy menej vierohodne,  ale platí to , čo som povedal pred chvíľou. Ja som sa do týchto diskusií nezapájal, nikoho som ani nenabádal, ani neodrádzal, povedal som svoj postoj, strana, ktorej som lídrom, sa vyjadrila jasne. Dôverujeme občanom a naozaj ponechávame každému občanovi svoje rozhodnutie na ňom samotnom. U nás je právo , nie povinnosť voliť. A tak sa podľa toho aj všetci občania Slovenskej republiky rozhodli. Môžem povedať len jedno, že naozaj ani vo svojom vnútri som nehĺbal, nešpekuloval. Vedel som , že mi to nepomôže, vedel som, že jednoducho občania rozhodli, rozhodnú ,oni tak aj rozhodli, je dobré , že máme priamu voľbu, je dobré , že netrávime desiatky hodín rôznymi politickými debatami, kalkuláciami, vyjednávaniami a že vlastne k výmene hlavy štátu dôjde na základe toho , že máme priame voľby plynulo, kontinuálne , bez toho , žeby sme vždy rozhodovali iba my politickí lídri , ale práve naopak, chvalabohu , že rozhodujú priamo občania." 
Veľmi krátko vás poprosím odpoveď, pán Gašparovič, vieme, že ho podporovala strana Smer, pre vás ako pre predsedu vlády nebude možno komplikácia práve tých úzkych možno zväzkov medzi stranou Smer a pánom Gašparovičom? 
Mikuláš Dzurinda, predseda vlády SR: "Pán Gašparovič má politické skúsenosti, akokoľvek sme boli v sebe povedzme päť, šesť rokov dozadu, sedem , osem rokov dozadu, jedno je isté, že má politické skúsenosti. Po druhé čosi povedal predseda  Národnej rady. Ja k tomu dodám jedno , že som veľmi zdvihol obočie, keď som počul prvé výroky pána Fica v tom slova zmysle, že povedal ukázalo sa, že Smer má  dobrú intuíciu, keď vsadil na Ivana Gašparoviča . No bol som veľmi prekvapený . Bolo to priznanie Roberta Fica , že oni sa nerozhodovali na základe nejakých hodnôt, kritérií , racionálnych , ale tak trošku podľa vetra. No ale opýtali ste sa na túto otázku. Ja si myslím, že aj pán Gašparovič si takéto výroky všíma, že má dosť politických skúseností , ale hlavne verím, nádejam sa, že rozumie tej výzve, pred ktorú ho voliči postavili a že ten svoj úrad bude spravovať naozaj nezávisle v záujme Slovenska a v záujme našej budúcnosti." 
Pán Bugár, ak dovolíte, položím tú istú otázku. Hovorilo sa pred druhým kolom volieb prezidenta, že práve pán Mečiar by mohol byť tým dobrým prezidentom pre vládnu koalíciu. Dokonca aj on sám vyhlasoval, ak sa nemýlim, ak bude zvolený pán Gašparovič, tak koniec nádejí na riešenie problémov vládnej koalície. 
Béla Bugár, podpredseda NR SR: "Nebudem sa vyjadrovať k tomu kto čo vyhlasoval. Ja som tiež len s úsmevom sledoval ako niektorí sa snažia nejakým spôsobom predpovedať, že ako krásne vyriešime povedzme tie problémy vládnej koalície, keď ja budem zvolený alebo tamten  bude zvolený. No jednoznačne tie problémy, ktoré máme, si musíme my vyriešiť vo vnútri. My sme to začali na minulej Koaličnej rade. Budeme pokračovať a predpokladám, že ak budeme dostatočne teda náchylný k spoločnému riešeniu , tak to urobíme bez toho ,žeby do toho mal alebo mohol, lebo nemôže zasiahnuť prezident Slovenskej republiky. Samozrejme to zas si musíme uvedomiť, že asi pán Fico ,ale aj Smer bude trošku povedzme aktívnejší , lebo bude si myslieť, že má za sebou prezidenta, čas ukáže, či to takto je a viem si predstaviť aj to, čo som počul aj z úst pána Mečiara, že povedzme HZDS on bude chcieť tlačiť do toho radikálnejšieho postoja, ale zas  zároveň si uvedomujem aj to , že HZDS sa snaží o určitú zmenu. Uvidíme, či im to vydrží. Takže maximálne my sa musíme ako som povedal skonsolidovať , riešiť tie problémy, ktoré máme. Aj problém napríklad to , že nemáme väčšinu a spolupracovať s prezidentom vrámci ústavných možností." 
Znamená to pán Bugár, ak som tomu dobre rozumela, existovali v minulosti nejaké náznaky alebo nejaké ponuky zo strany HZDS voči vládnej koalícii? 
Béla Bugár, podpredseda NR SR: "Nie, ja som reagoval len na to , čo bolo povedané a čo ste aj vy citovala, že pán Mečiar nejakým spôsobom teda povedal, že mohlo by byť riešením, keby on bol prezidentom. Vôbec žiadne takéto rokovania neboli a ja si myslím, že aj keby povedzme niekto sa snažil týmto smerom, toto nie je riešenie." 
Pán Hrušovský, vieme, že Koaličná rada minulý týždeň rokovala a hľadala to riešenie vládnej väčšiny. Spýtam sa vás nie na konkrétne výsledky, keďže ste sám povedali a celá koalícia sa zhodla, že nebudete informovať o priebehu. Spýtam sa na váš názor ako predsedu KDH. Ako sa v situácii dá, ako sa v tejto situácii, aké sú možnosti pre koalíciu riešiť túto stratu väčšiny? 
Pavol Hrušovský, predseda NR SR: "Rokovaním a hľadaním dobrého riešenia , takého riešenia, ktoré by umožnilo znovu vládnej koalícii mať v parlamente väčšinu." 
Ktoré sú to riešenia pre KDH najprijateľnejšie? 
Pavol Hrušovský, predseda NR SR: "Pre nás sú najprijateľnejšie riešenia, aby tí poslanci, ktorí sú v parlamente, zostali v parlamente a hlasovali za programové vyhlásenie vlády, boli nejakým spôsobom vtiahnutí k spoluzodpovednosti  za vládnutie tejto vládnej koalície, ktorej súčasťou sa oni bezprostredne musia cítiť. My hľadáme spolu aj s podpredsedom Bugárom isté riešenia. Pán predseda Bugár vyzýva Mikuláša Dzurindu ,aby zvážil odstúpiť, žeby to problém vyriešilo. Ja nebudem vyzývať Mikuláša Dzurindu na to ,aby odstúpil , ale budem vyzývať SDKÚ, aby sa dostalo na počty poslancov, ktoré na začiatku tohto volebného obdobia v parlamente malo. Pretože to je zodpovednosť politickej strany a zároveň cez politickú stranu aj zodpovednosť jej predsedu a v jednej osobe aj premiéra vlády Slovenskej republiky. Takisto budem apelovať na Pavla Ruska, z ktorého poslaneckého klubu odišli štyria poslanci. Desať ľudí je príliš  veľa. Treba v tomto priestore hľadať podporu . Ja si myslím, že sa to dá , aj napriek tomu , že tie požiadavky sú radikálne, minimálne zo Slobodného fóra a treba dať rozum dohromady a zodpovednosť pred seba a môže to ísť, naozaj to môže ísť , pretože athok hľadať podporu pri prerokovaní niektorých zákonov v parlamente sa dlhodobo nedá. Vytvára to nedorozumenie, napätie a je len otázkou času potom, kedy niektoré a veľmi dôležité a reformné zákony, aj zákony súvisiace s našim plnoprávnym členstvom v únii nemusia v parlamente byť úspešné. To ešte sa zatiaľ chvalabohu nestalo, ale visí to vo vzduchu." 
Ak hovoríte, že váš záujem je vtiahnuť práve týchto poslancov do tej zodpovednosti za plnenie vládneho programu. Ako vtiahnuť? Akým spôsobom, aby sa vrátili do koalície alebo pristúpili ku koaličnej zmluve? 
Pavol Hrušovský, predseda NR SR: "Aby pristúpili ku koaličnej zmluve, to by bolo najčistejšie riešenie, pretože oni programovo vlastne sú s touto vládnou koalíciou najbližšie. Oni hlasovali za program tejto vlády. Ja si viem predstaviť istý zmluvný záväzok, či už a pripúšťam aj individuálne s poslancami povedzme Pavla Ruska, ktorí odišli. Jeden z nich je už dnes členom Slobodného fóra, so Slobodným fórom, či už ako so stranou, ktorú budeme rešpektovať , alebo so skupinou poslancov, ktorí v parlamente dnes svoje zastúpenie majú, ale niečo s tým treba robiť. Ja hovorím a odporúčam mať istotu, že tu existuje nejaký zmluvný vzťah, že tu existuje dohoda a nespoliehať sa na to , že kedy ktorý poslanec iný ako bývalý člen vládnej koalície podporí vládne návrhy v parlamente." 
Pán premiér, jasný možno názor na takýto systém riešenia. Takže by som vás poprosila kratučko,  o chvíľočku pán Bugár  aj vám dám slovo. Takže aký je váš názor? Pán Hrušovský prezentoval istým spôsobom pristúpenie ku koaličnej zmluve práve tých poslancov, ktorí odišli z vládnej koalície, či už individuálne alebo formou pristúpenia samotnej strany. Váš názor. 
Mikuláš Dzurinda, predseda vlády SR: "V prvom rade si myslím, že tieto témy musíme riešiť doma, na politických rokovaniach a po druhé veľmi dobre sa to počúva a ja by som si to takisto želal ako pán Hrušovský, len na dohodu treba dvoch. Jedno je isté , že od začiatku roka zatiaľ sa nám väčšinu pri hlasovaniach podarilo získavať . Budeme trpezlivo hľadať riešenia ďalej , aby sme boli úspešní aj naďalej. Niekedy sa niektoré tézy a heslá povedia ľahšie , ale realizácia je zložitejšia, lebo ako hovorím, na dohodu treba dvoch. " 
Pán Bugár, vy ste chceli niečo, nejakým spôsobom reagovať, pravdepodobne na slová pána Hrušovského, ktorý hovoril práve o tej vašej výzve , skôr by som to nazvala odporúčaniu voči premiérovi Mikulášovi Dzurindovi. Považujete túto vašu myšlienku za jediné možné alebo teda jednu alternatívu? 
Béla Bugár, podpredseda NR SR: "Ja som hovoril o troch možných riešenia tejto krízy. Zároveň ak chceme dostať naspäť poslancov a keď je taká možnosť , tak jedine vieme, že minimálne Slobodné fórum dáva tú požiadavku , že bez premiéra. Nebola to výzva, aby pán premiér odstúpil , ale dokonca už vôbec nie SMK. Keby SMK takto rozmýšľalo, tak sú dve možnosti. Ak by SMK vyzvalo premiéra a premiér neodstúpi, musí odísť SMK. Takže to nie je výzva SMK, to je len úvaha predsedu, alebo jedného člena SMK ako by sa dala zastabilizovať vláda. Sú ale aj iné možnosti, ktoré nie sú také čisté a ktoré ja si mienim prediskutovať vrámci vládnej koalície na Koaličnej rade, s tým, že nebude to také jednoduché povedzme s vládnutím , aj keď sa nám podarí nejakým spôsobom vtiahnuť tých poslancov do vládnej koalície, aj keď nevstúpia do vlády, ktorí povedzme hlasovali za programové vyhlásenie vlády a sú určité možnosti , o ktorých budeme rokovať." 
Pán predseda, predsa len aké sú vaše návrhy, s ktorými prichádzate na koaličnú radu? Ktoré riešenie je pre vás ako pre premiéra súčasnej vlády najakceptovateľnejšie?  
Mikuláš Dzurinda, predseda vlády SR: "Naozaj nebudeme robiť v priamom prenose politiku , to by sme urobili skôr zlú službu ako dobrú službu Slovensku, voličom, vládnej koalícii, ale jedno je isté. Základom môjho snaženia aj naďalej bude to, aby vládne návrhy prechádzali. Akokoľvek nám je ťažko , je treba povedať, že doposiaľ chvalabohu sa nám to presadzovať darilo a po druhé nie sme ani prvá , ani posledná vláda, ktorá formálne v Národnej rade alebo v parlamente svojej krajiny nemá väčšinu. Je nesmierne dôležité to ,aby sme si položili otázku, či je dobré ,aby vládna koalícia v takejto zostave pretrvala, alebo či je lepšia iný alternatíva. Aj vzhľadom na výmenu postov, kvôli ktorej sme tu dnes vlastne zišli, myslím si , že najlepšie pre Slovensko bude udržať kontinuitu, aj vzhľadom na reformy, aj vzhľadom na povesť Slovenska v zahraničí. Keď naozaj budeme mať dobrú vôľu a keď budeme chcieť ísť po tej ceste, na ktorú sme vyšli v roku 2002, tak to riešenie nájdeme." 
Predsa len faktom ale zostáva, že pán prezident , nový prezident , ktorý sa ujme funkcie 15. júna, pán Gašparovič, povedal, že sa bude správať tak, ako sľúbil občanom vo svojom programe. Inými slovami povedal, že bude presadzovať práve iný program, ako presadzuje vaša vláda. Ako chcete zabezpečiť v prípade, že bude vracať  zákony do parlamentu , schvaľovanie týchto zákonov. Vieme, že HZDS už avizovalo razantnú opozičnú politiku. 
Mikuláš Dzurinda, predseda vlády SR: "Nerád by som sa dal na pole špekulácií. Zjednodušene by som  mohol odpovedať , že tak ako sme presadili schválenie  zákona o DPH celkom nedávno pred niekoľkými dňami, keď pán prezident Schuster tento zákon vrátil. Zhodnou okolností podobný problém je v Čechách. Neviem  či tú situáciu sledujete, omnoho dramatickejšia. Nevedia ten zákon v Čechách schváliť. Čiže na tom chcem ukázať , že naozaj neteším sa tomu a trápi to ma, hodne ma to trápi , ale doposiaľ sa nám riešenia nachádzať darilo a čo sa týka pána Gašparoviča, naozaj by som nepredbiehal. Myslím si , že čosi budeme mať spoločné. Možno veľa budeme mať spoločné. Predovšetkým čo sa týka legislatívy, ktorá je dôležitá pre úspešné účinkovanie Slovenskej republiky v Európskej únii. Verím, že sa nám pri takýchto kľúčových zákonoch tú podporu bude dariť obstarávať." 
Posledná otázka na túto tému z vašej strany, dali ste si nejaké termíny, dokedy chcete tú väčšinu vyriešiť, keďže vieme, že pred vládnou koalíciou je napríklad návrh štátneho rozpočtu , ktorý sa bude prerokovávať koncom roka? 
Mikuláš Dzurinda, predseda vlády SR: "Nie som si istý, či nejaké termíny, nejaké horizonty by nám pomohli. Budeme sa stretávať , prerušili sme diskusiu, ktorú sme na minulom rokovaní Koaličnej rady začali. Jedno je ale isté, že voľby prezidenta republiky sú istým medzníkom, sú istým medzníkom , ja netajím a moji kolegovia to dobre vedia, že sa pravidelne stretávam s nezávislými poslancami, že hľadám, usilujem o tú väčšinu. Mienim v tom naďalej pokračovať a je celkom možné , že práve voľba prezidenta umožní , aby niektorí z nich boli ešte takí by som povedal možno konštruktívnejší, možno priamejší . Cítim, že práve voľbou prezidenta republiky sa otvára nová kapitola a že ten priestor možno bude vďačnejší na to ,aby sme sa vedeli upokojiť a aby sme si boli relatívne istí  , že v tom ďalšom úsilí pri presadzovaní našich návrhov v Národnej rade budeme úspešní." 
Budete úspešní, pán Hrušovský? 
Pavol Hrušovský, predseda NR SR: "Nie. Ja si myslím , že voľbou prezidenta republiky sa problémy naše vnútrokoaličné nevyriešia, ani sa nezlepšia, ani sa nezhoršia, lebo postavenie hlavy štátu je ústavne dané a táto kompetencia z ústavy prezidentovi republiky nepatrí. Prezident republiky môže výrazným spôsobom ovplyvniť politický vývoj , ale aj vnútrokoaličné vzťahy, ak ste spomínali už možnú špekuláciu o tom, že bude vracať zákony na opätovné prerokovanie Národnej rade, pretože vecne nebude s nimi súhlasiť. Ani to nie je ústavná kompetencia prezidenta republiky. Treba sa navzájom rešpektovať. Ak sa budeme rešpektovať, tak to bude fungovať. Predsa táto vládna koalícia a táto vláda na začiatku tohto volebného obdobia si v parlamente schválila program vlády na štyri roky a ten program vlády je záväzný pre vládu a pre parlament, ktorý je podporil. Prezident republiky nemá právo vecne zasahovať do návrhov zákonov, preto by bolo zlé a to by už potom mohlo provokovať nás k tomu a zvádzať , že prezident republiky poslúcha či už opozíciu alebo niektorú z iných politických strán, ktorá  má iný názor na riešenie istých problémov, ktoré v parlamente prerokovávame. Takže ja sa naozaj pripravujem na otvorenú , korektnú spoluprácu s budúcou hlavou štátu , ale budeme musieť byť a zostať na úrovni svojich ústavných kompetencií a vtedy to fungovať bude." 
Pán Bugár.

Béla Bugár, podpredseda NR SR: "Trošku ma predbehol v jednej veci pán predseda Národnej rady. Ja si tiež nemyslím, že aj keď povedzme prezident Slovenskej republiky má názor a iný názor povedzme na schválený zákon, že len kvôli tomu by mal vrátiť do Národnej rady. To , že to robil povedzme pán prezident Schuster, tak samozrejme robil to častejšie minimálne v tom roku volieb, to sme si vedeli domyslieť prečo. Ale to nie je dobré riešenie, ale to čo som chcel povedať a to je fakt, to , o čom sme začali diskusiu na minulej Koaličnej rade, ako získať podporu minimálne 76 , ak sa dá 78 poslancov. Ak takúto podporu budeme mať, no tak vrátený zákon môže byť schválený znovu. Ak nie, tak potom budeme mať problémy aj s inými jednoduchšími zákonmi, ktoré nebude musieť povedzme prezident vrátiť." 
Ako to riešiť?

Béla Bugár, podpredseda NR SR: "Ja som vám hovoril , že máme určité názory, návrhy, ktoré budeme riešiť na Koaličnej rade." 
Mikuláš Dzurinda, predseda vlády SR: "je to síce okrúhly stôl, ale nie stôl koaličný." 
Dobre páni, ďakujem vám veľmi pekne za vašu prítomnosť v štúdiu, ďakujem predsedovi vlády, predsedovi parlamentu a podpredsedovi parlamentu. Vám vážení diváci ďakujem za pozornosť, tešíme sa opäť na vás na budúci týždeň.

29.5.2004
12:10 Sobotné dialógy
Richard Kvasňovský: „Príjemné, sobotné už
29.5.2004    Rádio Slovensko    str. 02   12:10 Sobotné dialógy
            
Richard Kvasňovský: „Príjemné, sobotné už popoludnie. Páni, vitajte v štúdiu. Pán premiér, ukazuje sa, že menšinová pozícia v parlamente prináša koalícii aj ťažké chvíle. Po dlhých a náročných rokovaniach sa však podarilo dosiahnuť dohodu s opozíciou pri schválení zákona o konflikte záujmov i pri posunutí šestice reformných zdravotníckych zákonov do druhého čítania a naposledy aj pri optimalizácii súdov, hoci sa nielen opoziční, ale aj koaliční poslanci usilovali výrazne zmeniť vládou odobrenú podobu. Ako preto vnímate riziko, že potreba kompromisov s opozíciou, či nezávislými poslancami môže zmeniť reformné zákony a tým môžu výrazne stratiť na razancii?“ 
Mikuláš Dzurinda: „Je to pomerne široká otázka. Z jednej strany som náchylný povedať, že samozrejme, že sa obávam a je mi úplne jasné, že keď sa hľadá kompromis, kompromis vždy znamená trošku odklon od ideálu, ktorý by som si ja mohol sám vysnívať. Ale vzhľadom na to, že dlhé mesiace je téma menšinovej vlády u nás takou aktuálnou, možno aj preto, že nikdy sme menšinovú vládu nemali, tak vždy prichádzame k nejakým novým poznatkom a povedzme takýmto novým poznatkom pre poslucháčov môže byť, že moje analýzy, analýzy mojich ľudí ukázali, že jedna tretina všetkých povojnových demokratických vlád v Európe boli vlády menšinové. Trápime sa a inak to ani v menšinovom postavení nemôže byť, ale viete, kompromis je možno istý odklon od ideálna, ale na strane druhej je to dobrý prostriedok donucovania, aby sme boli schopní načúvať širokej palete názorov.“ 
Richard Kvasňovský: „Budem konkrétnejší, pán premiér. Vaším častým argumentom je, že tie nepopulárne opatrenia je možné robiť v prvej polovici volebného cyklu. Ten sa skončí v tomto roku. Aký je, podľa vás, ešte reformný potenciál koalície? Čo si ešte trúfate zmeniť?“ 
Mikuláš Dzurinda: „Vy sám ste začali našu dnešnú diskusiu zrekapitulovaním toho, čo po tieto dni a hodiny v národnej rade prešlo. Ak nám šťastie bude priať, ak budeme dostatočne trpezliví a pracovití, tak si myslím, že môžme naozaj zásadným spôsobom vládny program naplniť. Ktosi odmeral, že už za poldruha roka sme asi 85 percent zákonov, reformných, schválili. Naozaj zostáva k tým, ktoré prešli prvým čítaním, ktoré ste zmienili, pridať ešte azda zákon o reforme vysokých škôl, o reforme financovania, ktorý sme schválili vo vláde, v stredu tohoto týždňa no, a ak k tomu ešte pridáme, ak sa nemýlim, trojicu zákonov potrebných pre finančnú alebo fiškálnu decentralizáciu, tak som veľmi blízko toho, že poviem, že vlastne vládny program, čo sa týka jeho reformnej stránky, je naplnený. Budeme zo všetkých síl usilovať, aby všetky tie zmenené zákony prešli.“ 
Richard Kvasňovský: „Radovan Pavlík, agentúra SITA.“ 
Radovan Pavlík: „Ak sa vrátime k tej zdravotníckej reforme, tak vlastne, dá sa povedať, že ju zachránili sčasti nezávislí poslanci Gustáv Krajči, Miroslav Abelovský, Ladislav Polka, ale aj bývalý komunista Herman Arvay hlasovali za schválenie alebo posunutie tejto reformy do druhého čítania. Stretli ste sa s nimi pred rokovaním parlamentu? Žiadali ste ich o podporu týchto zákonov?“ 
Mikuláš Dzurinda: „Pravidelne sa a kon, kontinuálne sa stretávam s poslancami, na ktorých hlasovanie sme, ľudovo povedané, odkázaní. Pozval som na rokovanie skupinu poslancov Slobodného fóra a kontinuálne, pravidelne sa stretávam aj s nezávislými poslancami a nie je, nielen ja. Rovnako predseda poslaneckého klubu Slovenskej demokratickej a kresťanskej únie pán Hort, rovnako minister, ktorého sa dané zákony týkajú, v tomto prípade mám informáciu, že minister Zajac strávil so skupinou nezávislých poslancov dve a pol hodiny so svojím tímom, aby ich získal pre túto reformu. Tieto stretnutia sú absolútne normálne, absolútne prirodzené, absolútne štandardné. Je to bolestivé, trávime pri tom veľa času, je to namáhavé, ale inak sa nedá a budeme v tom pokračovať.“ 
Radovan Pavlík: „Títo poslanci sú stále obviňovaní z kupčenia. Nebolo by preto lepšie sa dohodnúť s nimi na nejakom druhom, druhu spolupráce?“ 
Mikuláš Dzurinda: „Možno, že čas prinesie niečo podobného, ale veď zalovte dobre vo svojej pamäti, ja keď som s takou ponukou prišiel, tak nebola s nadšením prijímaná, ale každý deň je iný a čas niekedy prináša aj pokoj aj nadhľad aj nové myšlienky, nové nápady. To vy viete, že pre mňa by to bolo prijateľné, ale musí to byť aj pre nich. A keď ste už spomenuli to slovíčko, ktoré sa stalo takým módnym, to kupčenie, už by som bol naozaj rád, keby tí, ktorí používajú takéto škaredé slovo, keď hovoria a, nech povedia aj be. Predsa kupčenie znamená, že niekto niekomu niečo dal. No tak už naozaj by som si prial, aby tí viťúzi, ktorí takto škaredo sa rozprávajú o niektorých poslancoch, nech konečne povedia, kto, za aké hlasovanie, čo konkrétne dostal. Ak to nepovedia, tak si budem myslieť v lepšom prípade, že sú to len naozaj také pomerne, pomerne nízke hlúposti alebo v tom horšom prípade, že ľudia, ktorí to vyhlasujú, nemajú na inú agendu. Nemajú na iný program. Len takto rozoštvávať národ a vnášať nepokoj medzi nás.“ 
Richard Kvasňovský: „Peter Višváder.“ 
Peter Višváder: „Ja by som vám trošku oponoval, pretože vy sám ste odštartovali také, takú živnú pôdu pre to kupčenie, keď ste hovorili o tom, že s poslancami rokujete o tom, že môžu dostať čističku, že môžu dostať...“ 
Mikuláš Dzurinda: „Nie, nie, nie. Len...“ 
Peter Višváder: „..diaľnice...“ 
Mikuláš Dzurinda: „Len ma parafrázujte presne.“ 
Peter Višváder: „Áno.“ 
Mikuláš Dzurinda: „Otázka bola, že o čom sa na takýchto stretnutiach rozprávame. Okrem mnohých iných vecí, vám pripomeniem, pán Višváder, napríklad som hovoril o tom, že sa o nich, s nimi rozprávam o tom, že aj pre nich je lepšia stabilná vláda, ako predčasné voľby.“ 
Peter Višváder: „Áno. Samozrejme.“ 
Mikuláš Dzurinda: „No, ale vy, samozrejme, tie zásadné veci preskočíte a potom chc, mi pripomeniete, že sme sa rozprávali. Áno, rozprávame sa, aj keď sa stretnem s poslancom koaličným, aj keď sa stretnem s poslancom opozičným, aj keď sa stretnem s ktorýmkoľvek poslancom. Každý niekde žije, niekde býva a mi povie, no tak, dobre by bolo, keby ste budovali nielen diaľnice severné, ale aj keby ste nezabúdali na Zvolen, Banskú Bystricu, Rimavskú Sobotu. Bolo by dobré, keby čističky odpadových vôd ste nebudovali iba na západe, ale aj v mojej obci, v mojom meste. Každý odkiaľsi pochádza a je úplne prirodzenou súčasťou jeho práce, že sa snaží pre ten svoj región niečo získať.“ 
Peter Višváder: „Ale minimálne ste týmto nahrali opozícii, ktorá to používa a teraz si to vlastne vytiahla a teraz to používa. To, to...“ 
Mikuláš Dzurinda: „No, viete čo, kto chce psa biť, palicu si vždy nájde. Pán Višváder, vy ste skúsený novinár a veľmi dobre viete, že každé jedno ľudské slovo sa dá pretočiť, ohnúť a použiť proti vám.“ 
Peter Višváder: „Len teraz je tu taká vec, že chcel by som sa opýtať, ako vy vidíte, že tá zdravotnícka reforma prejde, pretože minister Zajac má jasné predstavy, to je jeden, jedna strana mince. Druhá strana mince je, vy hovoríte o tom, že rokovali ste aj s nezávislými alebo teda pán Zajac rokoval aj s nezávislými poslancami, že ich presviedčal, že ich získal a tak ďalej. Ja si nemyslím, že je to celkom tak, pretože, keď sa pozrieme na výsledky toho hlasovania, niektorí sa pomýlili, niektorí vyslo, údajne teda, niektorí vyslovene povedali, že podporia takú variantu, ktorá získa čas na diskusiu o tých zákonoch. Čiže, bude sa hlasovať na jeseň a, a tam to nevyzerá, že by poslanci ustúpili alebo podporili bez toho, že by sa tie ich pripomienky a požiadavky do toho zapracovali. A zase na druhej strane potom je tu pán minister Zajac, ktorý ide iba po určitú hranicu. Čiže, či získali ste čas, ale nie príliš veľa vecných argumentov.“ 
Mikuláš Dzurinda: „Vždy tak bolo a vždy tak bude, že keď sa cez niečo prehupneme, vy novinári vždy poviete, no ale zajtra vás čaká toto. Pán Višváder, toto bolo milión rokov, obrazne povedané a milión rokov bude, je to veľmi prirodzené. Človek sa na chvíľu poteší, že má problém za sebou, ale veľmi dobre vie, že má ďalšie pred sebou. No, veď od toho máme prvé čítanie, druhé čítanie, tretie čítanie. Ja nejasám nad tým, že reforma zdravotníctva je realitou. My sme si len povedali, že tým, že sa nám podarilo posunúť tú šesticu zákonov z prvého do druhého čítania. Vytvoriť priestor na meritórnu diskusiu...“ 
Peter Višváder: „A cítite takú satisfakciu, že vlastne došlo na váš model, že vlastne menšinová vláda môže fungovať? Vlastne dostali ste štyri mesiace takú podporu parlamentu, by som povedal vašej myšlienky menšinovej vlády.“ 
Mikuláš Dzurinda: „Nie, neviem, či na štyri mesiace. Prečo len na štyri mesiace?“ 
Peter Višváder: „Hovorím, minimálne do toho, dovtedy, kým sa bude rokovať o tých zákonoch.“ 
Mikuláš Dzurinda: „Nejde o nijakú satisfakciu. Ide len o poznanie, že sa to dá, že keď budeme naďalej trpezliví a pracovití, že to môže prejsť azda aj čítaním druhým, a azda aj hlasovaním záverečným. Tak, ako to prechádzalo, koniec, koncov od začiatku tohoto roku. Netreba z toho robiť drámu, ale samozrejme ani nemám dôvody nejako jasať. Nie som si istý, či na sto percent nám všetko prejde, ale aj 90 percent býva niekedy dobrý výsledok. Zrejme aj pán minister Zajac bude musieť niektorým kompromisom byť náchylný, ale jedno je isté, pán redaktor, že po reforme to bude omnoho zdravšie a omnoho lepšie, aj keď tie zákony možno neprejdú na sto percent, tak si, ako si ich vysníval a pán minister namaľoval.“ 
Peter Višváder: „No, lebo naše zdravotníctvo už hlbšie klesnúť nemôže.“ 
Mikuláš Dzurinda: „Chacha. Vy to vždy budete vidieť optimisticky.“ 
Radovan Pavlík: „ Pán premiér, nedávno ste absolvovali rokovanie s vedením Slobodného fóra, čím ste naznačili, že vám záleží na tom, aby sa stalo súčasťou koalície. Platí to aj teraz, po tom, ako Slobodné fórum nepodporilo zdravotnícku reformu?“ 
Mikuláš Dzurinda: „Platí to aj teraz. Je vecou Slobodného fóra, či bude zrádzať voličov, tak ako voličov zradili svojím postojom pri hlasovaní o prvom čítaní alebo v prvom čítaní o týchto zákonoch. Pani Martináková nemusí sa cítiť politicky viazaná mnou, alebo zodpovedná voči mne, ale voči voličom. Voliči volili pani Martinákovú ako jednu z predstaviteliek Slovenskej demokratickej a kresťanskej únie. Pani Martináková hlasovala za programové vyhlásenie vlády. Ak má len trošku úcty voči ľuďom, ak má len trošku úcty voči pravidlám, napísaným, aj tým, ktoré sa zapísať nedajú, ale platia v živote, tak potom by mala isté poučenie pre seba vyvodiť. Ale povedzme také krátkodobé zlyhanie nie je pre mňa dôvodom na to, aby som sa vzdával istej línie. Predsa ľudia, ktorí boli so mnou na kandidátke, ktorí získali taký istý politický mandát ako ja, ktorí odhlasovali také isté programové vyhlásenie vlády ako ja, si myslím, že stále sú povinní tento mandát napĺňať. Tá moja ponuka, ktorú som urobil, bola úprimná, veľmi úprimná, á, stále platí. Stále platí, čas plynie a čas aj rany hojí, aj prináša nové pohľady a ja nevylučujem, že po čase budem sa pokúšať získať k intenzívnejšej spolupráci Slobodné fórum opäť.“ 
Richard Kvasňovský: „Bola úprimná tá vaša ponuka, ale komentátori v zásade to komentovali tak, že ste naplnili tým iba spoločenskú objednávku koaličných partnerov.“ 
Mikuláš Dzurinda: „Komentátori prechovávajú na Slovensku ku mne mimoriadne vrelý vzťah už dlhú dobu, takže...“ 
Richard Kvasňovský: „... iba jednu otázku ešte k tomuto.“ 
Mikuláš Dzurinda: „... ale ja im to vyvracať nemienim, ale ja viem, prečo som na rokovanie Slobodné fórum pozval, moji politickí druhovia to vedia takisto. Tá ponuka bola podložená konkrétnym obsahom a samozrejme, že bola mienená úprimne.“ 
Richard Kvasňovský: „Nemyslíte si, že práve...“ 
Mikuláš Dzurinda: „A povedal som to aj vtedy a zopakujem to aj teraz. Stačí povedať, že áno, pristupujeme ku koalícii a ja vzápätí dávam na papier konkrétny obsah tejto ponuky. To platí aj teraz.“ 
Richard Kvasňovský: „Nemyslíte si, že práve postoj Slobodného fóra bude pri tejto zdravotníckej reforme kľúčový? Keď presvedčíte ich?“ 
Mikuláš Dzurinda: „Bude dôležitý. To viete, že to je šesť alebo sedem hlasov a tak samozrejme, že mi na tých hlasoch záleží. To viete, že mi na tom veľmi záleží. Nejde o mňa, ide o to, aby tá reforma bola realitou.“ 
Radovan Pavlík: „Potrebujete vôbec Slobodné fórum ešte pri presadzovaní vládnych zákonov, hlavne ak za vládnu koalíciu hlasujú niektorí nezávislí poslanci v parlamente?“ 
Mikuláš Dzurinda: „S podporou Slobodného fóra bude Slovensko pevnejšie, stabilnejšie ako, ako bez nej. Toto dáva odpoveď na vašu otázku.“ 
Radovan Pavlík: „ Ak sa vrátime ešte na chvíľku k tým nezávislým poslancom, môžte povedať, že hlasovali naozaj aj pri tých zdravotníckych zákonoch úplne zadarmo a v akom záujme vôbec hlasovali?“ 
Mikuláš Dzurinda: „No, opýtajte sa ich. Nie som hovorcom ani jedného z nich. A prečo mňa sa pýtate na postoje poslancov, ktorí sú nezávislí? Treba ísť za nimi a treba sa ich opýtať. Ak vás zaujíma dôvod toho alebo ktorého.“ 
Radovan Pavlík: „ Nezávislí poslanci a mnohí nezávislí poslanci majú záujem na svojej politickej budúcnosti. Jozef Banáš, bývalý poslanec za ANO prejavil záujem, ak by ste mu zabezpečili zotrvanie v parlamentnej funkcii, vstúpiť do SDKÚ. Rozprávali ste sa o tomto s predsedom Aliancie nového občana Pavlom Ruskom alebo ste to zatiaľ nechávali bokom? A druhá vec, čo ma zaujíma, požiadali vás, alebo avizovali takýto vstup, prípadne ponúkli ste vstup iným poslancom, nezávislým poslancom v parlamente do SDKÚ?“ 
Mikuláš Dzurinda: „Vstup do SDKÚ neponúkame. Je vecou každého človeka, ak sa rozhodne angažovať v politickej práci. Nikoho neverbujeme. Nikoho nelanárime. S nikým som o ničom takom nerokoval, ani s pánom Ruskom nie. Ale fakt je ten, že súčasťou môjho stretávania sa s nezávislými poslancami, o ktorom sme si už pred chvíľou povedali, sú aj stretnutia s pánom Banášom. A je fakt, že na jednom z takýchto osobných stretnutí prejavil o vstup do Slovenskej demokratickej a kresťanskej únie záujem. Osobne by som bol rád, keby tak aj urobil. Aj som mu to povedal. Ale ja mu ruku držať nebudem, ani mu ju nemôžem po papieri viesť. Ak to urobí, budem rád. Ak to neurobí, budeme naďalej pracovať v takom garde, spolupracovať ako je tomu dnes. Slovenská demokratická a kresťanská únia je otvorená strana, máme jasné stanovy a tam je povedané, samozrejme, za akých podmienok kto a kedy do SDKÚ môže vstúpiť. Ale členstvo v strane nepovažujeme za prostriedok, ktorý by mal viesť povedzme k takému alebo onakému hlasovaniu poslancov.“ 
Radovan Pavlík: „Boli by ste ochotný akceptovať tie podmienky pána Banáša, že by chcel zotrvať napríklad ako vedúci delegácie pri parlamentnom zhromaždení NATO?“ 
Mikuláš Dzurinda: „Do Slovenskej demokratickej a kresťanskej únie sa nevstupuje s podmienkami. To je vylúčené, aby sme niekomu niečo sľubovali, aby to bolo čosi ako politický obchod. To je naozaj vylúčené. Ani pán Banáš sa k tomu neznížil, musím povedať. Pán Banáš, ja som mal taký pocit, že si je vedomý toho, že by mu to skôr ublížilo. Občania, nieto politici na Slovensku vedia, že povedzme kandidátne listiny SDKÚ ako jediná politická strana dodnes zostavuje na princípe primárnych volieb. A aj nominácie na poslancov do európskeho parlamentu sme vykonali primárnymi voľbami. A ak ide o výber na niektoré posty, ktoré sú výberové, tak tam vládnu prirodzené predpoklady. Vládnu prirodzené predpoklady. Pán Banáš za vstup do SDKÚ u mňa nič nepožadoval. A ja si to vážim.“ 
Radovan Pavlík: „ Pán Banáš je koaličný poslanec, nezávislých poslancov je viac aj z radov opozície. Mali by ste problém pri príchode do SDKÚ s niektorým z týchto opozičných poslancov, ktorí sú dnes v radoch nezávislých?“ 
Mikuláš Dzurinda: „Viete čo, to je veľmi, veľmi hypotetická otázka. Ja sa tým nezaoberám. Naše dvere nie sú zatvorené, ale otvorené. Členská základňa nám pomaly narastá. Touto témou ja sa nezaoberám. Kto chce, nech príde.“ 
Richard Kvasňovský: „Pán premiér, vrátili by sme sa k nedávno skončenému kongresu SDKÚ a k otázke financovania. Tie výsledky revíznej komisie, ktoré tam boli prezentované, hovoria, že všetko je v súlade so zákonom. Fiktívni darcovia SDKÚ neexistujú, identifikovala šesť osôb, ktoré sa k svojmu daru nehlásia a sú teda v konflikte s SDKÚ. Viacerí z týchto, teda údajne šiestich sa v médiách vyjadrili, že tá príslušná komisia ich nekontaktovala. Predsa len, neznižuje to, podľa vás, dôveryhodnosť tých prezentovaných výsledkov?“ 
Mikuláš Dzurinda: „Vôbec to neznižuje dôveryhodnosť prezentovaných výsledkov. Chce sa mi ale niečo primárne povedať. Celú správu ste si mohli vypoči, vypočuť naživo. Náš kongres bol otvorený. Všetko robíme transparentne a na stole, len ma mrzí, že keď sa povie kongres SDKÚ ešte sa ma nikto neopýtal na naše programové priority, na našu novú víziu, na novelizáciu našej generálnej línie. A pritom si myslím, že občanov to dnes už zaujíma omnoho viac. Hovoria, vstúpili sme do Európskej únie, vstúpili do severoatlantickej aliancie. Čomu sa SDKÚ chce venovať ďalej? Najdôležitejším momentom nášho kongresu bola aktualizácia našej generálnej línie, aktualizácia nášho programového dokumentu, programový man, manifest pre voľby do európskeho parlamentu, do volenie funkcionárov. Takže, by som bol naozaj rád, keby sme niekedy v súvislosti s takýmito aktivitami veci vnímali komplexne. Sľúbil som, že budeme na financovanie v SDKÚ zodpovedne reagovať a že výsledok dáme k dispozícii verejnosti. Neviem si predstaviť transparentnejší a férovejší postup ako sme zvolili. Mohli ste si vypočuť celú konkrétnu správu od a do zet, mohli ste si vypočuť celú diskusiu. Poznáte závery nášho kongresu. To je všetko, čo už k tejto téme ja môžem povedať.“ 
Radovan Pavlík: „Napriek tomu, generálny sekretár SDKÚ na kongrese Ivan Harman konštatoval, že sa nepodarilo overiť dary šiestich darcov. Ako však možno overiť dary týchto šiestich darcov vo výške 355-tisíc korún, ak ich nikto nekontaktoval?“ 
Mikuláš Dzurinda: „Ale to je vaša prezentácia, že ich nikto ne, nekontaktoval alebo prezentácia samotných ľudí. Keď pán Kopčák, ktorý bol vysokým funkcionárom Slovenskej demokratickej a kresťanskej únie po tom, čo neuspel v primárkach na primátora mesta popiera, že nám peniaze dal, verejne a keď verejne na tlačovej konferencii v Prešove ho usvedčia ľudia, že to dával v prítomnosti svedkov, pán redaktor, povedzte mi, dokedy sa ja s ním mám zabávať. Veď to je nevážne, veď to je už trápne. Ale nie z nášho pohľadu.“ 
Peter Višváder: „Objavujú sa jednak aj rôzne konštrukcie v ľuďoch je aj všelijaké podozrenia a vzhľadom na to, že ste šiesty rok vládna strana alebo teda tí v tom po...“ 
Mikuláš Dzurinda: „Áno.“ 
Peter Višváder: „... dobnom obsadení vo vláde, že máte významné rezorty v portfóliu, cez ktoré tečú veľké peniaze. Tak predsa len, myslím si, že by ste k takýmto vysvetleniam, čo je teda povinnosťou každej strany, mali pristupovať trošku tak zodpovednejšie, tak vážnejšie. Prejavuje sa to potom na rôznych...“ 
Mikuláš Dzurinda: „Ako povedzte mi, ako?“ 
Peter Višváder: „ No, napríklad na preferenciách...“ 
Mikuláš Dzurinda: „.. ak, čo sme mali urobiť a sme neurobili? Prečo vy mi hovoríte, že sme nepostupovali dostatočne vážne?“ 
Peter Višváder: „No, dostatočne, za dostatočne vážne nemôžem napríklad považovať to, keď poviete, že títo ľudia sú v politických a pracovných sporoch s našou stranou, a preto vlastne tie dary popierajú. To je taká, hm, dosť lacná konštrukcia.“ 
Mikuláš Dzurinda: „Ale  čo sa s tým dá robiť, mi skúste povedať.“ 
Peter Višváder: „No, napríklad nezverejnili ste mená všetkých týchto darcov.“ 
Mikuláš Dzurinda: „Niektoré veci sa hodí zverejniť, niektoré sa nehodí, pretože nemáme záujem donekonečna pranierovať ľudí a škandalizovať ľudí. A ak len trošku vy si sami dáte záležať, veľmi dobre viete a z minulosti ste si to mohli v médiách odsledovať, koľkokrát konkrétne na tú prešovskú skupinu poukazujem. Ale to done, donekonečna sa budeme len s pinzetou a lupou chodiť a snoriť, chodiť za ľuďmi a otravovať ich, keď vždy v konečnom dôsledku pôjde o tvrdenie proti tvrdeniu?“ 
Peter Višváder: „Nie.“ 
Mikuláš Dzurinda: „Keď sú to ľudia, ktorí boli našimi zamestnancami a museli z našich radov odísť?“ 
Peter Višváder: „Tu ale je v hre meno strany. Ja si myslím, že tým, že to je veľmi vážna vec, hlavne, keď teda budete onedlho kandidovať, vlastne, keď sa robia reformy, máte už tie reformy samotné v tomto, v tejto fáze...“ 
Mikuláš Dzurinda: „Pá redaktor, Slovenská demokratická a kresťanská únia neporušila nijaký zákon, neporušila ani interný predpis a absolútne transparentne a solídne celú vec sme verejnosti vysvetlili.“ 
Peter Višváder: „Ja by som ale pokračoval v tom, že neporušila. Dobre, zatiaľ to teda bude vyšetrovať polícia, to ešte dajme tomu, že sa ukáže, lebo bude to predmetom šetrenia, ale ani sa dosť neočistila, by som pokračoval, na škodu...“ 
Mikuláš Dzurinda: „Je to vaše hodnotenie ako novinára. Ak napíšete vy svoj komentár, je to vašou vecou. Nikdy a roky sa poznáme, som sa k vašim komentárom nevyjadroval. Hlboko nesúhlasím s takýmto hodnotením, ako ste povedali.“ 
Peter Višváder: „Myslíte si, že logika veci napríklad hovorí, že tí traja, keby ďalší boli ...“ 
Mikuláš Dzurinda: „Myslím si...“ 
Peter Višváder: „... zverejnení ...“ 
Mikuláš Dzurinda: „Myslím si, že by bolo omnoho korektné, keby ste rovnaký priestor minimálne ako poškodzovaniu nášho mena, takýmito dohadmi venovali napríklad nášmu novému programu.“ 
Peter Višváder: „Ale pán premiér...“ 
Mikuláš Dzurinda: „Keby sme sa mohli porozprávať o našich prioritách na najbližšie obdobie.“ 
Peter Višváder: „Teraz...“ 
Mikuláš Dzurinda: „Toto by som považoval za korektný postoj a nie za umelé ničenie povedzme politického mena.“ 
Peter Višváder: „Áno, ale tému financovania sme nenastolili my, ale...“ 
Mikuláš Dzurinda: „Vy médiá ste ju nastolili.“ 
Peter Višváder: „Priniesol ju život.“ 
Mikuláš Dzurinda: „Nie. Nie. Chacha.“ 
Peter Višváder: „Tak to bolo a ...“ 
Mikuláš Dzurinda: „Médiá, vy médiá ste túto tému nastolili.“ 
Peter Višváder: „Ale ľudí to zaujíma.“ 
Mikuláš Dzurinda: „Nebol ani jeden občan.“ 
Peter Višváder: „...“ 
Mikuláš Dzurinda: „Počkajte, teraz ste sa dobehli a dali ste si vlastný gól. Tá téma nezačala tým, že nejaký občan sa sťažoval, tie mená viseli na intern, na internete roky. Od roku 2001 nebola jediná sťažnosť darcu na to, že by bol peniaze nedal.“ 
Peter Višváder: „No, pokiaľ viem, tak začalo to združenie...“ 
Mikuláš Dzurinda: „Začali to médiá...“ 
Peter Višváder: „Občianske združenie...“ 
Mikuláš Dzurinda: „Začali to médiá, aliancia sa pridala. Začali to médiá, podľa môjho názoru, niektoré cielene, organizovane pred prezidentskými voľbami, aby nás poškodili. Taká...“ 
Peter Višváder: „Nehovorím za všetky médiá...“ 
Mikuláš Dzurinda: „... taká je pravda...“ 
Peter Višváder: „Faktom je, že občianske združenie vytiahlo tieto informácie.“ 
Mikuláš Dzurinda: „Nevytiahlo. Občianske združenie to dalo orgánom, ktoré sú na to v tomto štáte ustanovené, ale kauzu ako takú začali médiá. Začali týchto ľudí navštevovať, začali klásť otázky a začali to celé medializovať. Ale vysvetlenie sme dali minimálne na takej úrovni, ako bolo potrebné.“ 
Peter Višváder: „Médiá sú strážcom demokracie. Takže, keď sa téma nastolí, musia...“ 
Mikuláš Dzurinda: „Ale veď ja vám, ja vám nevyčítam. Len dávam veci niektoré na pravú mieru v otvorenej slobodnej diskusii tu medzi nami.“ 
Richard Kvasňovský: „Na rokovaní vlády tento týždeň predložil minister Daniel Lipšic právnu analýzu týkajúcu sa nezverejňovania niektorých bodov. Práve väčšinou to bývajú tie žiadosti o investičné stimuly. Napokon sa o tom nerokovalo, ale z tejto analýzy vyplýva, že nezverejňovanie žiadnych informácií z materiálov na rokovaní vlády a zo schválených uznesení je v rozpore so zákonom o slobodnom prístupe k informáciám. Takže, na prvý pohľad sa možno zdá, že ak kabinet nezverejní tieto údaje, môže porušiť zákon. Aký je váš názor, aký je váš komentár?“ 
Mikuláš Dzurinda: „Žiadny, lebo som sa touto témou vôbec nezaoberal. Ak existuje člen vlády a naozaj, pán vicepremiér Lipšic je zrejme preto najviac kvalifikovaný ak niečo by sme mali opraviť, tak dopredu hlasujem za. Robme všetko maximálne na stole, robme všetko maximálne transparentne, buďme absolútne otvorení. Dopredu hlasujem za.“ 
Peter Višváder: „A vy sa neobávate napríklad toho, že teraz sa nám rozbehli investície vďaka tomu, že sme, že pokročili reformy, to treba uznať, urobili sa dobré daňové zákony, ktoré, ktoré vlastne zaujímajú a pútajú týchto investorov, prichádzajú k nám a teraz vlastne takáto nejaká administratívna prekážka, alebo úvodzovky vpredu, vzadu, prekážka alebo teda záležitosť je, že dajme tomu, keď si neželajú, aby sa zverejnili ich niektoré podrobnosti zmluvy, tak podľa tejto analýzy, ktorú minister Lipšic predložil vláde, to ešte nie je dôvod, aby sa naozaj nezverejnili, ale takáto požiadavka z ich strany sa bude posudzovať a teda nakoniec aj proti ich vôli môžu byť zverejnené. Neobávate sa toho, že ich to nejakým spôsobom vyruší, alebo minimálne sa budú o to zaujímať? 
Mikuláš Dzurinda: „Využime, využime ten čas, ktorý máme jednak na to, čo si myslím, že zaujíma najviac ľudí na to, čo spadá do mojej kompetencie. Nechcem špiritizovať o niečom, čo som neštudoval, čo sa ma bezprostredne nedotýka.“ 
Peter Višváder: „Ja si myslím, že investícia, vstup investorov je...“ 
Mikuláš Dzurinda: „Ale už som povedal, že...“ 
Peter Višváder: „...“ 
Mikuláš Dzurinda: „Ale už som povedal, len ste ma málo počúvali...“ 
Peter Višváder: „ Hej. Rozumiem.“ 
Mikuláš Dzurinda: „.. pán Višváder.“ 
Peter Višváder: „..“ 
Mikuláš Dzurinda: „Ja som povedal, že ak môžme, dajme všetko maximálne na stôl. Urobme všetko maximálne transparentne. Ak súčasťou celého toho konania je to, že dočasne alebo aj natrvalo niečo nie je možné zverejniť, napríklad pre to, že by si to ten investor rozmyslel, tak to občan pochopí. A to zverejňovať nebudeme. Ale nemyslím si, že by sme mali ten čas zabíjať nejakou akademickou diskusiou. Tu nevidím ani politikum ani niečo, o čom by som sa ja mal hlbšie...“ 
Peter Višváder: „To politikum tam je, pretože hneď reagoval na to minister Rusko, ktorý ako keby mal nezhody v tomto...“ 
Mikuláš Dzurinda: „Už som vám povedal, môžem ešte tretíkrát to zopakovať, len mám zlý pocit, voči občanom, že zabíjam, zabíjame čas. Platia dane, platia poplatky za rozhlas. Urobme to maximálne, maximálne transparentne. Čo môžme v súlade s dobrými mravmi a zákonmi zverejňovať, prosím, zverejnime to. Toto je môj politický postoj. Tretíkrát som to teraz povedal za sebou...“ 
Richard Kvasňovský: „Pán premiér, minister hospodárstva, Pavol Rusko tento týždeň dosť razantne otvoril tému dostavby jadrovej elektrárne v Mochovciach. Urobil tak prakticky bez konzultácie s koaličnými partnermi. Ako vnímate túto jeho iniciatívu?“ 
Mikuláš Dzurinda: „No, vecne. Nevidím to tak problém, ako skôr to, čo ste teraz vo svojej otázke takto trošku zvýraznili, že to urobil tak trošku individuálne a možno aj predčasne. Že tá pôda nie je natoľko pripravená, domáca a zahranično-politická, aby to nevyvolávalo otázniky, pochybnosti. Neskrývam, že som sa o tom aj s pánom Ruskom porozprával. Vecne naozaj si myslím, že to je v poriadku, veď každá krajina má právo rozvíjať svoj energetický systém, má svoju energetickú bázu tak, ako uzná za vhodné. Na strane druhej, nežijeme v uzavretom priestore, sme súčasťou komunity, európskej a preto, každý má právo sa nás aj opýtať. Svoj osobný postoj teda by som formuloval asi tak, že buď príde čas, keď pán minister Rusko prinesie na rokovanie vlády materiál. Nebude to po prvýkrát, neviem, či to bude poslednýkrát. Raz tak urobil aj minister Harach svojho času, keď sa ukázalo, že podmienky, za ktorých by sme boli bývali dostavali ten tretí a štvrtý blok, boli ekonomicky tak zložité, že elektrinu by sme nedokázali predávať. A preto ten materiál išiel, ľudovo povedané, zo stola. Ak sa časy zmenili, ak je tu nový investor, ak sú nové možnosti, nech pán minister hospodárstva prinesie materiál opäť. Zodpovedne ho posúdime. Platí, čo povedal vicepremiér Mikloš, že nebudeme na to dávať žiaden druh štátnej garancie. Ak sa teda nájde súkromný kapitál, ak pôjde o investíciu, teda zmysluplnú, bez nároku na vrecká daňových poplatníkov, ak pôjde o investíciu spĺňajúcu všetky bezpečnostné a ekologické parametre nikto racionálny, rozumný tomu brániť nebude. Ak nie, tak samozrejme, že to stavať nebudeme.“ 
Richard Kvasňovský: „Radovan Pavlík.“ 
Radovan Pavlík: „Čiže, vy nevylučujete to, že Slovensko dostavia jadrovú elektráreň v Mochovciach?“ 
Mikuláš Dzurinda: „Ak stojí otázka takto, teoreticky, tak vylúčiť sa to nedá.“ 
Radovan Pavlík: „Ste za to, aby sa dostavala, ak ju, ak ju položím ináč?“ 
Mikuláš Dzurinda: „Odpoviem vám vtedy, keď bude na rade hlasovanie vo vláde. Ale skôr, ako bude na rade hlasovanie vo vláde, musí byť na stole materiál. A v materiáli čísla. A v materiáli fakty a argumenty. Spoľahnite sa, že si ich dobre prečítam. A potom vám poviem.“ 
Richard Kvasňovský: „Minister Rusko v tejto súvislosti uviedol, že, respektíve naznačil, že pripravenosť dostavať jadrovú elektráreň v Mochovciach bude jednou z podmienok pri privatizácii Slovenských elektrární. Väčšinou býva tým rozhodujúcim kritériom cena. Táto podmienka ju paradoxne môže znížiť. Ako vnímate túto dilemu, že na jednej strane budeme chcieť dostavať tú jadrovú elektráreň, aj pre budúcnosť, na druhej strane, ten výnos z toho okamžitý, bude o niečo nižší?“ 
Mikuláš Dzurinda: „V konečnom dôsledku tie súradnice povedú k syntetickému jednému ukazovateľu. A podľa toho sa budeme rozhodovať. Máte pravdu, že by nebolo dobré, keby nerentabilita potenciálna dokončenia toho tretieho a štvrtého bloku išla na úkor kúpno-predajnej zmluvy. No ale to všetko sa bude, samozrejme, z toho materiálu dať vyčítať a budeme to ve, to posudzovať komplexne. Mali by sme tie dve témy tak trošku aj oddeliť a nesanovať, vlastne nedotovať dostavbu tretieho a štvrtého bloku tak, takou okľukou alebo, alebo fígľom. Lebo poníženie kúpno-predajnej ceny by bolo vlastne dotovaním tejto dostavby. Čo som v odpovedi vášmu kolegovi pred chvíľou vylúčil, alebo sa vyjadril tak, že to by, to by som nepodporil.“ 
Peter Višváder: „Ako sa pozeráte v tejto súvislosti na veľké protesty z rakúskej strany? Európa nám dáva za pravdu, ale predsa len je to náš sused a trošku aj riskujeme zhoršenie vzťahov.“ 
Mikuláš Dzurinda: „To slovo ste nie celkom trafili, pán redaktor. Nehovoril by som o protestoch. Povedal by som o otázkach. Ak zaznejú takéto vyhlásenia, povedzme bez prípravy tej zahran, zahranično-politickej pôdy, ako som pred chvíľou sa zmienil, no tak sa nečudujme. A ja neskrývam, že veľmi kamarátsky, priateľsky som pánovi Ruskovi povedal, že možno takticko-technologicky by som zvolil iný postup. Nevyčítal som mu to, len som mu povedal, že musí znášať riziká alebo byť pripravený aj na také témy, ktoré otvára potom zahraničie. Ľudovo by som to nazval, že predsa len vstúpil na tenký ľad, čo neznamená, že nemôže po tom ľade chodiť. Len treba byť trpezlivý, nenechať sa vyprovokovať, keď zaznie aj nejaký ostrejší tón, alebo ostrejší hlas. O protestoch nemôže byť ani reči zatiaľ. Boli len otázky, na tieto otázky sme dali odpovede. V zásade v tom obsahu ako sa tu medzi sebou rozprávame.“ 
Radovan Pavlík: „Myslíte si, že Slovensko by malo dostavať potom, v tom prípade jadrovú elektráreň aj v prípade nesúhlasu Rakúska? Ak sa rozhodnete tak po preštudovaní materiálov. Myslíte, že teda zahraničný partner, náš sused, môže zasahovať do rozhodnutí slovenskej vlády?“ 
Mikuláš Dzurinda: „To je práve ten tenký ľad, na ktorý sa aj ja napríklad, nerád dostávam. No vo vašej otázke bolo toho ak, príliš veľa. A ak by som prijal túto vašu hru, no tak neurobil by som Slovensku dobrú službu, lebo náš rozhovor si dnes vypočuje aj občan a novinár Rakúskej republiky a už sme v sebe. No a na čo to je dobré? To nič nerieši. Takýchto, keď je v otázke ak a keď je v tých, v tej otázke príliš veľa ak, to absolútne nič, ale absolútne nič nerieši. Dajme na stôl čísla, dajme na stôl dokument, tento dokument samozrejme prerokujeme zodpovedným spôsobom. Slušnosť káže, že aj so susedom, ak ho to vyrušuje, keď si idete postaviť prístavbu v rodinnom domku alebo si kúpite televízny, jak sa to volá?, satelitný tanier, no tak, keď ste dobrý kamarát so susedom a hlavne, keď chcete mať svätý pokoj, tak sa suseda opýtate, či náhodou mu ten tanier nezačína cloniť do záhrady. Alebo či tá prístavba mu náhodou nevrhá tiene na jeho folio, fóliovník. To je úplne normálne. Čiže, ak vieme, že v Rakúsku je veľmi silné hnutie proti nukleárnej energetike, tak zodpovedný sused povie tomu druhému, počúvaj, rozhodli sme sa, máme na to dobré dôvody, že ideme urobiť takúto investíciu. No ale nemusíš sa báť, nebude ti to ani tieniť, ani mraziť, ani zasahovať do tvojho územia a ani ťa nejako obmedzovať, ani ti to nebuchne na hlavu, lebo je to najmodernejšie, najlepšie na svete. Majú to Francúzi, majú to Kanaďania, majú to Briti, majú to iné vyspelé národy a je to to najmodernejšie a totálne bezpečné na celom svete. Ak budeme normálni, ak sa budeme takto normálne aj naďalej správať, to ak vaše bude absolútne, absolútne neaktuálne.“ 
Richard Kvasňovský: „Ostaneme pri týchto zahraničných otázkach. Pán premiér, čo by možno občanov tiež zaujímalo, tak to je budúcnosť hraničného režimu s Českou republikou, ktorú upravuje nová dohoda. Tá sa, žiaľ, v posledných dňoch nedostane na ratifikáciu do národnej rady, stiahli sme ju. Čo je dôvodom tohoto a vlastne, akým spôsobom sa táto otázka bude riešiť v najbližšom čase?“ 
Mikuláš Dzurinda: „Žiaľ vo vašej otázke by som nahradil chvalabohu a ja som ten, kto požiadal pána Hrušovského už na aprílovej schôdzi, aby sme to neratifikovali predtým, ako to bude ratifikovať Česká republika a ja som ten, ktorý požiadal ministra vnútra, a zahraničných vecí o to, že sme v stredu tento týždeň návrh hraničnej zmluvy novej s Českou republikou už stiahli z Národnej rady Slovenskej republiky. A predložíme to na ratifikáciu až vtedy, keď to bude ratifikovať Česká republika, v poslaneckej snemovni a v senáte. A na otázku prečo, odpoviem veľmi jednoducho. Lebo to nepotrebujeme. Pretože som hlboko presvedčený, že dnes, mesiac po vstupe Slovenska a Česka do Európskej únie, dva roky pred začlenením našich krajín do šenghenského systému začať osadzovať nejaké závory na slovensko-českých hraniciach, je pomerne trápne a ekonomicky absolútne zbytočné. Neskrývam, že vlastne už niekedy od roku ´94 bola táto téma aktuálnou a že sme vždy tak boli nútení vyhovieť českej strane, ktorá arge, argumentovala právnymi záväzkami voči Európskej únii. Opäť sme v tých susedských vzťahoch, á, é, rozumný sused sa snaží tomu druhému vyhovieť, pokiaľ ho to príliš neobmedzuje a nestojí to peniaze. A to bol príbeh tejto hraničnej zmluvy. Vždy sme boli pod istým tlakom a žiadosťami, aby sme teda aspoň administratívne a, a na úrovni dohôd tomu nebránili, tak sme sa aj správali. Ale, nemali by sme urobiť tú chybu, že to, čo nepovažujeme za perspektívne a dobré, budeme ratifikovať skôr ako Česká republika. Ja si myslím, že občania, ktorí žijú na slovensko-českom pomedzí to naozaj nepotrebujú. Že im to bude komplikovať život, že to bude znepríjemňovať, že to vyvoláva zbytočné otázky, zbytočné napätie. Dnes, keď sme obe krajiny v Európskej únii, je naozaj úplne jasné, že za chvíľu budeme aj v Šenghene, že teda odpadnú nielen colníci, ale aj pasováci, že na jednej strane budeme aj naďalej zvrchovanými štátmi, hranica bude jasná, ale aby sme tam osadzovali závory, to sa mi zdá už teraz nekultúrne a, a vyhadzovanie peňazí do vzduchu. Preto sme to stiahli, preto si počkáme, lebo česká snemovňa prerušila rozpravu, tam je pomerne horúco okolo tejto téme. Politické spektrum je rozdelené, no tak predsa nebudeme veci, o ktorej si nemyslím, že je zmysluplná, tým, že to bude Slovensko ratifikovať ako prvé.“ 
Peter Višváder: „To je jasné, ale pán premiér, predsa len, nebolo tam nedostatok diskusie s českými susedmi? Ja teraz zase  predpokladám, by sa pýtali tí ľudia v pohraničí, pretože tie bariéry sa tam nainštalovali...“ 
Mikuláš Dzurinda: „Áno.“ 
Peter Višváder: „Ale oni s tým jednoducho v reálnom živote denne s tým zápasia.“ 
Mikuláš Dzurinda: „Neviem, či sa nainštalovali, ale...“ 
Peter Višváder: „Boli tam aj...“ 
Mikuláš Dzurinda: „... hrozí...“ 
Peter Višváder: „.. z televízie...“ 
Mikuláš Dzurinda: „.. a hrozí, ale hrozí inštalácia. No, áno, tá otázka je veľmi, veľmi logická a korektná a ja neskrývam a otvorene hovorím o našom postoji. Nikdy sme s tým nesúhlasili alebo neboli sme my jej aktérmi alebo iniciátormi, ale v tých prívstupových rokovaniach o privstúpení Slovenska do Európskej únie Česká republika to nastoľovala a veľmi, veľmi razantne a nástojčivo argumentujúc ich záväzkami voči Európskej únii. Riskovať zhoršenie politických vzťahov tiež by pre našu krajinu nebolo najlepším riešením.“ 
Peter Višváder: „Áno, ale viete, človek sa opýta, urobila naša diplomacia všetko pre to, aby k tomu nedošlo?“ 
Mikuláš Dzurinda: „Áno, urobila naša diplomacia všetko pre to, ešte s kolegom Zemanom som sa, som sa tomu bránil. Viete, že sme vyrokovali nulu pri delení majetku. Veľa pozitívnych vecí sa nám podarilo s kolegom Zemanom. Ale neskrývam, že toto sa mi nepodarilo. Nepodarilo sa mi odhovoriť Zemana od toho, že pôjdu za touto dohodou. No ale ešte, ešte to nie je u konca, ako to vidíte. My sme, my sme boli vždy argumentačne jasní. A nenachádzali sme odozvu. Teraz, ja sa tomu aj celkom teším, dúfam, že nezasahujem do suverénnych vecí susedného štátu, ktorý má veľmi, veľmi rád, ale teraz sa teším, že tak trošku sa zobúdza táto diskusia práve na českej strane. My to naozaj nepotrebujeme. Ja som to povedal v senáte, ktorý viedol pán Pitthart, hovoril som veľmi otvorene, veľmi jasne a nie prvýkrát. Povedal som to Zaorálkovi, keď som navštívil cez poslaneckú snemovňu a dokonca neskrývam, že som kolegovi Špidlovi navrhol, nech to stiahne aj on a nech sa na to ešte raz zodpovedne novými očami pozrieme. No ale opäť. Sme susedia a viete, ako keď niekto tvrdí, že má právne záväzky, a ak ich nenaplní, tak bude pokutovaný. Ja mu predsa nepôjdem do aktovky, aby som sa mu pozeral na právne záväzky. Chceme mať s Českom tie najlepšie vzťahy, chvála pánu bohu, ich také máme dnes, lepšie neboli, tak už sa snažíme pohybovať viete, medzi tými dvomi mantinelmi. Ale myslím si, že teraz je to v takej normálnej rovine ako má byť. Na českej strane si naplno uvedomím, že toto je problém. Začínajú si klásť otázky, či tie peniaze vyhadzované na závory majú zmysel, či takto trošku trápiť ľudí je zmysluplné práve dnes, keď sme v EÚ a pred vstupom do Šenghenu a to je dobre. Sám som zvedavý ako tá debata či už v poslaneckej snemovni alebo v senáte Českej republiky prebehne.“ 
Richard Kvasňovský: „Ešte by som sa v krátkosti dotkol témy európskej ústavy, pán premiér, pretože o niekoľko týždňov, v polovici júna bude summit európ, Európskej únie a tam bude táto téma číslo jeden. Jednou zo súčastí, momentálne európskej ústavy je právo veta pre členské krajiny, napríklad v daňovej oblasti práve v tejto súvislosti nás kritizuje Nemecko a Francúzsko. Nielen nás teda, ale aj ostatné novoprivstúpené krajiny do Európskej únie kvôli daňovému dumpingu. Hrozí podľa vás riziko, že by sa táto otázka toho, toho práva veta mohla nejakým spôsobom nastoliť, že by sa eventuálne mohlo zrušiť, že by sa, že by došlo k nejakej harmonizácii priamych daní v rámci Európskej únie?“ 
Mikuláš Dzurinda: „Myslím, že právo veta neni, právo veta nehrozí. Tak ako sa rozprávam s kolegami, nedávno tu bol premiér fínsky, švédsky, teraz som bol v Čechách, Berti Ahern, teraz tu bol predseda Írska, ktoré predsedá Európskej únii. Myslím si, že to nehrozí. Že uchováme kompetencie v daňovej oblasti na národnej úrovni a prípadne, ak by išlo o harmonizáciu ako ste povedali vy, tak sa môže udiať, udiať iba konsenzom. To znamená, súhlasom všetkých. Neskrývam, že dane nepustíme na rozhodovanie kvalifikovanou väčšinou. Málokedy používam hranatý a tvrdý pojem, ale toto jednoducho nepustíme. Nepustíme to preto, lebo aj slabší a menej vyspelí majú právo dobiehať silnejších a vyspelejších. Nepustíme, lebo neskrývam, že teraz je naším hlavným programovým cieľom dobiehať tých najlepších. Ako ich máme dobiehať, ak nemáme mať inštrumenty? Daňová politika, to je aj riziko. Ja si vždy budem pamätať, koľké desiatky hodín som strávil v ťažkých rozhovoroch s Miklošom, s Kaníkom a inými. Ideme, nejdeme. A ak áno, koľko? 22, 20, 19? Riskujeme, netvrdím, že neriskujeme. Ešte mnohí nám dodnes neveria, že sa to negatívne neodzrkadlí na príjmoch štátneho rozpočtu a budeme mať potom problémy financovať niektoré veci obligatórne, ktoré musia byť. To je riziko podnikania. Ale bez rizika, bez zdravého rizika potom by sme nikdy nemali šancu sa postupne vyrovnávať Nemcom, Francúzom. No ale ako potom, to by sme sa mali v tej Európe rozvíjať? Takto som vám argumentoval a ja to poviem nahlas, neskrývam, že povedzme šéfku opozície nemeckej CDU pani Merkol sme s pánom Miklošom presvedčili a CDU nás za to nekritizuje ani kritizovať nebude. Pretože argumenty sú na našej strane. Nejde o žiaden dumping. A po ďalšie, aj tak politicky. No tak to pre Nemcov je výhodnejšie, že budú sto rokov doplácať na Slovákov? Nebude pre Nemcov výhodnejšie, keď sa aj my pozviechame rýchlejšie a staneme sa skôr čistými platcami ako čistými odberateľmi? Veď toho, tohoto roku to činí, áno, tohoto roku 17 miliárd korún budeme čerpať čistého z európskych fondov. A pritom vieme, že za dverami čaká Rumunsko, Bulharsko, Chorvátsko, verím, že časom aj Srbsko a Čierna Hora a nebojím sa povedať, že verím, že časom aj Ukrajina. No ale o to skôr by nám všetkým malo záležať, aby také krajiny ako Slovensko, Česko, Poľsko, Maďarsko, Slovinsko, Estónsko mali mať nástroje, na základe ktorých sa pozviechajú skôr, nebudú dlhé roky z toho spoločného čerpať, ale príde skôr tá doba, keď budeme schopní byť solidárni aj s tými krajinami, ktoré budú na tú solidaritu odkázané.“ 
Richard Kvasňovský: „Už len paradoxne toto tie vyspelé štáty ako Nemecko, Francúzsko používajú ako argument na to, aby sa pri rokovaní o rozpočte na to najbližšie obdobie v Európskej únie ich príspevky krátili, respektíve, neboli také ako, ako sú teraz.“ 
Mikuláš Dzurinda: „Náš postoj je veľmi, veľmi jasný v tomto smere. Konzultujeme ho aj vo formáte vyšehrádskej štvorky, konzultujeme ho aj vo formáte krajín rovnako početných alebo nepočetných. Viete, Európska únia je preto pekná, že to nie je Zväz sovietskych socialistických republík, kde jeden diktuje a ostatní držia, pusu a krok. Toto naozaj skončilo. Dnes je náš hlas počuť rovnako silno ako hlas nemeckého kancelára, pána prezidenta Chiraqua a iných. A ubezpečujem vás, že takto sa už v Európskej únii správame. Máme svoj názor, máme svoje priority, máme svoje argumenty a keď sa rozprávame práve o týchto veciach, dovolím si povedať, trošku neskromne, že toto uhájime. Toto uhájime, lebo argumenty a fa, fakty sú na našej strane.“ 
Richard Kvasňovský: „Čas vyhradený pre dnešnú diskusnú reláciu sa naplnil. V sobotných Dialógoch s predsedom vlády Slovenskej republiky Mikulášom Dzurindom diskutoval zástupca šéfredaktora denníka Národná obroda Peter Višváder, redaktor tlačovej agentúry SITA Radovan Pavlík a Richard Kvasňovský. Dopočutia pri ďalších spravodajských reláciách.“ 
Mikuláš Dzurinda: „ Dopočutia!“ 
Peter Višváder: „ Dopočutia!“ 
Radovan Pavlík: „ Dopočutia!“

6.6.2004
11:55 O päť minút dvanásť
MODERÁTOR: Ivan Janda
6.6.2004    STV1    str. 02   11:55 O päť minút dvanásť
            
MODERÁTOR: Ivan Janda HOSTIA: Mikuláš Dzurinda, premiér a predseda SDKÚ, Pavol Hrušovský, predseda NR SR a predseda KDH, Róbert Fico, predseda strany Smer, Vladimír Mečiar, predseda ĽS-HZDS 
Ivan Janda: „Dobre. Takže, poďme sa pozrieť na to, ako to reálne vyzerá s počtami v opozícii a v koalícii po prvom príspevku.“ 
Obrazová informácia

Vládna koalícia stále nemá parlamentnú väčšinu a podporu pre svoje reformné zákony získava individuálne pri rokovaniach s nezávislými poslancami. Stále sa uchádza aj o hlasy Slobodného fóra. Lídri sa ale zároveň dohodli, že nebudú podpisovať dodatky ku koaličnej zmluve. Potvrdili, že dohodu pri dôležitých zákonoch budú hľadať aj bez písomných záruk. Líder ANO dokonca povedal, že takzvanú kvázi krízu koalícia zvládla. Slobodné fórum odmietlo v parlamente reformu zdravotníctva a podľa niektorých analytikov, tak definitívne prešlo do opozície. Opozícia ale stále nemá jasnú väčšinu. Očakáva sa totiž rozštiepenie klubu nezávislých poslancov. Šéf klubu totiž obvinil  niektorých svojich poslancov z kolaborácie s vládou.  
Ivan Janda: „Pán Dzurinda, už niekoľko mesiacov  je vládna koalícia v menšine. Podľa mnohých analytikov, údajne už ani nehľadáte podporu pre väčšinu. Dá sa vládnuť teda v menšine? Ako to je s tým hľadaním väčšinovej podpory?“ 
Mikuláš Dzurinda, premiér a predseda SDKÚ: „Hľadáme väčšinovú podporu. Ak by tomu tak nebolo, tak by sa nám nepodarilo posunúť do druhého čítania šesticu zákonov pre reformu zdravotníctva. A keby tak nebolo, tak by sa nám nepodarilo rozhodnúť pozitívne o reforme súdnictva. Zhodou okolností na tomto príklade je vidno, že tú podporu hľadáme stále u Slobodného fóra, lebo si myslím, že máme na to morálne právo. Právo, ktoré sa opiera o politický mandát, o vernosť politickému mandátu. A zároveň, že samozrejme, nevylučujeme a hľadáme podporu aj u nezávislých poslancov. Zákony, ktoré sa týkajú reformy zdravotníctva sa nám podarilo posunúť do druhého čítania s pomocou nezávislých poslancov, ale vzápätí bolo hlasovanie o reforme justície a tú sa nám podarilo zase podarilo posunúť v spolupráci so Slobodným fórom. Takže, to sú konkrétne dôkazy, celkom aktuálne posledné dôkazy, že sa o takúto podporu uchádzame, pretože máme záujem maximálne naplniť náš vládny program.“ 
Ivan Janda: „Pán Hrušovský, tá reforma súdnictva to je agenda kresťanských demokratov. Tam skutočne ste získali podporu Slobodného fóra, ale ja si dovolím použiť slová pána Bugára, ktorý tu síce nie je. On hovoril, že Lipšic, pán minister Lipšic mal väčšiu  šancu na rokovania so Slobodným fórom ako SDKÚ, pretože aspoň tá averzia tam nie je – koniec úvodzoviek. Takže, ako to? Hľadáte individuálne strany, vláda? Ako to je dnes?“ 
Pavol Hrušovský, predseda NR SR a predseda KDH: „Treba povedať, že tá situácia je naozaj veľmi vážna, zložitá a komplikovaná. Ja by som ju vôbec nezľahčoval. Posledná schôdza národnej rady ukázala, ako ťažko sa dopracovávame k dobrým dohodám. Ja by som nezľahčoval tú situáciu tak, že sa nám darí. Aj napriek tomu, že sme dokázali schváliť reformné zákony pána ministra Zajaca do druhého čítania, ale sám som na vlastnej koži zažil, ako bolo ťažké dopracovať sa, pán premiér, k schváleniu súdnej reformy. A tam by som ťa chcel trošku poopraviť a poprosiť, aby si dodržal to, čo si sľúbil, že budeš rovnako vyjednávať za všetkých ministrov, nielen za niektorých. Totiž ty si pre tú súdnu reformu neurobil až tak veľa. Naozaj som úmorne rokoval a dlho s poslancami Slobodného fóra, lebo tam, tak ako si ty povedal, vidím najväčšiu šancu na to, že budú podporovať niektoré vládne návrhy zákonov. A tak som aj urobil. Stojí to za to a budem to robiť aj do budúcnosti.“ 
Ivan Janda: „Dá sa súhlasiť so slovami pána Bugára, že teraz v podstate si musíte rozdeliť kto, kde hľadá podporu?“ 
Pavol Hrušovský, predseda NR SR a predseda KDH: „Áno. Len by bolo veľmi zlé, keby sme to robili individuálne a nedokázali by sme niesť zodpovednosť práve tam, kde tú zodpovednosť cítim  najväčšiu.“ 
Ivan Janda: „Krátka reakcia, pán premiér, potom dáme slovo aj opozícii.“ 
Mikuláš Dzurinda, premiér a predseda SDKÚ: „Trošku ma prekvapuje predseda KDH, lebo mali sme koaličnú radu a nič také si mi tam nepovedal. Prekvapuje ma to aj preto, že pán minister a vicepremiér Lipšic sa mi vzápätí po schválení zákonov poďakoval za podporu. Asi vedel prečo.“ 
Pavol Hrušovský, predseda NR SR a predseda KDH: „No neviem. Ja som nevedel, že si ty niečo pre schválenie reformy urobil. Viem, že rokoval o reforme so Slobodným fórom, ale pre pána ministra Zajaca. Viem, že...“ 
Ivan Janda: „Prejdeme na druhú stranu opozičnú, ak dovolíte.“ 
Pavol Hrušovský, predseda NR SR a predseda KDH: „Nie, nie, nie. Pán redaktor, lebo to je vážna vec, preto lebo zdá sa mi, že niekedy ako keby sme zľahčovali tú situáciu. Ten, kto nie je v parlamente, nevie kde sa dnes preniesol politický zápas. A ten sa preniesol na pôdu parlamentu. Ako by sme tu zľahčovali tú situáciu vo vláde vy prerokovávate veľmi ľahko tie zákony. To, čo v parlamente trvá niekedy týždne, vy to schválite v priebehu hodiny. Ale ja by som bol veľmi rád, keby sme sa nad týmto zamysleli. Záleží mi na tejto koalícii, záleží mi na reformách. Budem to robiť, oplatí sa to robiť, ale musíme poctivo a zodpovedne každý ku každému pristupovať rovnako.“ 
Ivan Janda: „Krátka reakcia.“ 
Mikuláš Dzurinda, premiér a predseda SDKÚ: „Ja veľmi súhlasím, ale keď hovoríš, že si nevedel, čo som pre túto reformu urobil, tak bolo treba sa opýtať. Mňa alebo pána predsedu poslaneckého klubu Horta. Veľa sme urobili aj pre to, aby prešli zákony pre reformu justície.“ 
Pavol Hrušovský, predseda NR SR a predseda KDH: „To hlasovanie je jasným obrazom, ale prosím.“ 
Ivan Janda: „Páni, dovoľte, aby sme nediskutovali len na jednej strane.“ 
Mikuláš Dzurinda, premiér a predseda SDKÚ: „Ale veď so Slobodným fórom sme rokovali.“ 
Pavol Hrušovský, predseda NR SR a predseda KDH: „Ale  nie o súdnej reforme.“ 
Ivan Janda: „Páni vy sa usmievate. Páni, dovoľte. Opozícia, vy sa obaja usmievate. Vidíte, že tá jednota v koalícii vlastne nie je prezentovaná ani verejne v tomto štúdiu. Napriek tomu, ale ani opozícia nie je schopná prelomiť túto v úvodzovkách povedzme nejednotnosť. Pán Fico, čím to je? Nemáte takisto väčšinu.“ 
Róbert Fico, predseda strany Smer: „Ale veď my sme ani nikdy netvrdili, že väčšinu máme, pán redaktor. Čo povedal nedávno pán Hrušovský v jednej televíznej relácii je svätá pravda, ja si za tými slovami takisto stojím, keď rozdeľujú poslancov na dve kategórie. Na kategóriu poslancov vládnej koalície, ktorí podporujú vládny program z presvedčenia a na kategóriu poslancov, ktorí podporujú vládny program z iných dôvodov ako z presvedčenia. Táto definícia je úplne presná a dnes môže fungovať vládna koalícia iba preto, že kupuje poslancov, ktorí odišli buď z tábora vládneho, alebo z tábora opozičného. Záver je...“ 
Ivan Janda: „Ja sa ale dovolím opýtať, kam radíte napríklad Slobodné fórum, lebo to je strana, ktorá...“ 
Róbert Fico, predseda strany Smer: „Ale to sa treba spýtať Slobodného fóra, ja tu nie som na to, aby som...“ 
Ivan Janda: „Nerokujete s nimi?“ 
Róbert Fico, predseda strany Smer: „My sa stretávame takisto ako s každou inou politickou stranou, ale Slobodné fórum sa musí definitívne vyprofilovať, že či je opozičná alebo vládna strana. Ale to je naozaj otázka na nich a nie na mňa. Ja by som ale urobil...“ 
Ivan Janda: „Dobre. Je HZDS jednoznačne opozičnou stranou? Tam už sa viete dohodnúť? Medzi vami nie je spor?“ 
Róbert Fico, predseda strany Smer: „Ja by som rád, pán redaktor, povedal aspoň dve súvislé vety, ak môžem.“ 
Ivan Janda: „Dobre. Samozrejme, môžete.“ 
Róbert Fico, predseda strany Smer: „Mali možnosť aj kolegovia z vládnej koalície. Z toho, čo na úvod bolo otvorené treba urobiť niekoľko záverov. Prvý záver, a to sa stotožňujem s pánom Hrušovským je, že vládna koalícia funguje len preto, lebo sa kupujú poslanci či už z opozičného alebo vládneho tábora. Tí, ktorí prešli do statusu nezávislého poslanca. Druhý záver jednoznačný, a ten myslím, už potvrdil aj pán predseda Hnutia za demokratické Slovensko, je, že opozícia nemá dnes 76 hlasov, preto nemá dnes logiku podávať žiadne návrhy napríklad na odvolávanie ministrov alebo vlády, lebo 76 poslancov nie je k dispozícii. Po tretie, ukazuje sa, že ak opozícia chce pracovať spolu, musí prichádzať s témami, kde nie je potrebná 76. Aj preto ja napríklad veľmi vítam, že došlo k zhode medzi poslaneckým klubom Smeru a HZDS ohľadne mimoriadnej schôdze, ktorá sa týka reformy verejnej správy. Takýto návrh bude podaný v krátkom čase. Myslím si, že pán predseda už je o tom informovaný. Čo je pre mňa najpodstatnejšie, ak môžem povedať je, že v tomto chaose, ktorý v parlamente je, je potrebné ukazovať cez konkrétne politické strany kde sú zaradené. Ja iba za Smer môžem hovoriť, za nikoho iného, že sme naďalej ukázali, že sme štandardná opozičná strana. Dokončím tú vetu, a že pri dôležitých veciach, kde máme rozdielny názor ako má vládna koalícia, tak naozaj hlasujeme ako opozícia. Ale tam, kde treba niektoré veci podporiť, konflikt záujmov, zákon o preukazovaní pôvodu majetku, ale sú aj iné návrhy zákonov, ktoré prichádzajú aj z dielne vlády, ktoré ak nie sú myslím konfliktné, tak automaticky ich strana podporuje.“ 
Ivan Janda: „Pán predseda, nechcem to zľahčovať, ale dlhé súvetia máte.“ 
Róbert Fico, predseda strany Smer: „Takže, myslím si, že v danom okamihu ten chaos je evidentný a ja som svoje pozície na úvod povedal.“ 
Mikuláš Dzurinda, premiér a predseda SDKÚ: „Môžem sa opýtať?“ 
Ivan Janda: „Chcel by som dať slovo aj pánovi Mečiarovi. Potom prejdeme ďalej do tej diskusie. Chcem sa opýtať aj na vašu spoluprácu so Smerom, na tú jednotnosť v opozícii. Vy ste v období tých posledných týždňov poskytli veľký rozhovor Novému dňu, ale tam ste hovorili o spolupráci so Smerom takisto dosť otvorene. Nazvali ste, ak to mám presne citovať, neprijímam pravo-ľavé blúznenie Smeru totožné s bývalou SDĽ. Spochybnili ste postoje Smeru, podľa ktorých Smer chce ísť proti Dzurindovi, ale nechce nedôveru ani jednému členovi vlády. Tak, ako to vlastne je so spoluprácou v rámci opozície?“ 
Vladimír Mečiar, predseda ĽS-HZDS: „Som rád, že tu takto sedíme, lebo už sme doma. Načo tu bude opozícia, keď oni dvaja si stačia a vyvadia sa na celú hodinu. Načo sa budeme my tváriť ako opozícia, keď v skutočnosti reálnou opozíciou nie sme. Ja neviem pán Dzurinda, ako dosahujete tých 76 hlasov, ale to čo ste urobili s pánom Ficom považujem za zázrak. Už nechce predčasné voľby a nechce odvolávať členov vlády.“ 
Mikuláš Dzurinda, premiér a predseda SDKÚ: „Naozaj nechce?“ 
Vladimír Mečiar, predseda ĽS-HZDS: „Tak to hovorí. Pokiaľ ide o otázky politické, ktoré tu z toho vyplývajú, tak pre mňa je takýto záver. Prvý – to, čo sa deje a spôsob akým sa deje momentálne predtým  pred prezidentskými voľbami, eurovoľbami. To prejde. Z toho potom vznikne vážna situácia ako ďalej a táto téma bude znovu prvoradá na Slovensku. A tá prvoradosť vyplýva aj pre nás z niektorých záverov, ktoré nemôžme akceptovať. Nemôžme akceptovať, že ľudia nepotvrdení voľbami bez legitimácie občianskej, majú rozhodovať podstatnou mierou a podstatným spôsobom o politických veciach. Neorganizované skupiny majú získavať politickú výhodu a prioritu. Strany sú potláčané v parlamente a výhodu získava ten, kto si urobí z mandátu živnosť. Toto nie je cesta. Ak sa snažíte uchovať 76 tak, že sa o tieto skupiny opierate, nemáme tam spoločnú cestu a naša miera kritičnosti k takémuto politickému spôsobu stabilizácie musí byť väčšia, pretože nevyžaduje sa len to, aby nás bolo 76 v parlamente, ale by sa väčšina ľudí stotožnila a bola ochotná podporiť politiku vlády. Druhá – pokiaľ ide o opozíciu, tak pre pána Ficu je tu jedna otázka. 82 nás sa v parlamente hlási k opozícii otvorene. Ale vládna koalícia, ktorá je menšinová, má predsedu parlamentu, podpredsedu parlamentu, väčšinu predsedu výborov, väčšinu podpredsedov výborov. Tak, keď nás je 82 v parlamente, tak skúsme aspoň v jednej vete, že v tom parlamente budeme upratovať, a že teda tá reálna opozícia si povie, že teda chce mať reálny politický vplyv. Aspoň na tomto jednom sa dohodnime. Pokiaľ ide o našu spoluprácu na úrovni vedení strán neexistuje. Na úrovni politických klubov čiastočne. Takže, ak budete ochotní v tomto smere spolupracovať, tak áno. Pokiaľ pôjdete svojou cestou, je to vaša cesta. Nie je to celkom naša cesta. Vidíme chyby, ale ak s vami polemizujeme, tak to  nie preto, že vás chceme ponížiť, ale preto, že vám treba pomôcť a povzniesť  aj nad niektoré vlastné slabosti.“ 
Ivan Janda: „Dobre. Trochu to zdynamizujeme. Pán premiér, potom pán Fico môže reagovať.“ 
Mikuláš Dzurinda, premiér a predseda SDKÚ: „Nemôžem nechať zabudnúť tú jednu vetu, ktorú zopakoval pán poslanec Fico a chcem sa teda priamo opýtať. Kto, koľko, komu zaplatil za hlasovanie v národnej rade? Teraz je tu priamy prenos, prosím ťa, povedz.“ 
Róbert Fico, predseda strany Smer: „O kupovaní poslancov v rámci národnej rady hovoria predovšetkým pán predseda a priamo ľudia z vládnej koalície. Stačí, ak si spomenieme na vyhlásenia predsedu SMK pána Bugára, ktorý hovoril o konkrétnej situácii v súvislosti s pani Plhákovou. Pán Hrušovský veľakrát naznačuje, že je veľmi zlé, ak sa individuálne rokuje s nezávislými poslancami, a že sa im ponúkajú rôzne výhody. Ukazuje sa, že niektorí poslanci sú na zoznamoch rôznych významných predstaviteľov do budúcnosti. Mám teraz na mysli trebárs pána Nemcsicsa. Pri vašej návšteve v Poprade ste sľúbili pánovi Dankovi krátko pred hlasovaním o štátnom rozpočte, že dostane nejaké peniaze na športovú halu. Sú tu konkrétne príklady, ktoré jasne naznačujú, že s nezávislými poslancami sa naozaj pracuje takýmito metódami a takto to nemôže dlhodobo fungovať.“ 
Ivan Janda: „Krátka reakcia, jedna, druhá strana. Dostanete ešte slovo, pán predseda.“ 
Mikuláš Dzurinda, premiér a predseda SDKÚ: „Chcem zásadným spôsobom vyhlásiť, že pán poslanec Fico klame. Pretáča veci, dáva veci do  nenáležitých súvislostí. Nepovedal ani jeden prípad, že by niekto si kupoval hlasovanie poslanca v národnej rade. Toto kategoricky odmietam. Si právnik, ak máš takéto informácie, si povinný konať tak ako zákony v tomto štáte ukladajú. Ale pravda je niekde inde.“ 
Ivan Janda: „Pán Hrušovský.“ 
Pavol Hrušovský, predseda NR SR a predseda KDH: „Ja by som len krátko zareagoval na pána predsedu Mečiara. Pán predseda,  občania mali možnosť vyjadriť nevôľu tejto vláde pri konaní referenda. Neurobili tak, takže táto vláda má legitímny mandát pokračovať vo vládnutí ďalej. Druhá vec je strata väčšiny v parlamente. To je druhá vec. Vy tu narábate s dvomi kategóriami politickými, ktoré navzájom nesúvisia. Naozaj táto vláda má mandát ďalej vládnuť. To, že akým spôsobom sa dopracováva táto vládna koalícia k väčšine, to už je druhá vec. A ešte k tomu kupovaniu. Ja si myslím, že trošku sme zvulgarizovali tento pojem kupovanie. Nie je to, ľudia si myslia, že snáď za peniaze kupujeme alebo kupuje niekto poslancov na hlasovanie. To nie je tak. Ale chodiť a sľubovať čističky alebo športové haly alebo iné výhody poslancom, to je pravda. Veď takto sa to verejne aj v niektorých rozhovorov v novinách odprezentovalo, že nič na tom zlé nie je a ktorýkoľvek poslanec lobbuje, respektíve ak ktorýkoľvek poslanec sa uchádza o nejaký príspevok pre svoju obec alebo pre svoje mesto. Ja si len kladiem otázku, kde je mimo tých 150 poslancov ďalších tých 2540 obcí a miest, ktoré svojich poslancov v parlamente nemajú. Ale tým nechcem povedať, že ak by som mal informácie o kupovaní, tak by som určite konal tak, ako konať mám. Ja stále vidím platformu na otvorený korektný dialóg, nie na nejaké konšpiratívne stretávanie sa s poslancami. Budem tak robiť ďalej, tak ako som na začiatku povedal, v záujme poctivého vládnutia až do konca tohto volebného obdobia, plnenia programu a budem rokovať s poslancami, pán predseda, tými, ktorí odišli z tvojho poslaneckého klubu, na prvom mieste.“ 
Ivan Janda: „Pán Fico, ja sa ešte opýtam doplňujúcu otázku. Tie vaše podozrenia sú aj v rovine trestnoprávnej? Alebo súhlasíte skôr s tým, čo hovorí pán Hrušovský, že je to akýsi nie celkom etický lobbing? 
Róbert Fico, predseda strany Smer: „Myslím si, že tú otázku, ktorú postavil pán predseda na mňa, by ma teraz obrátiť na predsedu Kresťanskodemokratického hnutia.“ 
Ivan Janda: „Boli tu dve rôzne veci. Jedna vec je kupovanie, druhá vec je istý lobbing.“ 
Róbert Fico, predseda strany Smer: „Ale veď ak hovoríme o kupovaní poslancov, tak máme naozaj na mysli také narábanie s poslancami, že im poskytujeme alebo ponúkame určité výhody peňažného, nepeňažného charakteru, na základe ktorého sú pripravení hlasovať. Pán redaktor, chápem ak odíde z vládnej koalície poslanec a stane sa z neho nezávislý poslanec a ad hoc podporuje vládu Slovenskej republike. Chápem to. Ale nerozumiem ako môže niekto odísť z opozície, stane sa z neho nezávislý poslanec a tento poslanec podporuje program vlády Slovenskej republiky. Keď sa spýtam takého poslanca a robím to často, pán poslanec, prečo ste alebo prečo si hlasoval za tento vládny návrh zákona, veď pochádzaš z opozície, ktorá vždy tvrdila, že má iný názor na toto, len sklopí oči a nič nepovie. Čiže vlastne moje slová potvrdil teraz predseda Kresťanskodemokratického hnutia.“ 
Ivan Janda: „Skúsme len krátku reakciu.“ 
Pavol Hrušovský, predseda NR SR a predseda KDH: „Ale nič iné nám nezostáva, len sa trápiť v tom parlamente.“ 
Ivan Janda: „Dobre. Krátka reakcia, pán predseda, a potom sa opýtame pána Mečiara.“ 
Mikuláš Dzurinda, premiér a predseda SDKÚ: „Je mi trošku ľúto, že diskutujeme nie o celkom dôstojných témach, ale zase nemôže dopustiť, aby sa vytváral obraz, že poslanci hlasujú na základe toho, že im niekto niečo dáva. Aj tvoji poslanci presadzujú záujmy regiónov, v ktorých žijú. Je to veľmi prirodzené. Ale doplním to. Nie je pravda, že za peniaze, nie je pravda, že hlasujú za nejaké výhody. Ani raz som nebol konfrontovaný s požiadavkou tak, že budem hlasovať ak. Toto je vylúčené, toto je nonsensné. Ale úplne normálne a prirodzené je, že poslanci presadzujú záujmy regiónov, v ktorých žijú. Aby to bolo medzi nami jasné. Ani za peniaze, ani za nijaké iné výhody.“ 
Ivan Janda: „Dovoľte, pán Mečiar, nezapájate sa do tejto diskusie, ale svojim spôsobom sú to poslanci do veľkej miery, ktorí prešli do parlamentu práve na vašej listine. Súhlasíte s tým, čo hovorí pán Fico, alebo skôr je to naozaj o tom, že presadzujú svoje regionálne záujmy títo teraz nezávislí poslanci?“ 
Vladimír Mečiar, predseda ĽS-HZDS: „Nezávislí sú nezávislí. To je nie je HZDS. Pokiaľ ide o reformu súdnictva, chcem dať odkaz Novomešťanom a ďalším. Súdy vám vrátime po najbližších voľbách. Kresťanskí demokrati urobili chyby. Pokiaľ ide o otázku, ktorú ste postavili ako všeobecnú podporu vlády, vláda nemá občiansku podporu a z referenda takýto záver nemôžte vyvodiť. Referendum je neplatné. Nepovedalo áno, ani nie. Ak zoberiem počet tých, ktorí povedali áno, tak je väčšia pravdepodobnosť, že nie. Pokiaľ ide o referendum, boli tam hrubé chyby iniciátorov, prečo sa niektoré veci stali takto, ale to neznamená, že vláda občiansku podporu dosahuje. Vláda nečelí protestom občianskym. To je jediná pravda dneska. Pokiaľ ide o politickú podporu, tá je v demokratickom systéme postavená na zastupiteľskom. Koho zastupujú tí, o ktorých sa tu dneska vadíme a ktorých podporu hľadáte. Prečo nehľadáte podporu a stabilizáciu v oficiálnych štruktúrach? Prečo 28 mesiacov má byť celé  Slovensko stresované takými narážkami aké si sami medzi sebou robíte vašimi odkazmi cez médiá? Situácia vo vládnej koalícii, ktorá obsahovo je v mnohom protichodná. Dobre, predseda vlády dosahuje zatiaľ väčšinu. Ale za tú vládnu koalíciu zodpovedá aj predseda parlamentu, zodpovedá aj podpredseda parlamentu, zodpovedá aj podpredseda vlády a minister hospodárstva. Čiže tá spoločnosť alebo zodpovednosť je spoločná, ale 28 mesiacov Slovensko nemôže byť v tomto stave, tým viacej, keď bude čeliť teraz ďalším novým vážnym výzvam a napätiam, ktoré prichádzajú. Preto ja vás nabádam k rokovaniam tak, aby sa stabilizovala politika. Nie, aby sa stabilizovalo 76 hlasov ad hoc v parlamente. Pokiaľ ide o otázky, či to bolo tak alebo tak, dokazovať si teraz a vyvracať možno na jednu i na druhú stranu, ale ide mi o systém v tom smere, že nech sa stabilizuje ľudovláda, demokracia.“ 
Pavol Hrušovský, predseda NR SR a predseda KDH: „Teda, čo máme robiť, podľa vás, pán predseda?“ 
Vladimír Mečiar, predseda ĽS-HZDS: „Rokujte s týmito dvomi partnermi o stabilizácii situácie.“ 
Pavol Hrušovský, predseda NR SR a predseda KDH: „Lebo vy ste to povedali takým nezrozumiteľným spôsobom – ľudovláda.“ 
Vladimír Mečiar, predseda ĽS-HZDS: „Ako komu. Zoberte si ústavu a zistíte, že tam je Slovenská republika demokratickým štátom.“ 
Ivan Janda: „Páni, dovolím si teraz slovo zobrať ja, ak mi to dovolíte. Uzavriem túto prvú tému veľmi jednoduchou otázkou. Ako sa dá pokračovať v reformách? Vy ste povedali, pán premiér, že už do veľkej miery sú ukončené, ale stále je tu reforma kresťanských demokratov, ktorá sa týka vysokého školstva, povedzme.“ 
Mikuláš Dzurinda, premiér a predseda SDKÚ: „Je to reforma vlády.“ 
Ivan Janda: „Reforma vlády.“ 
Mikuláš Dzurinda, premiér a predseda SDKÚ: „Je to reforma vlády. Myslím, že sa fetišizuje skutočnosť, že sme v menšinovom postavení. Od druhej svetovej vojny jedna tretina demokratických vlád v Európe vládla menšinovo. Je úplne bežné, úplne prirodzené že sú vlády, kde hneď po voľbách sa vytvorí politická formácia, ktorá povie, že v tejto kompaktnej formácii sme ochotní vládnuť menšinovo.“ 
Ivan Janda: „Jednoduchá otázka. Ste schopní dovládnuť do konca?“ 
Mikuláš Dzurinda, premiér a predseda SDKÚ: „Je to možné a budeme sa o to usilovať.“ 
Ivan Janda: „Chceli ste reagovať, pán predseda?“ 
Vladimír Mečiar, predseda ĽS-HZDS: „Menšinová vláda môže dovládnuť vtedy, keď ju väčšina nechá. Zatiaľ väčšina necháva. Ale to, čo hovoríte o týchto demokratických systémoch, majú inú ochranu. Je tam systém ochrany...“ 
Ivan Janda: „Nechoďme k tej zahraničnej...“ 
Vladimír Mečiar, predseda ĽS-HZDS: „K systémovej ochrane. Ak padá vláda, sú nové voľby. To u nás nie je.“ 
Ivan Janda: „Pán predseda.“ 
Róbert Fico, predseda strany Smer: „Ja by som chcel trošku upresniť tie čísla, aby verejnosť nebola zavádzaná. HZDS 26 poslancov, Smer 25, KSS 10 a Slobodné fórum 7. Toto sú štruktúry, ak si zoberieme aj Slobodné fórum, že sa hlási k opozícii, ktoré sa hlási k opozícii. Ak dobre rátam, 51, 61, 68. Potom je veľká skupina takzvaných nezávislých poslancov, ktorí sa nedajú zaradiť automaticky k opozícii a zaraďujú sa skôr k vláde. Vždy, keď je nejaké hlasovanie, tak buď je to Slobodné fórum, ktoré zahlasuje s vládou alebo sú to nezávislí poslanci, ktorí zahlasujú s vládou, alebo to urobia tak, že odídu preč z parlamentu nezávislí poslanci, znížia kvórum a to znamená, že im prechádzajú hlasy.“ 
Ivan Janda: „Pán predseda, dovoľte položím ešte raz tú otázku. Dovládnu? Majú reálnu šancu dovládnuť?“ 
Róbert Fico, predseda strany Smer: „Ak budú naďalej kupovať poslancov, tak dovládnu, samozrejme.“ 
Ivan Janda: „Pán Hrušovský, pán premiér a pôjdeme na ďalšiu tému. Pán Hrušovský, teraz máte slovo.“ 
Pavol Hrušovský, predseda NR SR a predseda KDH: „Ja by som zase takto nedramatizoval stále a nepripomínal kupovaním poslancov. Naozaj niektorí poslanci sa vážne zamýšľajú nad tým a pán predseda to spomenul. Ak sú dobré návrhy zákonov, aj ty si to povedal, tak podporíme.“ 
Róbert Fico, predseda strany Smer: „Áno.“ 
Pavol Hrušovský, predseda NR SR a predseda KDH: „Tak my budeme diskutovať ďalej, ale povedzme, že sa ťažšie vládne ako keď má koalícia väčšinu. Každú jednu politickú stranu okrem Smeru, KDH a SMK postihla nejaká zmena. Vrátane HZDS. A to je ten principiálny problém, ktorý dnes v parlamente cítime, že prečo ani väčšina, vlastne ani koalícia, ani opozícia nie sú schopné nejakých radikálnych riešení. Preto, lebo ani väčšina v koalícii, ani v opozícii neexistuje.“ 
Ivan Janda: „Krátka reakcia, pán premiér a na druhú tému prejdeme.“ 
Mikuláš Dzurinda, premiér a predseda SDKÚ: „Nekonečné hodiny sme schopní diskutovať o týchto našich vnútorných problémoch, ktoré si máme povedať buď na koaličnej rade alebo v národnej rade medzi sebou politici. Málo hovoríme o výsledkoch. Ja veľmi dobre viem, že to, čo hovorí pán predseda Hrušovský, aké je to ťažké, aké je to nepohodlné osobitne v národnej rade. Ale minimálne hovoríme o výsledkoch. A zažívame pravidelný rituál. Maľujeme hrôzostrašné scenáre, potom zákony prejdú, ani sa k tomu nevrátime a začneme maľovať druhé. Nepodceňujem. Ja viem veľmi dobre na vlastnej koži, koľko hodín a koľko ma to stojí námahy. Ale nikdy nehovoríme o výsledkoch. Nemáme zmysel preto, aby sme sa viac zaoberali témami, ktoré naozaj trápia ľudí a dnes by sme mohli vedieť viac ako kedykoľvek inokedy, lebo chodíme v kampani, aké sú témy, ktoré trápia ľudí, ale sme schopní 20 minút debatovať o našich vnútorných problémoch. O číslach, o našich vnútorných mechanizmoch.“

MODERÁTOR: Ivan Janda
6.6.2004    STV1    str. 03   11:55 O päť minút dvanásť
            
MODERÁTOR: Ivan Janda HOSTIA: Mikuláš Dzurinda, premiér a predseda SDKÚ, Pavol Hrušovský, predseda NR SR a predseda KDH, Róbert Fico, predseda strany Smer, Vladimír Mečiar, predseda ĽS-HZDS 
Ivan Janda: „Dovoľte, prejdeme teda na tie témy. Obávam sa, že to nebudú celkom témy pre ľudí, ale určite sú to témy politikov posledných dní. Takže, ďalší príspevok.“ 
Obrazová informácia

Koalícia sa stále nedohodla na dostavbe jadrovej elektrárne v Mochovciach. Experti vládnych strán si vyžiadali čas na vypracovanie odborných stanovísk. Tému otvoril minister hospodárstva a získal už podporu opozičného Smeru, hoci líder strany pôvodne ministra obvinil z vykrádania straníckej agendy. Niektorí koaliční lídri naznačili, že tému dostavby považujú za takzvanú predvolebnú agendu. Minister Rusko zároveň čelil kritike rezortu spravodlivosti, že utajuje zmluvy so strategickými investormi a porušuje tak zákony. Koalícia chce, aby obe ministerstvá pripravili spoločný materiál. Líder Smeru Róbert Fico potvrdil, že navrhne zriadiť špeciálne parlamentné vyšetrovacie výbory a odvolal sa na správu Slovenskej informačnej služby ktorá hovorí o prepojení politických kruhov na podsvetie. V tomto prípade hovorí o vykrádaní agendy Ľudová strana – HZDS, ale podporu návrhu nevylúčila. Smer  navyše koncom týždňa obvinil vládu z manipulovania údajov o nezamestnanosti.  
Ivan Janda: „Páni, dovoľte, položím veľmi jednoduchú otázku. Všetkých vás poprosím o rýchlu odpoveď. Sú toto témy, ktoré zaujímajú ľudí, alebo sú to témy, ktoré zaujímajú politikov? Pán predseda.“ 
Vladimír Mečiar, predseda ĽS-HZDS: „Sú to témy, ktoré zaujímajú aj ľudí, pretože súvisia bytostne s ekonomikou štátu aj s jej výsledkami. Pokiaľ ide o niektoré z tých tém, najprv sa vrátim ešte...“ 
Ivan Janda: „K témam sa dostaneme. Poprosím vás len si to tak prebehneme to rýchle kolo.“ 
Vladimír Mečiar, predseda ĽS-HZDS: „K jednej poznámke pánovi Dzurindovi, doporučenie a poučenie zo skúseností. Vládli sme dobre a mali sme vynikajúce výsledky v roku 1994. Jedno hlúpe vystúpenie Michala Kováča navodilo inú atmosféru, za tri dni bolo po vláde. Napriek tomu, že sme vedeli väčšinu od zákona k zákonu poldruha roka dosahovať.“ 
Ivan Janda: „Dobre vrátili sme sa, ale poďme pokračovať. Pán predseda Fico, sú to témy občianske alebo politické?“ 
Róbert Fico, predseda strany Smer: „Určite sú to témy aj občianske, pretože ak hovoríme o energetickej bezpečnosti alebo ak hovoríme o tom, v akom stave je štát, najmä čo hovorí správa Slovenskej informačnej služby a k nej sa ešte dostaneme, tak sú to určite témy, ktoré ľudí zaujímajú.“ 
Ivan Janda: „Pán Hrušovský.“ 
Pavol Hrušovský, predseda NR SR a predseda KDH: „Sú to vážne témy aj politické, aj občianske. A myslím, že je dobré, že sa nimi zaoberáme.“ 
Ivan Janda: „Súhlasíte s tým?“ 
Mikuláš Dzurinda, premiér a predseda SDKÚ: „Mochovce bezpochyby áno.“ 
Ivan Janda: „Dobre. Tak poďme teda k tým Mochovciam. Tá téma, ale do určitej miery SDKÚ aj kresťanských demokratov prekvapila, ak sa nemýlim. Mnohí z politikov v rámci koalície označili túto tému do určitej miery práve za tú politickú agendu predvolebnú zo strany Aliancie nového občana. Ako to je?“ 
Mikuláš Dzurinda, premiér a predseda SDKÚ: „Prv by som zostal pri vecnej stránke problému. Nemožno povedať, že nás to prekvapilo, pretože už minister Harrach priniesol na rokovanie vlády štúdiu, či sa oplatí povedzme za štátne dobudovať 3. a 4. blok. Táto štúdia pred štyrmi rokmi ukázala, že elektrina by bola veľmi drahá  a nedokázali by sme ju predávať. Preto sme vtedy k takejto realizácii nepristúpili. Ja som čakal, že po istom čase sa k tejto téme vrátime. Je to normálne, je to prirodzené. Veď svet sa vyvíja, vyvíjajú sa trhy a preto vecne nič proti tomu nemožno namietať. Druhá stránka veci je proces privatizácie Slovenských elektrární. Sú v nej ľudia, ktorí to spájajú. Otázka je, či to je potrebné spájať. A tretia vec je, akým spôsobom sa daná téma nastolí. A tu možno je trošku problém, pretože sa ozvalo zahraničie. Ja som so svojim vicepremiérom a ministrom hospodárstva pomerne otvorene hovoril, že práve tá tretia rovina bola akýmsi tenkým ľadom, na ktorý keď človek stúpi, už potom sa musí vedieť hýbať.“ 
Ivan Janda: „Môžeme to nazvať rakúsky lakmusový papierik?“ 
Mikuláš Dzurinda, premiér a predseda SDKÚ: „Ani nie, ale aj doma, aj doma. Čiže tu keď človek vstúpi na ten tenký ľad, tak musí počítať s rizikami a musí sa na ňom vedieť pohybovať.“ 
Ivan Janda: „Pán Fico, vy ste skutočne ako pred časom hovorili o tejto téme. Teraz ste v prvom rade ako obvinili alianciu z určitého vykrádania témy, ale nakoniec ste sa dohodli na tom, že tá téma je...“ 
Róbert Fico, predseda strany Smer: „Novinári si vymysleli túto hru nejakého vzájomného obviňovania. K tomu sa ja nebudem vracať.“ 
Ivan Janda: „Dobre. Takže nie je to aktuálne, nie je to ani reálne?“ 
Róbert Fico, predseda strany Smer: „Podstatné je, samozrejme, hovoriť o obsahu samotnej témy. Naozaj od roku 1999 ako Smer vznikol sme považovali dostavbu Mochoviec za jednu z priorít. V tomto duchu som dokonca aj navštívil Ruskú federáciu. Stretol som sa s ruským ministrom jadrovej energetike. Nedávno som bol v Spojených štátoch, kde som takisto hovoril na najvyššej energetickej úrovni o tejto téme. Je to vec národnej energetickej bezpečnosti. Ak nedostaviame Mochovce a zatvoríme Jaslovské Bohunice, Slovensko bude odkázané na dovoz 20 až 25 percent elektrickej energie. A to by naozaj bola hospodárska vlastizrada takého niečo umožniť. Chcem informovať a určite o tom pán predseda vlády vie, že štúdia spred štyroch rokov je naozaj stará štúdia. Odvtedy bola vypracovaná ďalšia štúdia, urobila. Táto štúdia bola vypracovaná jednou agentúrou, ktorá patrí medzi silnú päťku audítorskú. A táto štúdia jednoznačne hovorí. 18-ročná návratnosť v prípade dostavby 3. a 4. bloku a obrovská finančná a ekonomická efektivita tohto projektu. Nehovoriac o, samozrejme, efekte, ktorý to vytvorí v danom priestore. Takže pre nás, veľmi krátko, zostáva agenda dostavby Mochoviec absolútne jasná a podporujeme. Ešte snáď ale treba dodať to, že musí mať štát v tomto určité kontrolné riadiace páky, pretože ak to má postaviť nejaký súkromný vlastník, tak potom z toho štát nebude nič mať. Čiže, pre nás tá téma zostáva. Ja len verím, že téma v Aliancii nového občana neskončí ako skončilo umelé prerušenie tehotenstva, ale že naozaj pôjde pán minister dôsledne za touto vecou. Inak ho podporujeme v týchto otázkach.“ 
Ivan Janda: „Pán Mečiar, je toto téma, na ktorej sa môže opozícia, koalícia dohodnúť, kde môže dôjsť k tomu, čo ste nazvali nejakým ľudovým konsenzom? Je tá téma aj pre vás aktuálna? Viete sa dohodnúť na jednotnom stanovisko podporiť povedzme vládu, ak sa rozhodne presadzovať dostavbu?“ 
Vladimír Mečiar, predseda ĽS-HZDS: „Táto téma je na stole od roku 1990. Pokiaľ ide o otázku dohody. Vieme vládu podporovať, vieme ju podporovať vtedy, ak sa rozhodne pre dva kroky. Dokončiť trojku, štvorku a začať s Európskou úniou rokovanie o obmedzení alebo odložení odstavenia V1, V2. Ja viem, čo je za tým, aké sú medzinárodné sily. Sám som to na sebe skúsil. Vieme ako to vyzerá a viem, čo dokážu urobiť naši susedia. Ale v každom prípade viem aj, ako sa mení situácia v Európe a ako rastie podpora pre tieto kroky. Som za to, aby sa odložila, oddelila alebo aj odložila privatizácia a dokončenie týchto vecí, a aby sa zverejnili všetky veci okolo privatizačného procesu, o ktorom si dovolím povedať, pán predseda vlády, že detaily nepoznáte. Nie preto, že by ste nechceli. Pretože sa k vám ani nedostali. Ide o tri dokumenty, ktoré navzájom spolu súvisia a tvoria jednotu. Prvý je zmluva o privatizácii, o ktorej takú istú predstavu máte. Druhý je zmluva o založení spoločnosti a tretí je štatút tejto spoločnosti. Keď ich zoberiete dohromady, zistíte, že vlastne nieto čo privatizovať.  A keď sa zoberú straty, ktoré sú v príprave vyčíslované poradcom, ktorí mimochodom veľmi zle odhaduje ceny a podsadzuje všetko veľmi nízko, tak vlastne zistíme, že by to bol proces veľmi stratový. Preto by bolo rozumnejšie ho odložiť, počkať s privatizáciou a riešiť ho inak. Tým viacej, keď pod tou energetikou rozumieme povedzme aj Gabčíkovo – Nagymaros, ktoré je neprivatizovateľné. Keď povedzme pod energetikou rozumieme aj prievidzské bane a elektráreň v Novákoch, kde nedovolíme vstupovať, budeme ich brániť. Keď sú tam aj plynárenské, aj vodárenské zariadenia. Takže, preto je to proces zložitejší aj politicky je možné takéto technické riešenie a vás, ako predsedu vlády, odvahu vlády podporiť. Ja viem aký je to tlak na osobu, keď sa pre taký krok rozhodne.“ 
Ivan Janda: „Pán Hrušovský, potom pán premiér.“ 
Pavol Hrušovský, predseda NR SR a predseda KDH: „Mňa len prekvapil spôsob, akým sa táto vážna téma otvorila, o nej sa diskutuje. Skôr si zaslúži diskusiu odborníkov ako politikov.“ 
Ivan Janda: „Na tom ste sa dohodli, myslím, na koaličnej rade.“ 
Pavol Hrušovský, predseda NR SR a predseda KDH: „Tak ako povedal pán premiér. Už v roku 2000 bola schválená istá energetická politika, stratégia energetickej politiky. Ja pripúšťam, že môže byť prežitá. Ale je treba vypracovať novú a o nej je treba diskutovať. Odpolitizovať maximálne túto tému. Vytvorme platformu na široký odborný dialóg a nerobme z toho telenovelu. Pretože sedem dní už nič iné v televízii Markíza nevidíme, len kauzu Mochovce a hlavným hrdinom sa stal Pavol Rusko.“ 
Ivan Janda: „Poprosím vás, nechajme konkurenčné médiá ako mimo.“ 
Pavol Hrušovský, predseda NR SR a predseda KDH: „Nie, ale povedzme to. To treba odpolitizovať.“ 
Ivan Janda: „Viete čo, nepovažujem to za vhodné ako v STV nemusíme hovoriť o tom. Kde inde presadzuje...“ 
Pavol Hrušovský, predseda NR SR a predseda KDH: „Ale pán redaktor, v STV môžeme hovoriť to, čo chceme. Nie? Je to verejnoprávna televízia.“ 
Ivan Janda: „Áno. Tak hovorme.“ 
Pavol Hrušovský, predseda NR SR a predseda KDH: „Takže, neskáčte mi do reči. Dobre?“ 
Ivan Janda: „Prepáčte.“ 
Pavol Hrušovský, predseda NR SR a predseda KDH: „No, tak potom nechajte ma dohovoriť. Takže, o tom toto je. O odbornosti najskôr a potom o politike.“ 
Mikuláš Dzurinda, premiér a predseda SDKÚ: „Môžem?“ 
Ivan Janda: „Áno.“

Mikuláš Dzurinda, premiér a predseda SDKÚ: „Nech už je akokoľvek, ale nech máme materiály k dispozícii tak alebo onak, budem presadzovať to, čo je prijateľné pre všetkých. Predovšetkým pre občanov. Pre ľudí, ktorí platia dane. Pre ľudí, ktorí platia dane, bude akceptovateľné ak dostaváme 3. a 4. blok vtedy, keď dokážeme tú elektriku aj predávať, keď táto investícia bude ekonomicky efektívna. Toto je moje zásadné stanovisko. Nestrašme sa navzájom, keď predseda Smeru hovorí, že by sme z 25 percent boli odkázaní na dovoz. Tak, keď zoberieme ropu, je to surovina, bez ktorej nemôžme žiť. A ako sme odkázaní na dovoz ropy? No na sto percent. Takže, nestrašme sa, nežijeme v džungli, nežijeme za ostnatým drôtom, ani za izolovaným plotom. Tu sa nestrašme. Dajme nabok všetky vplyvy, ktoré nie sú seriózne. A v normálnom svete platia normálne vzorce, platí ekonomická efektívnosť. Nebuďme z toho nervóznejší než je potrebné. Naozaj nevyvolávajme rôzne politické programy, ani nepolitikárčime okolo toho. Naša dohoda je jasná. Máte pravdu  vicepremiér na koaličnej rade ostatnej tejto týždeň nám dal do ruky všetkým štyrom odborný materiál. Máme ľudí, ktorý tento odborný materiál posúdia a budeme pokračovať v diskusii.“ 
Ivan Janda: „Pán Mečiar, potom pán Fico.“ 
Vladimír Mečiar, predseda ĽS-HZDS: „Samozrejme, že vec je aj odborná, aj politická. Pretože tie rozhodnutia, ktoré sa urobia smerom k EÚ, k susedovi Rakúsku, k zeleným v Európe, ktorí majú vždycky antipatiu, vyžaduje politické postoje a silné politické postoje. Ďalej, pokiaľ ide o to ako ďalej, rozbiehate privatizačný proces alebo chcete finalizovať a pán predseda Hrušovský  hovorí, že nie je spracovaná koncepcia energetickej politiky.“ 
Pavol Hrušovský, predseda NR SR a predseda KDH: „Je spracovaná a schválená vo vláde.“ 
Vladimír Mečiar, predseda ĽS-HZDS: „Alebo treba novú, ktorú ste urobili v roku 2002. Súhlasím s tým, že by sme nemali konkurenčné televízie napádať vo verejnoprávnej. Ale takisto súhlasím...“ 
Ivan Janda: „Ja sa ospravedlňujem, už sa k tomu nevracajme.“ 
Vladimír Mečiar, predseda ĽS-HZDS: „To ste urobili dobre. Ale takisto môžem povedať, že pokiaľ pôjde o spor, ktoré to súkromné médium vedie voči vášmu ministrovi, som pripravený ako svedok vystúpiť v prospech pána Palka.“ 
Pavol Hrušovský, predseda NR SR a predseda KDH: „Ďakujem.“ 
Ivan Janda: „Vráťme sa k jadrovej energetike. Samozrejme.“ 
Mikuláš Dzurinda, premiér a predseda SDKÚ: „To sú dohody v priamom prenose.“ 
Róbert Fico, predseda strany Smer: „Pán predseda vlády, strašme sa.“ 
Mikuláš Dzurinda, premiér a predseda SDKÚ: „Strašme?“ 
Róbert Fico, predseda strany Smer: „Áno strašme sa navzájom, pretože ste odmietli...“ 
Mikuláš Dzurinda, premiér a predseda SDKÚ: „Strašme či strážme?“ 
Róbert Fico, predseda strany Smer: „Strašme sa. Vy dobre viete, o čom teraz momentálne hovorím. Slovenská republika je dnes schopná vyviezť 12 až 13 percent elektrickej energie. Česká republika vyviezla minulý rok 33 percent elektrickej energie. To je vlastne kapacita všetkých jadrových atómových elektrární, ktoré majú. Napriek tomu, je tam ďalšie rozhodnutie stavať ďalšie dva bloky, aby ešte bol silnejší exportný potenciál Českej republiky. Ak celý svet hovorí o tom, že tu bude energetická kríza, a že prežijú iba také štáty, ktoré sú schopné zabezpečiť vnútorné potreby a ten rast na vnútornú spotrebu v Slovenskej republike bude, tak tomu jednoducho nerozumiem, ako môže niekto povedať, že nebude celkom vadiť, ak Slovenská republika bude odkázaná na dovoz elektriny. Ešte raz. Ak neodložíme Jaslovské Bohunice, ak ich zatvoríme v roku 2006 a 2008 za tých hanebných finančných podmienok, ktoré boli dohodnuté.“ 
Mikuláš Dzurinda, premiér a predseda SDKÚ: „Ale, ale, ale, ale, ale, ale.“ 
Róbert Fico, predseda strany Smer: „To boli hanebné finančné podmienky. 150 miliónov euro dostane z Európskej komisie.“ 
Mikuláš Dzurinda, premiér a predseda SDKÚ: „Ale, ale, ale, ale.“ 
Róbert Fico, predseda strany Smer: „A stratíme 72 až 80 miliárd korún. A ak sa nedostavia 3. a 4. blok v Mochovciach, Slovenská republika pôjde nielen s cenou elektriny hore. To sú jasné analýzy, ale budeme odkázaní na dovoz 20 až 25 percent elektriny. Toto považujem  naozaj za veľmi zlé.“ 
Mikuláš Dzurinda, premiér a predseda SDKÚ: „Dostavba 3. a 4. bloku to sú desiatky miliárd. Nesnažme sa k tomu opäť postaviť takto populisticky ako počúvame.“ 
Róbert Fico, predseda strany Smer: „Čo je na tom populistické? To sú konkrétne čísla.“ 
Mikuláš Dzurinda, premiér a predseda SDKÚ: „Čísla, ktoré neplatia.“ 
Róbert Fico, predseda strany Smer: „Platia.“ 
Mikuláš Dzurinda, premiér a predseda SDKÚ: „Ktoré  nie sú pravdivé, ktoré sú z veľkej časti vymyslené a absolútne stoja na vode.“ 
Róbert Fico, predseda strany Smer: „Platia.“ 
Mikuláš Dzurinda, premiér a predseda SDKÚ: „Ale predsa máme grémiá. Máme zodpovednosť, ktorú nám dali voliči. Máme rokovania výborov, máme rokovania národnej rady. Nesnažme sa tuná v skratke troch minút presadzovať demagogické názory, ktoré sú úplne mimo. Jaslovské Bohunice je otázka reaktora, otázka bezpečnosti, otázka elementárnych záujmov občanov aj Slovenskej republiky. Neboli sme sami. Museli takto rokovať aj krajiny, kde majú jadrové elektrárne s podobnými starými reaktormi. Či to boli Slovinci, Bulhari, Litovci. Takže, nesnažme sa naozaj vytĺkať politický kapitál na témach, ktoré sú predovšetkým odborné a ekonomické.“ 
Ivan Janda: „Pán Mečiar, potom pán Hrušovský.“ 
Vladimír Mečiar, predseda ĽS-HZDS: „Pred voľbami 2002, ak by Pán Boh dal a boli sme vo vláde, tak samozrejme, nemôže prísť človek s prázdnymi rukami, tak som obišiel všetky kapacity Európy, ktoré v oblasti jadrovej energie niečo znamenajú. Ich závery – projekt je vratný. Financovanie je možné a to tak, že štát vstúpi svojim podielom jedno tretinovým s dostavanou časťou alebo rozostavanou časťou, súkromný kapitál by pokryl zostávajúce dve tretiny. Technicky, dokumentačne vie všetko vyriešiť a zabezpečiť Francúzsko v spolupráci s Ruskom s istým podielom bývalého Vestigaus, teraz inej spoločnosti v Spojených štátoch amerických. Čiže pravda je takáto, je to technicky a ekonomicky riešiteľné. Pokiaľ ide o posudzovanie bánk. Tak môžem povedať, že jedna z najväčších bánk, ktoré sa k tomu v tom čase vyjadrovali, nebudem ju menovať, je to tuším druhá najväčšia európska, povedala – Projekt vratný, politické riziká.“ 
Ivan Janda: „Pán Hrušovský.“ 
Pavol Hrušovský, predseda NR SR a predseda KDH: „Ja si myslím, že je zbytočné takto odborne diskutovať tu.“ 
Ivan Janda: „Myslím si to isté, ale skúsme uzavrieť tú tému.“ 
Pavol Hrušovský, predseda NR SR a predseda KDH: „Ale jedno chcem povedať. Nech nám odborníci pripravia analytické materiály a politici nech potom povedia. Ja si myslím, že ani jedna z politických strán nie je proti dostavbe trojky, štvorky Mochoviec, ak to bude z hľadiska politiky energetiky pre Slovensko výhodné.“ 
Vladimír Mečiar, predseda ĽS-HZDS: „Sme dohodnutí.“ 
Pavol Hrušovský, predseda NR SR a predseda KDH: „Ak to bude výhodné.“ 
Mikuláš Dzurinda, premiér a predseda SDKÚ: „Pán predseda HZDS jedna veta za mňa. Naozaj, ak projekt dostavby bude ekonomicky výhodný, politické riziká vyriešime. A pôjdeme do toho.“ 
Ivan Janda: „Dobre. Päť minút si dajme aspoň na tú ďalšiu tému. Tú, ktorú ste otvorili vy, pán Fico. To sú vyšetrovacie parlamentné výbory. Prečo s touto témou prichádzate? Odvolávate sa na správu SIS.“ 
Róbert Fico, predseda strany Smer: „Aby zase nedochádzalo k nejakým nedorozumeniam, tak hovoril som to na tlačovej konferencii opakovane, ale žiaľ médiá tieto veci nedávajú. Prvýkrát s témou vyšetrovacie komisie alebo výbory prišlo Hnutie za demokratické Slovensko v rámci novelizácie ústavy, ktorú predkladala vláda. My sme tento návrh podporili, ale keďže neprešiel v parlamente, tak sme spoločne nehlasovali za vládny návrh ústavy a potom musel prísť ďalší návrh, ktorý potom prešiel. Na stretnutí s generálnym prokurátorom, kde som hovoril o správe Slovenskej informačnej služby sa znovu otvorila téma vyšetrovacích  výborov a generálny prokurátor prisľúbil odbornú pomoc pri spracovaní tohto návrhu. Nerobíme teda nič iné, len teraz dávame dohromady ľudí, ktorí k tomu majú čo povedať. Je už pripravený prvý návrh.“ 
Ivan Janda: „Čiže pragmaticky chcete nájsť spôsob, o čom majú byť tie výbory, ako majú fungovať?“ 
Róbert Fico, predseda strany Smer: „Najpodstatnejšia vec, ktorú treba vyriešiť je, aký bude vzťah týchto vyšetrovacích výborov národnej rady ku orgánom činným v trestnom konaní, aby nedochádzalo k nejakým sporom. To sa dá, ale samozrejme, vyriešiť. Aj preto spolupracujeme. A ja dúfam, že dôjde potom k dohode a že ten návrh môže predložiť ktokoľvek. To je úplne jedno, len nech je prijatý v parlamente.“ 
Ivan Janda: „Dobre. Pán Hrušovský, vy ste aj šéfom národnej rady, zároveň kresťanskí demokrati majú pod sebou aj tie silové rezorty. Teda vidíte priechodnosť tohto návrhu? Dá sa nájsť vôbec nejaký konsenzus?“ 
Pavol Hrušovský, predseda NR SR a predseda KDH: „Ja sa nebránim, aby sme o tom začali diskutovať a podľa mňa, ak to bude perfektne zdôvodnené a pripravené, môžeme o tom začať rokovať. Ale nepáčilo sa mi to, akým spôsobom sme sa snažili inkorporovať do ústavy vyšetrovacie výbory. A to spôsobom takým, že sme vytrhli z iných ústavných systémov vyšetrovacie výbory a snažili sme sa ich vsunúť do Ústavy Slovenskej republiky. Ak tá diskusia bude odborná, ak budeme vedieť, či sú to orgány ústavné, alebo budú to len orgány zriadené rokovacím poriadkom, ak budeme poznať ich kompetenciu, právomoci, koho budú vyšetrovať, aké budú výstupy a záväznosti týchto vyšetrovacích výborov, potom môžeme v parlamente o tom začať seriózne rokovať. Nikto sa tomu nebráni. Ale táto odborná diskusia mi chýbala. Priprav, pán predseda, predlož do parlamentu a poďme o tom rokovať.“ 
Ivan Janda: „Pán predseda Mečiar, nemáte vy niečo pripravené, pretože to bola téma, s ktorou ste prišli?“ 
Vladimír Mečiar, predseda ĽS-HZDS: „Ale samozrejme. A sú to dve veci, pán predseda. Národná rada Slovenskej republiky má právo zriaďovať svoje výbory a môžu to byť aj výbory ad hoc. Je tak?“ 
Pavol Hrušovský, predseda NR SR a predseda KDH: „Áno. Súhlasím.“ 
Vladimír Mečiar, predseda ĽS-HZDS: „Môžeme spolu utvoriť výbor, ktorý si zoberie na starosť prešetrenie operácií nebankových subjektov?“ 
Pavol Hrušovský, predseda NR SR a predseda KDH: „Nemôžete.“ 
Vladimír Mečiar, predseda ĽS-HZDS: „Spolu s vami. Nie my samostatne.“ 
Pavol Hrušovský, predseda NR SR a predseda KDH: „Za terajšieho právneho stavu nie, pán predseda.“ 
Vladimír Mečiar, predseda ĽS-HZDS: „To je nepravda. V období mojej vlády boli dva výbory.“ 
Pavol Hrušovský, predseda NR SR a predseda KDH: „No ale tak aj skončili.“ 
Vladimír Mečiar, predseda ĽS-HZDS: „Bol to výbor, ktorý vyšetroval cukor a očistil vládu. Bol výbor, ktorý vyšetroval obilie a očistil vládu. Čiže poslanie týchto výborov je nie trestať. Poslaním týchto výborov je obnažovať stav a príčiny a doporučovať riešenia. On nenahradzuje orgány činné v trestnom konaní. Ani nie zahájenie stíhania. On iba môže vykonávať procesné úkony v zmysle tohto tak, aby zistil skutkový stav a pravdu a verejnosť informoval. Ale nechápem, prečo ako predseda parlamentu a parlamentaristický systém nechcete rozvíjať v tom smere, že by parlament mal efektívnejšie nástroje na kontrolu výkonnej moci a štátnej administratívy? Administratíva môže pôsobiť poza váš chrbát, poza chrbát predsedu vlády a prečo poslanci tento nástroj nemôžu mať? Ďalej pokiaľ ide o ústavné systémy. V Spojených štátoch amerických prebieha tento proces nonstop. Nonstop a je v poriadku. V Nemeckej spolkovej republike nonstop. To, čo som predkladal, bol výňatok z niektorých týchto predpisov. Urobili ste z neho problém, lebo nechcete, aby boli. Takže, dohodnime sa.“ 
Pavol Hrušovský, predseda NR SR a predseda KDH: „Pán predseda,  nie je to tak.“ 
Vladimír Mečiar, predseda ĽS-HZDS: „Poďme v rámci terajšej ústavy...“ 
Pavol Hrušovský, predseda NR SR a predseda KDH: „Nie je to tak, pán predseda.“ 
Vladimír Mečiar, predseda ĽS-HZDS: „Zriadiť aspoň jeden takýto výbor. A poďme potom v rámci zmeny ústavy dať toto, alebo poďme zmeniť celú ústavu. Aj to sa dá urobiť.“ 
Ivan Janda: „Poprosím vás krátke reakcie v poradí pán Hrušovský, pán premiér, pán Fico. Ale naozaj poprosím, už buďme stručný v tých reakciách.“ 
Pavol Hrušovský, predseda NR SR a predseda KDH: „Terajší právny stav nedovoľuje zriaďovať také druhy vyšetrovacích výborov, aké ste vy spomínali.“ 
Vladimír Mečiar, predseda ĽS-HZDS: „Dovoľuje tento stav. Hlboko s vami nesúhlasím.“ 
Pavol Hrušovský, predseda NR SR a predseda KDH: „Ale potom, prečo ste navrhovali zriadenie vyšetrovacích výborov. Veď si protirečíte. Pozrite sa. Treba to posúdiť v kontexte aj iných ústavných orgánov, minimálne generálnej  prokuratúry, ktorá na Slovensku je nezávislým orgánom ústavným, kdežto v Čechách tam je orgánom štátny zástupca.“ 
Ivan Janda: „K tejto téme sme ešte nepustili k slovu pána premiéra.“ 
Pavol Hrušovský, predseda NR SR a predseda KDH: „Ale poďme o tom diskutovať na pôde parlamentu. Ja si myslím, že žiadna z politických strán, ak to bude mať jasné pravidlá, sa tomu brániť nebude.“ 
Vladimír Mečiar, predseda ĽS-HZDS: „Z tohto stola to dávate na parlament. Dajte tu slovo, že ste za to, aby to bolo.“ 
Pavol Hrušovský, predseda NR SR a predseda KDH: „Nie. Ja to dávam na parlament, pretože tu to vyriešiť nemôžeme.“ 
Vladimír Mečiar, predseda ĽS-HZDS: „Aspoň slovo, že k tomu dôjde.“ 
Pavol Hrušovský, predseda NR SR a predseda KDH: „Ja som vám povedal, v parlamente sme pripravení o tom diskutovať.“ 
Ivan Janda: „Myslím, že k tomu slovu, k takému ako čakáte, sa asi nedostaneme. Takže, pán premiér.“ 
Mikuláš Dzurinda, premiér a predseda SDKÚ: „Áno. Rád by som sa k tomu aj vyjadril. A veľmi dôverujem, pán redaktor, že sa neurazíte, ale opäť si myslím, že sme skĺzli od tém ľudí a občanov.“ 
Ivan Janda: „Ja sa neurazím. Vy diskutujete.“ 
Mikuláš Dzurinda, premiér a predseda SDKÚ: „Vybavme si to niekde inde. A poviem to otvorene a nahlas to poviem, aby som zostal verný svojej zásade hovoriť to, čo si myslím. Pán poslanec Fico má hlavný programový cieľ pád vlády. Je to zapísané na mnohých miestach, veľakrát povedané. Nevyšlo cez referendum, tak sa snaží opäť nastoľovať témy, na základe ktorých by sa mohol tak trošku profilovať. Nepripravené, nevyjasnené, len slogan je na stole. A namiesto toho, aby naozaj sme sa venovali aktuálnym témam. O týždeň budú prvé historické voľby do Európskeho parlamentu, nezostane čas, tak sa venujeme veciam, ktoré sú politickou agendou jednej politickej strany. Stratila jednu, potrebuje vytiahnuť druhú. Amerika veď to je úplne iné ústavné usporiadanie. Úplne iné. Ja som bol v tých komisiách na cukor. Neosvedčilo sa to.“ 
Ivan Janda: „Teraz si už vy beriete čas od tých eurovolieb. Takže, dajme priestor na krátku reakciu pánovi Ficovi a prejdime na eurovoľby.“ 
Mikuláš Dzurinda, premiér a predseda SDKÚ: „Takto skončíme, pretože to je nepripravená téma, politická téma strany Smer.“ 
Róbert Fico, predseda strany Smer: „S tou témou inak prišlo Hnutie za demokratické Slovensko.“ 
Ivan Janda: „Poprosím krátku reakciu a prejdime na eurovoľby.“ 
Mikuláš Dzurinda, premiér a predseda SDKÚ: „Dnes je to tvoja, dnes je tvoja.“ 
Róbert Fico, predseda strany Smer: „Nuž, pán redaktor, takto zľahčiť tému vyšetrovacích výborov je veľmi jednoduché. Vyšetrovacie výbory nevznikajú len tak z ničoho nič. Ani HZDS, ani Smer neprichádzajú s tým preto, lebo nemajú čo robiť. Hlavným dôvodom, prečo sa opäť dostáva na stôl téma vyšetrovacie výbory, bola diskusia s generálnym prokurátorom o správe Slovenskej informačnej služby. Jednoducho tu sú odhalenie Slovenskej informačnej služby, ktoré hovoria o tom, že sa tu tunelujú podniky, dokonca sa tuneluje tunel pod Braniskom, že je korupcia pri poľnohospodárskych dotáciach. Vy sa usmievate, pán predseda vlády, ale tá správa SIS je k dispozícii. Hovorí o takých závažných veciach, ktoré sa udiali v tomto štáte a vy ich stále zametáte pod koberec, že parlament musí posilniť svoju kontrolnú právomoc. A ideme a to cestou zriaďovania vyšetrovacích výborov. Ja si myslím, že ak to urobíme ústavným zákonom, ak to bude odkonzultované s generálnou prokuratúrou, kde jednoznačne sa povie, toto je hranica medzi orgánmi činnými v trestnom konaní, a že vyšetrovacie výboru môžu ísť len cestou politickej zodpovednosti, ale objasňovania vecí. Musí mať konkrétne právomoci, kompetencie, o tom diskutujeme.“  
Ivan Janda: „Páni, prosím vás stručnejšie.“ 
Róbert Fico, predseda strany Smer: „Ale dokončím to, pán redaktor. Dokončím. Už len samotná správa Slovenskej informačnej služby dáva 10 tém, na ktoré by sa mohla takáto vyšetrovacia komisia pozrieť. To je katastrofa, čo v tejto správe je. Kradne sa a rozkráda celý štát. To je záver Slovenskej informačnej služby.“ 
Mikuláš Dzurinda, premiér a predseda SDKÚ: „Ale to zas nie je fér, aby takáto demagógia.“ 
Róbert Fico, predseda strany Smer: „Prečo nie je fér?“ 
Mikuláš Dzurinda, premiér a predseda SDKÚ: „Sa takáto demagógia šírila.“ 
Róbert Fico, predseda strany Smer: „Môžete si prečítať správu Slovenskej informačnej služby.“ 
Mikuláš Dzurinda, premiér a predseda SDKÚ: „Sekundu. Sekundu, ale to predsa nejde.“ 
Ivan Janda: „Kradnete si sami z tej eurotémy, ale je to váš priestor. Samozrejme, môžete reagovať.“ 
Mikuláš Dzurinda, premiér a predseda SDKÚ: „Ale tú tému, keď ste nastolili, predsa to nejde takto nechať na stole. Pán Fico sa tvári odrazu, že v tomto štáte nefunguje polícia, neexistuje prokuratúra, neexistujú súdy, zaťahuje do politiky generálneho prokurátora. To sa mi nepáči. To nie je férové. Pán poslanec, treba dodržiavať zákony. Napríklad nepiť pred jazdou autom. Treba, aby sme išli jeden druhému príkladom. Treba, aby sme posilňovali políciu, aby sme posilňovali  prokuratúru, aby sme nezneužívali tieto zložky. Aby minister Lipšic konal naďalej tak statočne vo svojom sektore, ako koná. Netvárme sa, že v našom štáte na to nie sú príslušné inštitúcie. V týchto veciach, ktoré boli menované, inštitúcie konajú, ale nie všetko sa dá vyšetriť za deň, za dva.“ 
Róbert Fico, predseda strany Smer: „Ja prečítam iba jednu vetu.“ 
Mikuláš Dzurinda, premiér a predseda SDKÚ: „Nechaj si to doma a správaj sa hlavne ty prvý podľa zákona.“ 
Ivan Janda: „Páni, ja si dovolím. Páni, dovolím si zobrať slovo. Pán premiér, tu som aj ja pánom, takže vás poprosím. Ja si to určím. Pán predseda Fico, ideme na eurovoľby. Tretia téma.“ 
Róbert Fico, predseda strany Smer: „Ale predsa len...“ 
Ivan Janda: „Poprosím vás tretia téma. Réžia bude musieť ísť podľa mňa.“

MODERÁTOR: Ivan Janda
6.6.2004    STV1    str. 04   11:55 O päť minút dvanásť
            
MODERÁTOR: Ivan Janda HOSTIA: Mikuláš Dzurinda, premiér a predseda SDKÚ, Pavol Hrušovský, predseda NR SR a predseda KDH, Róbert Fico, predseda strany Smer, Vladimír Mečiar, predseda ĽS-HZDS 
Obrazová informácia

Vláda ani parlament nevyčlenili žiadne financie na informačnú kampaň pred voľbami do Európskeho parlamentu. Očakávaný nezáujem Slovákov pritom vážne znepokojuje aj Brusel. V posledných dňoch na to bolo viackrát upozornené aj ministerstvo zahraničných vecí. Vláda ale eurovoľby považuje za stranícky súboj kandidátov a tvrdí, že do tohto súboja nemôže vstupovať. Väčšina európskych krajín zaujala podobný postoj. Výnimkou sú ale vlády Poľska, Cypru a Írska. Írsky predseda Európskeho parlamentu Pat Cox dokonca pricestoval na Slovensko, aby Slovákov motivoval. Lídri KDH a SMK ale okamžite obvinili SDKÚ a ANO, že jeho návštevu stranícky zneužili na propagáciu vlastných kandidátov. 
Ivan Janda: „Páni, ja dám prvé slovo v tejto téme pánovi Mečiarovi, pretože v tom rozhovore veľkom, ktorý ste poskytli Novému dňu, bola celkom zaujímavá veta. Hovorili ste aj o eurovoľbách. Budem vás citovať: „V období, keď cirkev žiada ctiť nedeľu ako deň pokoja, kresťanský demokrat Hrušovský svojvoľne vypisuje voľby práve na nedeľu.“ Naznačovali ste, že je za tým akási snaha minimalizovať účasť vo voľbách?“ 
Vladimír Mečiar, predseda ĽS-HZDS: „Samozrejme, že účasť vo voľbách v nedeľu sama o sebe ako faktor ovplyvňuje účasť. Nie je ovšem jediným. Pokiaľ ide o účasť, považujem za nosné niektoré prvky. Prvý - ľudia nedostatočne poznajú, o čom tá Európska únia je, čo poslanci budú robiť. Druhá – nedostatočne sú prezentované osoby poslancov a to v tom smere, že viacej sú prezentovaní vnútrostranícky ako odborníci.  Napríklad rozhodujúci objem balíkov sa robí vo finančnej oblasti. Posielame odborníkov na financie. Na poľnohospodárstvo, kde polovica peňazí a zdrojov, ktorá ide na Slovensko, dávame jediného človeka.  Nikto druhý nedáva nikoho. A tak to ide vo všetkých ďalších veciach. Ďalej si dovolím povedať ešte.“ 
Ivan Janda: „Dovoľte, najprv sa opýtam na tú nedeľu. Mysleli ste to vážne?“ 
Vladimír Mečiar, predseda ĽS-HZDS: „Na smrť vážne. Veď tam bola napríklad náhoda, aj prezidentské voľby druhé kolo mali cez veľkonočné sviatky. Takže, tieto veci si tiež treba vyjasniť a povedať, že do akej miery výber dňa. A my sme mali od 10. do 13. a je možnosť disponibilná naša a vyhlasuje predseda parlamentu aj jedno, aj druhé. Takže, musí si on sám vyberať, čo kedy urobí.“ 
Ivan Janda: „Dajme priestor pánovi Hrušovskému na tú krátku reakciu.“ 
Pavol Hrušovský, predseda NR SR a predseda KDH: „Pán predseda, prekvapuje ma vaše vyjadrenie a stanovisko. Nepoznáte zákon, za ktorý ste hlasovali aj vy. Vy ste zdvihli ruku.“ 
Vladimír Mečiar, predseda ĽS-HZDS: „Ste si istý? Vtedy som tam nebol.“ 
Pavol Hrušovský, predseda NR SR a predseda KDH: „Ak nie, tak môžeme sa pozrieť na to, ale to nie je podstatné.“ 
Vladimír Mečiar, predseda ĽS-HZDS: „To bolo vtedy, keď ste mi ten plat zobrali.“ 
Pavol Hrušovský, predseda NR SR a predseda KDH: „Nie to nebolo vtedy. To bolo už pred rokom.“ 
Ivan Janda: „Skúsme sa vrátiť k tej nedeli. Ako uzavrime ten deň.“ 
Pavol Hrušovský, predseda NR SR a predseda KDH: „Pán predseda,  nehovoríte pravdu. Termín 13. júna je daný zákonom. Nie je daný právomocou predsedu národnej rady stanoviť ľubovoľne termín volieb do Európskeho parlamentu od 10. do 13. Je pravdou, že Európska únia odporúčala všetkým členským štátom, aby v tomto termíne vykonali voľby. A tak sa aj stalo. Slovensko sa rozhodlo, že termín volieb ustanoví zákonom. Preto klamete, ak hovoríte, že ja som svojvoľne rozhodol len preto, aby som zneuctil nedeľu. Mám ďaleko od toho, aby som konal takto. Takže, bol by som rád, keby ste hovorili pravdu a nezavádzali verejnosť takýmto nepravdivými výrokmi.“ 
Ivan Janda: „Dobre páni.“ 
Vladimír Mečiar, predseda ĽS-HZDS: „Ešte slovo o klamaní a zavádzaní. Vážte tie slová, voči mne ich vážte veľmi. Lebo sa začnem ja správať inak.“ 
Pavol Hrušovský, predseda NR SR a predseda KDH: „Pán predseda...“ 
Vladimír Mečiar, predseda ĽS-HZDS: „Druhá vec potom. Pokiaľ ide o rokovanie v parlamente. Ste predseda parlamentu, navrhujete tému, zaraďujete do programu.  
Pavol Hrušovský, predseda NR SR a predseda KDH: „Pán predseda, o čom to hovoríte?“ 
Vladimír Mečiar, predseda ĽS-HZDS: „Ste súčasne šéf kresťanských demokratov. Pokiaľ by ste navrhli termín od 10. do 13. ktorýkoľvek iný mohol byť vybratý. V sobotu by bolo prišlo o desať percent viac ľudí, ako ich príde v nedeľu.“ 
Pavol Hrušovský, predseda NR SR a predseda KDH: „Pán predseda, mohli ste byť na rokovaní  národnej rady, mohli ste tento návrh podať. Prečo ste tam neboli? Ja si myslím, že ste boli, ale už presne nepamätám, lebo to bolo pred rokom. Ale nehovoríte v tomto smere pravdu. A to si môžem dovoliť povedať naozaj otvorene, že klamete, ak hovoríte...“ 
Vladimír Mečiar, predseda ĽS-HZDS: „Skončite s týmto, pán Hrušovský, lebo sa vás opýtam, či máte teraz vypité.“ 
Pavol Hrušovský, predseda NR SR a predseda KDH: „Pán predseda...“ 
Ivan Janda: „Páni nechám vás, toto si dopovedzte po.“ 
Pavol Hrušovský, predseda NR SR a predseda KDH: „Pán redaktor  nie. Pán redaktor, to je vážnejšie, pretože toto sa, takéto slová sa, pán predseda, pred verejnosťou nehovoria.“ 
Vladimír Mečiar, predseda ĽS-HZDS: „Takisto ako vy na moju adresu. Zvyknite si na to, že takáto reakcia bude. Zvykajte si, pán predseda.“ 
Pavol Hrušovský, predseda NR SR a predseda KDH: „Pán predseda, ja vám hovorím, že v tomto ste nemali pravdu.“ 
Vladimír Mečiar, predseda ĽS-HZDS: „Tak to je už druhá vec. To ste krajšie povedali.“ 
Pavol Hrušovský, predseda NR SR a predseda KDH: „A klamali ste...“ 
Vladimír Mečiar, predseda ĽS-HZDS: „Neklamal som.“ 
Pavol Hrušovský, predseda NR SR a predseda KDH: „Keď ste povedali, že som svojvoľne vyhlásil voľby na 13. júna. Pán predseda, je to zo zákona a bolo to mojou povinnosťou.“ 
Vladimír Mečiar, predseda ĽS-HZDS: „Nie je to zo zákona, je to z vašej iniciatívy.“ 
Pavol Hrušovský, predseda NR SR a predseda KDH: „Nemáte pravdu, pán predseda.“ 
Vladimír Mečiar, predseda ĽS-HZDS: „Mám.“ 
Ivan Janda: „Páni, skúsime teraz dať priestor aj ďalším. Pán premiér, potom pán Fico.“ 
Mikuláš Dzurinda, premiér a predseda SDKÚ: „S tým už nič neurobíme. Trinásteho sú voľby a preto využijme túto chvíľu na merito toho problému. Myslím si, že je problém účasť teraz už neviem odmerať, že či sobota alebo nedeľa, ale problém je v tom, že nedávno boli prezidentské voľby, bolo referendum, pred rokom bolo referendum o vstupe do Európskej únie. Z jednej strany sa dá pochopiť, že aj ľudia sú trošku ako občiansky vyčerpaní, unavení.“ 
Ivan Janda: „Čítal som rozhovory s rôznymi analytikmi. Tí zhodou okolností tento argument o vyčerpanosti ľudí dosť spochybňujú. Tí ľudia majú prísť k voľbám a hodiť lístok.“ 
Mikuláš Dzurinda, premiér a predseda SDKÚ: „Tak ich pozvime dnes naozaj a povedzme to otvorene, že je to nesmierne vážny krok. Že nie je jedno, kto zastupuje Slovensko v Európskom parlamente, že to je inštitúcia, ktorá je aj nám Slovákom, občanom Slovenska omnoho bližšia ako sa môže na prvý pohľad zdať. Že sa aj na Slovensku správame a budeme správať podľa veľkého množstva zákonov, ktoré bude prijímať Európsky parlament, ktorý prijal v minulosti. Že sa bude tam rozhodovať o štátnych rozpočtoch, o peniazoch. A že sa bude rozhodovať podľa toho, či sa výraznejšie budú môcť na čerpaní fondov podieľať také ekonomiky ako je slovenská. Či sa výraznejšie budú môcť podieľať zaostalejšie regióny. Skrátka a dobre, že je nesmierne veľa argumentov, ktoré skrze Európsky parlament vplývajú  a budú vplývať na každodenný život občanov Slovenskej republiky. A preto by sme naozaj všetci mali využiť túto príležitosť.  Sú to historické voľby, prvé voľby, ale aj veľmi praktická záležitosť s ďalekosiahlym dopadom, a preto by som chcel v prvom rade využiť túto príležitosť a občanov Slovenskej republiky k voľbách do Európskeho parlamentu pozvať.“ 
Ivan Janda: „Pán predseda Fico, máte prvýkrát slovo v tomto kole.“ 
Róbert Fico, predseda strany Smer: „Nemyslím si, že by boli voliči unavení. Ani ja to takto nevidím. Skôr veľká časť slovenskej verejnosti je nahnevaná. V pondelok vláda volá voličov, aby išli do referenda, v utorok im povie, aby nešli do referenda, v stredu, aby išli do prezidentských volieb a vo štvrtok, aby nešli do prezidentských volieb.“ 
Ivan Janda: „Teraz myslím, že dosť jednoznačne hovoria, aby ľudia išli.“ 
Róbert Fico, predseda strany Smer: „No práve preto a hovoria si, že kedy nás potrebujú, tak vtedy nás volajú, keď nás nepotrebujú alebo nechcú, tak vtedy nás nechávajú doma. Toto je do určitej miery veľmi cítiť vo verejnosti a mnohí ľudia sa cítia dotknutí takýmito vyjadreniami vládnej koalície. Pokiaľ ide o opozíciu a hovorí opäť iba za Smer, vždy, keď je volebný akt, vždy vyzývame ľudí, aby išli voliť. Či to už bude tak, alebo to bude onak. Druhá vec, ktorá je veľmi dôležitá pre verejnosť je, že Štrasburg a Brusel sú veľmi ďaleko pre našich ľudí. Oni dokonca vidia, že slovenská politika nie je schopná riešiť problémy a nieto ešte Štrasburg. A vedia, že Štrasburg a Brusel to jednoducho za nich neurobia. A najmä ak vidia veci, ktoré som sa snažil otvoriť a považujem ich za dôležité, aj v súvislosti s vyšetrovacími výbormi, že sa zametajú pod koberec. Sú to konštatovanie, kde by aspoň minister sa mal postaviť na tlačovej  konferencii a povedať, že takto to nie je, a že to  Slovenská informačná služba zle povedala. Ale nič také sa nedeje.“ 
Ivan Janda: „Možno to súvisí s tým, že tie strany využívajú aj tú eurokampaň na riešenie domácich problémov.“ 
Róbert Fico, predseda strany Smer: „Ale to je normálne, pretože vždy tá vnútropolitická scéna je spojená s témami, ktoré sú v Európskom parlamente. Ale ja očakávam takisto pomerne nízku účasť, ale za to naozaj zodpovedajú tí, ktorí veľakrát menili postoj vo vzťahu k pozývaniu ľudí do  jednotlivých volebných aktov.“ 
Ivan Janda: „Pán Mečiar.“ 
Vladimír Mečiar, predseda ĽS-HZDS: „Ja by som rád zareagoval vo vzťahu k voličom strany, ktorú prestavujem. A to v tom smere, že ich pozývam, aby k voľbám išli. Je dosť dôvodov na nespokojnosť. Dokonca viacej dôvodov na ignoráciu ako na účasť, ale nespochybniteľné je, že ísť treba. A okrem iných rizík, si dovolím upozorniť ešte na jedno. Slovenská republika  má pridelených 14 mandátov. Kandidujú všetky politické strany. Strana maďarskej koalície verejne oznamuje, že využívajúc váhu  na Slovensku, bude zastupovať v Európskom parlamente maďarský národ a nárokuje si na tri miesta. Slovenským zástupcom potom zostane 11 miest. Maďarský národ si vybral Maďarskú republiku ako svoj štát a nemôže poslanec zastupovať....“ 
Ivan Janda: „Pán predseda, faktom je, že pán Bugár tu nie je a nebude môcť reagovať.“ 
Vladimír Mečiar, predseda ĽS-HZDS: „Prepáčte, reagujem na fakt. A to je jedno ako bude reagovať. Ja reagujem na to, čo on povedal bezo mňa. Tiež ma k tomu nevolal, aby som sa mohol vyjadriť, keď prijala strana oficiálne stanovisko. Čiže voliči Hnutia za demokratické Slovensko, ktorí mali záujem, aby bola posilnená podpora štátu a štátnosti, aby boli naši zástupcovia vybraní tak, aby boli garanty záujmov Slovenskej republiky, musia prísť. Ak nepôjdu, bude neprimeraná váha týchto hlasov, ktoré už dnes hovoria, že  Slovenskú republiku zastupovať nebudú. Takže, máme svoju historickú zodpovednosť aj svoje historické problémy. Naplňme ich a poďte, prosím, k voľbám.“ 
Ivan Janda: „Pán Hrušovský, potom pán premiér.“ 
Pavol Hrušovský, predseda NR SR a predseda KDH: „Nikoho z nás neteší, že prieskumy verejnej mienky ukazujú na pomerne nízku účasť vo voľbách.“ 
Ivan Janda: „Na jednu z najnižších v Európe.“ 
Pavol Hrušovský, predseda NR SR a predseda KDH: „Na jednu z najnižších, ale zase na druhej strane aj ostatné štáty Európskej únie majú problém s účasťou do volieb do Európskeho parlamentu. Nie je to dobré. Naozaj tú zodpovednosť každého jedného občana je treba vyjadriť aj účasťou na voľbách. A chcel by som aj ja za Kresťanskodemokratické hnutie vyzvať na takúto účasť, pretože ju vidím za veľmi dôležitú. Nepodceňujme tých 14 mandátov. Môžeme veľa urobiť, pretože politika na úrovni Európskej únie sa robí vo frakciách. A čím viacej budeme môcť cez jednotlivé frakcie ovplyvniť politiku v Európskom parlamente, o to bude môcť byť slovenský hlas silnejší. Takže, to je dôležité.“ 
Ivan Janda: „Pán Dzurinda, ale dovolím si položiť pred tým aj otázku. Ako reagujete na ten fakt alebo skutočnosť, že vláda finančne nedotuje takzvanú informačnú kampaň? Rozhodli ste sa to nechať len v tej rovine straníckej kampane. Vláda žiadnym spôsobom neprispieva k tomu, aby účasť voličov zvýšila, aby ľuďom vysvetlila, motivovala ich.“ 
Mikuláš Dzurinda, premiér a predseda SDKÚ: „Kandidujú politické strany. Vládne aj opozičné. Viem si predstaviť vlnu kritiky, keby sme z pozície vlády a za štátne peniaze takúto kampaň robili. Pozrite sa, do štúdia som prišiel priamo z kampane. Zo štúdia sa zastavím v Bratislave na krátky obed a už od štvrtej som v Banskej Bystrici. Desiaty deň som na kolesách a dokonca budem. A takto by sme sa mali zodpovedne správať všetci. To je odpoveď na vašu otázku. Ale musím reagovať na pána Fica. To nie je pravda, čo povedal pán Fico opäť, že raz hovoríme ľuďom choďte, raz hovoríme ľuďom nechoďte. Len raz sme povedali ľuďoch nechoďte, lebo to bolo politicky nelegitímne. Ústava Slovenskej republiky hovorí, že voľby sú každé štyri roky. To, čo si urobil z referenda, to bola tvoja politická agenda. To bola akcia Róbert Fico a Smer. To bolo politicky nekorektné a nepoctivé. Ale na každú politicky korektnú a normálnu aktivitu hovoríme ľuďom choďte.“ 
Róbert Fico, predseda strany Smer: „Prezidentské voľby ste hovorili, že nechoďte.“ 
Ivan Janda: „Druhé kolo myslíte.“ 
Róbert Fico, predseda strany Smer: „Druhé kolo, samozrejme.“ 
Mikuláš Dzurinda, premiér a predseda SDKÚ: „Keď bolo referendum o vstupe do Európskej únie, pán Fico hovoril aj áno, aj nie. Aj áno, aj nie. Povedal, a veď do Európskej únie áno, ale sme na tom veľmi zle, samé katastrofické scenáre. Presne to isté urobil pred tromi minútami. Povedal, veď áno Smer podporuje, aby ľudia išli, ale Štrasburg a Brusel je veľmi vzdialený. Ono to vlastne nemá význam. Toto je typická politika pána Fica, ktorá Slovensku škodí. Ľudom treba jasne povedať, Brusel a Štrasburg budú pre nás tak ďaleko, akí ľudia tam budú sedieť. Keď tam budú sedieť ľudia, ktorí dobre rozumejú občanom, ktorí sa neboja postaviť, ktorí vedia prehovoriť aj po anglicky, aj po francúzsky, keď tam budú sedieť ľudia, ktorí sú silnými osobnosťami, niečo v živote už dosiahli a dokážu sa za záujmy Slovenska ozvať v pravý čas a dostatočne nahlas, tak ani Brusel, ani Štrasburg ďaleko nebudú.“ 
Róbert Fico, predseda strany Smer: „Ten správny sa ozýva, pokiaľ ide o národné záujmy Slovenskej republiky.“ 
Mikuláš Dzurinda, premiér a predseda SDKÚ: „Ale samozrejme.“ 
Róbert Fico, predseda strany Smer: „Ja by som chcel povedať, že som hovoril o občanoch, ktorí hovoria, že Štrasburg a Brusel je ďaleko. A to je jeden z dôvodov, prečo sú váhaví. Samozrejme, že ľudia do volieb do Európskeho parlamentu by mali ísť,  hoci je to ich právo,  nie je to ich povinnosť. A pripomínam, pán predseda, že v druhom kole prezidentských volieb ste takisto jednoducho ľudí odhovárali od účasti v druhom kole prezidentských volieb.“ 
Mikuláš Dzurinda, premiér a predseda SDKÚ: „Nie, nie.“ 
Róbert Fico, predseda strany Smer: „Aj svojou vlastnou neúčasťou. Vy sám ste neboli, neboli ďalší ústavní činitelia, nezúčastnili sa druhého kola prezidentských volieb.“ 
Mikuláš Dzurinda, premiér a predseda SDKÚ: „Ale ja som nikoho neodhováral.“ 
Róbert Fico, predseda strany Smer: „Odhovárali politické strany. Mali ste konkrétne vyhlásenia. Takže, ja iba sa pridám k tým vyjadreniam. Treba do volieb ísť, lebo keď nepôjdu Slováci voliť, to je pravda, tak z tých 14 kandidátov, ktorí môžu byť zvolení, môžu byť aj piati predstavitelia SMK. Ľudia sa musia rozhodnúť.“ 
Ivan Janda: „Ale je to legitímne právo. Nakoniec veď sú to voľby.“ 
Róbert Fico, predseda strany Smer: „Ale ľudia sa musia rozhodnúť, že koho chcú, kto ich bude zastupovať v Európskom parlamente.“ 
Ivan Janda: „Pán predseda.“ 
Vladimír Mečiar, predseda ĽS-HZDS: „Do Bruselu a Štrasburgu sa nemožno chodiť učiť. Tam musia ísť tí, ktorí už majú skúsenosť a vedia. Druhé, ak máme dneska politické šarvátky na Slovensku, tak europoslancov volíme na niekoľko rokov na prijatie závažných rozhodnutí, pretože ten systém sa začína približovať pomaly k systému federálnemu a kopa rozhodnutí bude venovaná a uskutočnená v týchto inštitúciách. Čiže, nekvalitné zastúpenie, nekvalitné prepojenie, nekvalitný politický lobbing sa obráti zasa v náš neprospech bez ohľadu na to, aké dneska máme sympatie, antipatie, či sme dneska spolu alebo sa spolu neznášame. Štát bude pokračovať, politika bude pokračovať, preto účasť vo voľbách treba postaviť tak, aby to pomohlo štátu. Volí sa 14 zástupcov Slovenskej republiky, aj keď právo kandidovať majú politické strany. A práve my sme v situácii, že musíme nájsť mechanizmus, ako dosiahnuť jednotné zastupovanie Slovenskej republiky a vplyv Slovenskej republiky v týchto inštitúciách aj posilnením personálnej zodpovednosti a výberu kandidátov vo voľbách europoslancov. Preto s hlbokou úctou prosím.“ 
Ivan Janda: „Samozrejme, tam dôjde k rozdeleniu to tých frakcií.“ 
Vladimír Mečiar, predseda ĽS-HZDS: „Rozdelenie o frakciách nie je podmienka. Ten vplyv sa premieta, preto prosím poďte, prosím voliť.“ 
Ivan Janda: „Dobre. Pán Hrušovský chcete reagovať?“ 
Pavol Hrušovský, predseda NR SR a predseda KDH: „Nie.“ 
Róbert Fico, predseda strany Smer: „Frakcie sú veľmi dôležité, ja by som v žiadnom prípade nepodceňoval.“ 
Pavol Hrušovský, predseda NR SR a predseda KDH: „Frakcie sú najdôležitejšie pre politiku v Európskom parlamente.“ 
Róbert Fico, predseda strany Smer: „Tie rozhodujú ako poslanecké kluby, tie rozhodujú o všetkom v Európskom parlamente.“ 
Ivan Janda: „To je to, čo mnohí voliči nevedia, že tie slovenské hlasy sa do určitej miery rozdelia na pravicu, ľavicu a nie je to len o slovenskom zastupovaní.“ 
Mikuláš Dzurinda, premiér a predseda SDKÚ: „Je to naozaj pravda. Sú hlavné frakcie. Je Európska ľudová strana, je socialistická frakcia a sú liberáli. Potom sú už menšie zelení a tak. A je naozaj pravdou, že veľká časť záujmov najmä v tých ekonomických zákonoch, sociálnych sa presadzuje cez frakcie. Ja to trošku zjednoduším a dúfam, že nikoho neurazím, ale socialisti vždy tendovali k reguláciam, k byrokracii. Európska ľudová strana skôr k ekonomike a k bezpečnosti.“ 
Ivan Janda: „Nemusíme to do toho ísť. Faktom je, že tam je to rozdelenie Európy na pravicu, ľavicu. Nie je to o národných záujmoch.“ 
Mikuláš Dzurinda, premiér a predseda SDKÚ: „Ale to chcem práve povedať. Ale  niekedy aj je. Naozaj mali sme zákon o Maďaroch žijúcich v susedných krajinách. Tam som vtedy aj verejne povedal, že aj pán poslanec Fico v rámci Rady Európy vystúpil v rámci slovenských záujmov veľmi dobre. Objavia sa témy, ktoré sú aj témy národno-štátnych záujmov.“ 
Ivan Janda: „Páni, máme pred sebou poslednú minútu. Takže, veľmi stručne vás poprosím, ale naozaj veľmi stručne. Slováci majú ísť voliť a povedzte jednu vetu prečo? Pán Mečiar.“ 
Vladimír Mečiar, predseda ĽS-HZDS: „Trinásť, Pán Boh pri nás.“ 
Ivan Janda: „Poprosím vás, nechoďme do takýchto detailov. Povedzte mi, pán Fico, je dôležité ísť voliť?“ 
Róbert Fico, predseda strany Smer: „Áno. Pokiaľ Slováci nepôjdu voliť, tak zo 14 kandidátov môže mať Strana maďarskej koalície až piatich alebo šiestich poslancov Európskeho parlamentu. Preto treba ísť voliť, aby boli Slováci v Európskom parlamente.“ 
Ivan Janda: „Pán predseda.“ 
Mikuláš Dzurinda, premiér a predseda SDKÚ: „Je to nesmierne dôležité, aby ľudia išli voliť, lebo v Európskom parlamente sa rozhodovalo a bude stále viac rozhodovať aj o veciach, ktorými žijú ľudia na slovenských dedinách, v slovenských mestách, v slovenských fabrikách. Stále sa bude rozhodovať o veľmi vážnych peniazoch a je dôležité, aby tie peniaze išli aj na rozvoj diaľnic, teda do krajín, ktoré ešte tie diaľnice nemajú, aby išli na potreby tých krajín.“ 
Ivan Janda: „To je dlhé súvetie, nehnevajte sa. Pán Hrušovský bude mať posledné slovo.“ 
Mikuláš Dzurinda, premiér a predseda SDKÚ: „Ktoré ešte nie sú tak vyspelé ako tie najlepšie.“ 
Pavol Hrušovský, predseda NR SR a predseda KDH: „Je dôležité ísť voliť, pretože to je jediný spôsobom ako hlas slovenských občanov môže prostredníctvom našich poslancov zaznieť aj v Európskom parlamente. To je to najdôležitejšie, čo považujem za potrebné povedať.“ 
Vladimír Mečiar, predseda ĽS-HZDS: „Kto sa za nás ozve, ak sa sami neozveme?“ 
Pavol Hrušovský, predseda NR SR a predseda KDH: „No veď.“ 
Ivan Janda: „Páni, ďakujem vám.“ 
Róbert Fico, predseda strany Smer: „Ďakujeme aj my.“ 
Ivan Janda: „Vyčerpali sme do plnej miery túto debatu. Vám, vážení diváci...“ 
Mikuláš Dzurinda, premiér a predseda SDKÚ: „Ešte sedem sekúnd zostalo.“ 
Ivan Janda: „To je sedem sekúnd pre mňa. Ďakujeme vám za pozornosť. Pekný deň. Dovidenia.“

26.6.2004
12:10 Sobotné dialógy
Moderátor:
26.6.2004    Rádio Slovensko    str. 01   12:10 Sobotné dialógy
            
Moderátor: 

HOSTIA: Mikuláš Dzurinda, premiér Slovenskej republiky, Dag Daniš, denník Pravda, Martin Hanus, týždenník Domino fórum  
Moderátor: „Vitajte pri počúvaní sobotných Dialógov, vážení poslucháči. Hoci je príjemný letný deň, verím, že mnohí z vás si nájdu čas aj na počúvanie tejto relácie. Hosťom je totiž premiér Mikuláš Dzurinda a hovoriť budeme, ako to už býva raz do mesiaca zvykom, najmä o  aktuálnych domácich, ale aj zahranično-politických udalostiach. Spolu so mnou sú v štúdiu aj komentátori Dag Daniš z denníka Pravda a Martin Hanus z týždenníka Domino fórum. Takže, pán premiér, vitajte ešte raz. Vitajte aj vy, vážení kolegovia.“ 
Mikuláš Dzurinda: „Ďakujem pekne. Dobrý deň.“ 
Moderátor: „A začneme hneď prvou témou, ktorou je ústavná zmluva Európskej únie alebo inak ako chcete, ak chcete, euroústava. Lídri európskej dvadsaťpäťky sa 18. júna, po dvojdňovom rokovaní dohodli na jej znení. Stalo sa tak vlastne po dvoch rokoch politických manévrov a hľadania istého kompromisu. Vy ste, pán premiér, vyjadrili po tomto akte spokojnosť a to aj napriek tomu, že do textu sa nedostali niektoré návrhy, ktoré ste mali pripravené. Takže z čoho pramenila vlastne táto vaša spokojnosť?“ 
Mikuláš Dzurinda: „Tá spokojnosť pramení zo skutočnosti, že prvýkrát vo formáte dvadsiatich piatich  sme sa vedeli dohodnúť. A že sme sa vedeli dohodnúť tak, že napokon sme, obrazne povedané, mohli za tento text hlasovať všetci. Európa sa zjednocuje, potrebuje aj politické symboly, potrebuje ale aj jasné signály, že sa vie dohodnúť na pravidlách hry. Lebo keď budú pravidlá dobré, môže byť aj samotná hra dobrá. Nikto nemôže byť na sto percent spokojný. Pretože to sa jednoducho nedá. Každý tak trošku musel niečo oželieť, od niečoho možno ideálneho ustúpiť, ale skutočnosť, opakujem ešte raz, že na záver mohol britský ko, írsky kolega, ktorý predsedá európskej rade, konštatovať, že text je prijateľný pre všetkých, to je myslím, to najdôležitejšie.“ 
Moderátor: „Martin Hanus chce zareagovať.“ 
Martin Hanus: „Ja nesúhlasím s použitím slova kompromis. Pretože slovo kompromis predpokladá, že sú nejaké dve strany, ktoré majú nejakú predstavu o tom, ako by mala napríklad vyzerať európska ústava, tú predstavu predložia a medzi tou predstavou, medzi tými dvoma alebo 20 predstavami sa hľadá prienik. Lenže túto ústavu alebo návrh ústavy ešte pôvodne pripravil konvent, kde ho v podstate zinscenovala veľmi úzka skupina vtedy federalistov, podporovaná Nemeckom predovšetkým a Francúzskom, pod vedením Valéry Giscard d'Estaing, ktorá ignorovala mnohé požiadavky malých krajín, pretože dohoda vyzerala, bola koncipovaná tak, že Giscard sám posudzoval čo je koncensus a čo nie je koncensus. O ničom sa tam nehlasovalo. Potom konvent predložil na medzivládnu konferenciu túto ústavu, ako som povedal, zinscenovanú, dá sa povedať a Nemecko a Francúzsko presadilo v podstate 98 alebo 99 percent z toho pôvodného obsahu, to znamená, o kompromise sa vôbec nedá hovoriť.“ 
Moderátor: „Pán premiér, chcete na to zareagovať?“ 
Mikuláš Dzurinda: „Chacha. Ja som s pánom Hanusom už bol vo vašom štúdiu pred niekoľkými mesiacmi. Je to jeho názor. Je to jeho optika, kto...“ 
Martin Hanus: „Ktorý ale potvrdzujú aj mnohí priami účastníci.“ 
Mikuláš Dzurinda: „Ale počkajte...“ 
Martin Hanus: „... aj na Slovensku...“ 
Mikuláš Dzurinda: „... ja som vás trpezlivo počúval a ja ešte nepoviem ani jednu vetu a vám tá trpezlivosť dochádza. Veď takto sa diskutovať nie celkom dá. Pán Hanus, ja nebudem v tomto štúdiu sa s vami naťahovať ani hádať. Ja rešpektujem váš názor, váš pohľad a nebudem ani špekulovať z čoho vychádza, o čo sa opiera. Je to vaša optika, je to váš pohľad. Hovoríte federalisti, používate rôzne nálepky, ale v konvente sedel aj Ján Figeľ, sedela aj delegácia Slovenskej republiky. Nikdy som od nich nič také nepočul. A boli účastníkmi konventu. Podľa mňa to kompromis je, pretože výsledok konventu sme všetci 25 považovali za dobrý základ, na ktorom sa dá stavať. A k tomuto základu sme každý hovorili svoje vlastné predstavy. Niektoré sme presadili, niektoré sme nepresadili. Ale tá výsledná podoba je dobrá, podľa môjho názoru. Je dobrá pre, preto, lebo Európa sa naozaj zjednocuje, má šancu ísť rýchlejšie dopredu a lepšie slúžiť občanom, obyvateľom, aj Slovenskej republiky.“ 
Moderátor: „Pán premiér, posunieme sa možno trochu ďalej, čaká nás ratifikácia euroústavy. Táto ratifikácia čaká aj ďalšie členské štáty európskej dvadsaťpäťky. Sú prakticky len dve možnosti. Buď to teda bude schválené v parlamente, zrejme ústavnou väčšinou, čo ešte zatiaľ ale nie je celkom isté, či to náhodou nebude aj zvyčajná väčšina alebo potom je tu ratifikácia referendom. Vy ste proti plebiscitu. Považujete ho, na rozdiel od KDH za istý alibizmus. Prečo?“ 
Mikuláš Dzurinda: „Vyjadril by som sa komplexnejšie. Myslím si, že občania sa meritórne k zásadnej téme, k zásadnej otázke vyjadrili a bolo správne, že sa vyjadrili v referendu, v referende. Bolo to referendum o samotnom vstupe Slovenska do Európskej únie, ale domnievam sa, že ratifikácia takéhoto dokumentu európskej ústavnej zmluvy je problém charakteru, kde by zodpovednosť mali na seba brať poslanci. Toto je môj názor, vychádza zo samotnej skutočnosti, že meritórne sa občania rozhodli a že zmluvy sú problémom takého charakteru, kde už je na poslancov, aby si to dobre naštudovali, aby sa dobre tomu venovali, aby si získavali posudky, aby sa k tomu postavili profesionálne a aby sme ten akt prevzali na seba z pohľadu zodpovednosti my politici, a preto, ja patrím medzi tých, ktorí navrhujú, aby bola ratifikácia v Národnej rade Slovenskej republiky.“ 
Moderátor: „Dag Daniš.“ 
Dag Daniš: „Pán premiér, z toho čo sa deje v Európe v posledných rokoch dosť jasne vidno isté trendy. Zrejme sa zhodneme na tom, že Európska únia čím ďalej, tým viac posilňuje svoju vlastnú suverenitu a do istej miery, aj keď nie vždy, ale do istej miery tým oslabuje suverenitu národných štátov, ktoré ju tvoria, prejavuje sa to rok po roku, takmer po každom summite. Nemyslíte si, že by bolo vhodné prijať na slovenskej pôde, u nás doma, ústavný zákon, v ktorom by bolo zakotvené aj to, čo ste vy spomínali, že z niektorých pozícií neustúpite, ako sú dane alebo ekonomika, sociálne veci, bezpečnostná politika, že by sme mali v ústavnom zákone alebo priamo v ústave garantované, definované, že toto sú naše posledné hranice, za ktoré nepôjdeme, lebo prirodzene človek sa môže obávať toho, že tie hranice integrácie Európskej únie sa budú prehlbovať, posúvať a, a jedného dňa zi, stratíme aj to málo, čo nám takpovediac ostáva?“ 
Mikuláš Dzurinda: „Osobne z toho strach nemám. A síce nemám strach z toho, lebo, lebo som si absolútne istý, že aj samotní Nemci, Francúzi, Briti, Poliaci nikdy nedopustia, Španieli, Taliani, aby sa stratili, alebo roztopili v niečom podobnom. Tak psychologicky aj rozumiem takýmto úvahám a tu a tam musím zriedkavo povedať, že tri týždne som vonku, som teraz medzi ľuďmi pred voľbami do európskeho parlamentu, veľmi, veľmi zriedkavo sa objaví aj takýto názor. Ale je nad slnko jasnejšie, že, že samotní Francúzi, samotní Nemci, iné národy, sú národmi, ktorým vždy bude záležať na tom, aby tá kultúrna identita a národná identita sa aj v týchto podmienkach neoslabovala, ak sa nemá rovno upevňovať. A ak by sme išli do hĺbky, tak aj v návrhu, ktorý sa presadil v európskej ústavnej zmluvy si myslím, že nie sú ani náznaky toho, že by sa práve tento charakter občianstva mal oslabovať. Ja nie som vopred proti žiadnym konštruktívnym myšlienkam, ktoré ľudí upokoja, ktoré ich presvedčia, že v euro, Európskej únii budeme tvrdo vyznávať princíp subscidiality, ktorý je zakotvený v európskej ústavnej zmluve. To znamená, že nebudeme obciam dirigovať, ako majú organizovať vývoz smetí. To znamená, že nebudeme krajinám predpisovať, či majú diaľnicu budovať zo severu na juh alebo z juhu na sever. Ale zároveň, samozrejme, ten princíp subscidiality znamená aj to, že vždy budeme myslieť na občana, vždy budeme myslieť na ľudí, vždy budeme myslieť na to, aby sme správu vecí verejných a tých, ktoré potrebuje občan, zverovali tej optimálnej úrovni. Ak dnes sme konfrontovaní s bojom s medzinárodným terorizmom, tak sa nebojme toho, že budeme tento zápas organizovať v širšom priestore, ako je len ten priestor tej alebo onakej krajiny. Ale mali by sme o tom veľmi veľa hovoriť. Mali by sme o tom hovoriť, mali by sme občanom sprítomňovať jednotlivé časti európskej ústavnej zmluvy, aby sme sa nemuseli obávať niečoho podobného, ako je potláčanie národnej identity. Už len jednu vetu. Sám som neraz diskutoval s mojimi kolegami, povedzme s kolegom Rasmusenom, s ktorým sa naozaj dobre poznám a keď máme čas, si spolu zabeháme. Je to krajina podobne neveľká, ako je Slovensko a som sa ho pýtal, ako je to s národnou identitou po vstupe Dánov do Európskej únie, tuším pred 15 rokmi. No ale jednoznačne môžem povedať, alebo teda interpretovať, slová kolegu Rasmusena, že taká tá národná hrdosť alebo národné povedomie Dánov sa po vstupe do únie ešte zvýšili, lebo zistili, že možno zastávať významné posty, že môžu presadzovať za európskym stolom aj to, čo je v záujme Dánska. Takže hovorme o tom, ale ja by som z toho nejakého strašiaka alebo nejakú drámu nerobil.“ 
Moderátor: „Páni, k tejto téme ešte dve reflexie. Najprv ma, najprv Dag Daniš a potom Martin Hanus.“ 
Dag Daniš: „Pán premiér, ja som narážal najmä na to, čo uniklo z prostredia nemeckej vlády, kde zazneli informácie alebo návrhy, že by sa mohli, že by sa mohli unifikovať napríklad daňové veci, daňová politika Európskej únie, čo ste aj vy sám povedali, že budete trvať na tom, aby tá otázka dani z príjmov ostala národným štátom, ako ich zvrchovaná kompetencia. Nemci už viackrát navrhovali, aj keď veľmi nesmelo zatiaľ, že, že táto oblasť by mala byť v kompetencii Európskej únie, aby si jednotlivé krajiny nekonkurovali daňovým dumpingom a podobne. Preto narážam na to, či by nebolo vhodné nie len sa spoliehať na iné krajiny, že nedopustia ďalšiu, prehlbovanie ďalšej integrácie, aj v týchto oblastiach, ale priamo v ústave definovať, kde je naša jasná hranica, za ktorú nepôjdeme ani za svet.“ 
Mikuláš Dzurinda: „Som veľmi otvorený akýmkoľvek úvahám, ale nemyslím si, že nájdeme administratívny prvok, ktorý nám dá garanciu naveky. Viete, pán Daniš, aj ústava sa raz zmení. Príde iná politická reprezentácia, bude iná konštelácia a zase zmenia ústavu. Preto som použil ten princíp takého zdravého sedliackeho rozumu, ktorý sa cudzím slovom nazýva subscidialita. Ak sa toho budeme držať, nemôžme urobiť chybu. Daň, no tak naozaj, nikdy by som nepodpísal európsku ústavnú zmluvu, keby sme nemali takúto suverenitu v tejto oblasti, pretože je to nástroj, ktorý umožňuje konkurenciu vo vnútri Európskej únie. Robme všetko pre ľudí. To, to, kde je najlepšie pre ľudí spolupracovať, už som naznačil, zápas s terorizmom, no tak prosím, spolupracujme. Ale tam, kde je najlepšie pre ľudí, keď si budeme národné štáty konkurovať, tak si konkurujme. Neraz som o tom rozprával, aj s kolegom Schröderom a to si nikdy nenecháme vziať, pretože aj my chceme rýchlejšie dobiehať krajiny s vyššou životnou úrovňou. Ako ich máme dobiehať, keď nemáme mať takéto ekonomické nástroje? Ono sú aj riskantné, nie každý nám hneď a zaraz veril, že povedzme rovná daň je čosi, čo bude našu ekono, ekonomiku zrýchľovať. Takéto nástroje by krajiny mali mať k dispozícii. Ale, dane sú absolútne v kompetencii národných štátov, žiaden zásah bez súhlasu všetkých 25 nemôže nastať. Už dnes je to v európskej ústavnej zmluve takto ošetrené. Či by sme vnútroštátnou legislatívou mohli nejako obmedzovať, no koniec koncov, veď teraz sa presadil návrh, zmeny ústavy Slovenskej republiky, kde Národná rada Slovenskej republiky môže v niektorých prípadoch, ak, ak sa nemýlim, je tam to slovíčko, zaviazať, vládu, aby v tej alebo onej veci zastávala takýto alebo onaký názor. Či to tam je alebo nie je, myslím si, že vždy bude záležať na politickej reprezentácii každej krajiny do akej miery, ako ďaleko v jednotlivých oblastiach pôjde a už len jedna veta, keď hovoríte o tých Nemcoh. Viete, každý kolega má právo na svoj názor. Preč sú tie časy, keď sme s bázňou pozerali voči iným a báli sme si povedať, že nesúhlasíme. No ja som jednoznačne povedal, kancelárovi Schröderovi, že tuto Slovensko nikdy súhlasiť nebude. Ale možno lepšou správou je, že rovnako často sa stretávam aj pani Merkel, ktorá je šéfkou CDU v Nemecku a tá s tým nemá žiaden problém. Práve naopak. CDU, CSU v Nemecku rozumejú, že daňová oblasť, oblasť sociálnych dávok a vôbec tá ekonomická politika sú inštrumenty, ktoré v konečnom dôsledku pomáhajú všetkým, ak sa v niektorej krajine ukáže taký alebo onaký zásah výhodný pre ľudí.“ 
Moderátor: „Takže, Martin Hanus ešte k tejto téme. Posledná reflexia a potom prejdeme k ďalšej téme.“ 
Martin Hanus: „K tomuto, čo ste, pán premiér, povedali, protirečí len realita. Pretože za uplynulých desať až pätnásť rokov európska integrácia tak napredovala, že pred 15 rokmi sa nikomu ani nezdalo, že tu bude o chvíľu nejaká spoločná mena, o chvíľu tu budú spoločné zákony vo všetkých možných oblastiach, kde a to je hlavný problém Európskej únie, jedna časť štátov, s veľkým počtom obyvateľstva, obyvateľstva môže prehlasovať druhú časť štátov a táto ústava, tento princíp nerovnosti výrazne, výrazne posilňuje. To je prvá poznámka. Druhá poznámka...“ 
Moderátor: „Myslíte tú dvojitú väčšinu?“ 
Martin Hanus: „Áno, dvojitú väčšinu. Druhá poznámka. Ja nemám záruku toho, že vláda bude čeliť harmonizačným snahám v oblasti daní, pretože teraz vláda mala tiež požiadavky voči tejto, ja hovorím, nekompromisnej ústave predloženej Giscardovým konventom, kedy ste navrhovali, aby bola splnená požiadavka jednej krajiny, jedného komisára, aby bolo kresťanstvo v preambule, aby bol hlasovací mechanizmus podľa Nice, aby sa ústava nevolala ústava, ale ústavná zmluva, aby sa nezavia, nezaviedol inštitút európskeho prokurátora, aby sa neharmonizovala politika v oblasti justičnej a inej spolupráce. Proste, vláda mala mnoho požiadaviek, ktoré vôbec neprešli, vy ste to aj napriek tomu označili, túto ústavu za dobrý dokument. Ak, akú záruku majú mať slovenskí občania, že o päť rokov alebo o dva roky to isté nepoviete o harmonizácii daní?“ 
Mikuláš Dzurinda: „Takú, že pozorne, na rozdiel od vás, pán Hanus, budú konfrontovať naše návrhy a to, ako sa realizovali. Pretože je to inak, ako ste povedali vy. Je to napríklad tak, že Slovensko patrilo medzi krajiny, ktoré veľmi nástojčivo presadzovali formulku jedna krajina, jeden komisár, jeden hlas. Aj sa podarilo. Do roku...“ 
Martin Hanus: „Čo ešte nie je vylúčené.“ 
Mikuláš Dzurinda: „... roku 2014. Po roku 2014 a to je opäť jed, prvá moja pripomienka, ktorú som predniesol na teraz ostatnom summite európskej rady, aby po roku 2014  nebol počet komisárov 18, ako bolo na papieri, ale aby boli dve tretiny členských krajín, pričom bude spravodlivý rotačný systém. To znamená, že z troch volebných období, z troch päťročníc, keď to tak smiem povedať, v dvoch bude mať Slovensko komisára, v jednej budeme absentovať. Ale presne takisto aj Nemci aj Francúzi a všetky ďalšie krajiny. Takže sa presadil jednoznačne spravodlivý postoj. A do roku 2014, to znamená, desať rokov platí jedna krajina, jeden komisár, jeden hlas. A podobne, keby sme išli krok za krokom, tak by ste napríklad mohli vidieť, že sa nám podarilo presadiť aj niektoré drobné úpravy v oblastiach, kde bola snaha o minimálnu harmonizáciu, vypadli dva paragrafy v oblasti daní, podarilo sa nám presmerovať, alebo preformulovať niektoré zámery tvorcov európskej ústavnej zmluvy v oblasti koordinácie hospodárskej politiky a v niektorých ďalších oblastiach. Takže, iste, ak by sme si povedali, že sme mali v pláne presadiť sto a podarilo sa 95, tak sa môžme na tých päť percent pozerať ako neobyčajne skepticky, kriticky a, a by som frustrovaní. Ale ak nám ide o spoločnú vec, a ja si myslím, že spoločnou vecou je záujem občana, tak si myslím, že sme urobili dobre. A podotýkam, bolo nás za stolom 25. Nebol za stolom iba francúzsky prezident a nemecký kancelár. Ale boli rovnako neveľké krajiny ako sme my. A napokon súhlasili všetci.“ 
- END - 


-NAZOV- Dialógy – Záväzný mandát -ZDROJ- Rádio Slovensko 12:10 -ZARADENIE- Z domova -DATUM- 20040626
-TEXT-

Moderátor: 

HOSTIA: Mikuláš Dzurinda, premiér Slovenskej republiky, Dag Daniš, denník Pravda, Martin Hanus, týždenník Domino fórum 

Moderátor: „Páni, mohli by sme na túto tému, samozrejme, viesť aj celé sobotné Dialógy, ale chceme sa venovať aj ďalším otázkam. Vy ste tu, pán premiér, naznačili ten záväzný mandát, ktorým národná rada zaviazala vládu, v istých otázkach, zrejme tých dôležitých, pri rokovaniach v Bruseli. Pokladáte to za svoj osobný neúspech? Pretože SDKÚ bola proti, bolo proti, bolo proti tomu. Čo z toho, prípadne v praxi vyplynie? Mnohí vaši ministri to už kritizovali, napríklad minister zahraničných vecí Eduard Kukan vlastne, že nebudú môcť prezentovať v Bruseli to, čo by možno naozaj chceli. Pokladáte to za isté, také oklieštenie právomoci vlády?“ 
Mikuláš Dzurinda: „Považujem to za čosi, čo preverí život a život ukáže, či to je reálna predstava, alebo to reálna predstava nie je. Nie som nervóznejší z toho, ako by bolo potrebné, pretože nevychádzam meritórne z predpokladu, že vláda koná v rozpore so záujmami národnej rady. Práve naopak, v normálnej demokracii by vláde malo záležať, aby konala súladne, aby sa opierala o národnú radu, a osobitne, keď ide o témy vysokej dôležitosti. Takže, ja by som z toho drámu nechcel robiť, len skôr sa mi zdá, tak ako aj pozná, veď už šesť rokov, teda do týchto štruktúr nechodím šesť rokov, ale povedzme štyri roky chodím už aj do európskych štruktúr a niekedy je treba reagovať veľmi pružne. Niekedy tá debata prináša viaceré alternatívy. A nie vždy si viem predstaviť, že budeme žiadať prestávky na zasadania národnej rady. No, ale na strane druhej zasa aj vnímam a chápem záujem parlamentu, aby sa v tej zložitej štruktúre, euroštruktúre, ktorá má samozrejme zložky výkonnej moci ako aj parlamentnej, aby sa národné parlamenty nestrácali a aby mali šancu prejavovať svoju vôľu a ovplyvňovať tieto procesy. Takže, ja by som to nedramatizoval. Uvidíme, vyskúšame v praxi, ja bud, prax potvrdí, že či takéto ustanovenie je dobré, alebo, alebo ho budeme musieť modifikovať.“ 
Moderátor: „Martin Hanus ešte chcel k tejto téme.“ 
Martin Hanus: „Ja by som ten mandát pre vládu nepreceňoval, si myslím, že je dobre, že ho národná rada schválila. Pretože jedna vec je, aby politici sa mohli flexibilne rozhodovať v rade a druhá vec je, že tí politici a naši zástupcovia, ktorí sú tam, a to viem konkrétne aj od ministrov, sú pod takým hrozným psychologickým tlakom pri prijímaní jednotlivých rozhodnutí, že je vždy dobré, keď budú mať nejaký záväzný mandát, o ktorý sa budú môcť oprieť z parlamentu. A ešte by som dopovedal, lebo my sme tu len tak troška povrchne naškreli tú tému referenda, ústavný právnik, ktorého určite rešpektujú všetci, pán Radoslav Procházka si myslí, že referendum podľa tejto ústavy je práv, je povinné, je povinné a to preto, lebo touto ústavou sa Európska únia zásadne mení. Pán Václav Klaus, český prezident, ju dos, dokonca označil za radikálny dokument a to tým, že EÚ získava právnu nadradenosť, ktorá doteraz nebola kodifikovaná a právnu subjektivitu a chartu.“ 
Moderátor: „Myslíte, že európska ústava sa vlastne stáva istým superštátom a tým potrebuje vlastne...“ 
Martin Hanus: „Stáva sa i bezpochyby štátnym zväzkom do oveľa väčšej miery, než bola predtým, lebo získala nové znaky štátnosti. Ja by som sa vás chcel, pán premiér, spýtať, akí sú vaši právnici SDKÚ alebo právni experti vlády, ktorí majú opačné argumenty? Lebo toto sa mi zdá byť nepriestrelné.“ 
Mikuláš Dzurinda: „Pozrite sa, vy ste povedali meno človeka, povedali ste, že ho rešpektujú všetci. No, rád by som poznal takých ľudí, ktorých názor rešpektujú a akceptujú všetci. Ja som zatiaľ urobil len neformálne konzultácie a príde čas, keď ich urobím aj formálne. Koniec koncov sme sa rozprávali teraz na stretnutí s pánom prezidentom, s predsedom národnej rady, máme mechanizmy, ako sa k tomu postavíme absolútne profesionálne s istotou, akej sme maximálne schopní v tomto štáte. Máme ustanovizne. Vôbec nie je dôležité a zaujímavé, s kým konzultujem ja, ale dôležité a zaujímavé je, že aj v našej krajine máme inštitúcie, inštitúty, a máme metódy, ako sa, v konečnom dôsledku sa rozhodnú správne. A ja vás ubezpečujem, že sa rozhodneme správne. Môj názor vychádza o to, alebo opiera, opieram ho o to, že už občania meritórne rozhodovali a keby sme teraz našich poslucháčov, ktorí nás počúvajú, keby sme sa ich opýtali, no, o dve hodiny, keď otvoríme volebné miestnosti, pôjdete sa vyjadriť k európskej ústavnej zmluve? Aj vy, aj ja vieme, že máme 50-percentné kvórum. No, prosím vás, buďme tak trošku aj realisti a, no tak účelovo, však, pre jeden prípad...“ 
Moderátor: „Vychádzate...“ 
Martin Hanus: „Porušenie ústavy je ďaleko závažnejšia...“ 
Mikuláš Dzurinda: „Ale veď netreba byť ani nervóznejší. Ja nemám problém so žiadnym názorom, v konečnom dôsledku, opakujem, máme ústavný súd, máme inštitúcie, ktoré dajú definitívnu bodku za takýmito debatami. Pre mňa v tom politikum nie je. Ja chcem dobre ľuďom. Chcem, aby sme boli v klube, kde bude mať Slovensko šancu. Viem, že keď by sme v tom klube neboli, tak nemáme nijakú budúcnosť. Možno s Bieloruskom. Jedine v Európskej únii je slovenský národ, občania Slovenskej republiky a náš ľud má nádej. Všetko ostatné je pre mňa skôr alebo neskôr viac alebo menej technickou záležitosťou. Či referendum, či taký mechanizmus alebo, alebo onaký mechanizmus. Rozhodujúce je, že sme tam. A ešte jednu vec vám chcem povedať. Hovorí sa, že ako nás budú menších prevalcovávať, ako sa dohodnú Nemci s Francúzmi a vy pán Hanus, s tým strašíte veľmi pravidelne. No, pozrite sa, mám prvú konkrétnu skúsenosť, keď sme rozhodovali o prezidentovi európskej komisie. Prečo toto nepoviete? Čo na Slovensku sa nevie, že bola debata o pánovi Heroštatovi? Na Slovensku sa nevie, že ho navrhol prezident Chiraque? Na Slovensku sa nevie, že to bola dohoda, zdá sa, predovšetkým, francúzskeho prezidenta a nemeckého kancelára? Pán Hanus, no a prečo neprešiel?“ 
Martin Hanus: „Chýbalo osem hlasov, osem hlasov, aby ste dosiahli kvalifikovanú väčšinu.“ 
Mikuláš Dzurinda: „Ja som tam sedel, na rozdiel od vás, pán Hanus, ja som narábal s mojimi skromnými tromi hlasmi. A teraz nie je vôbec zaujímavé a vôbec dôležité, koľko chýbalo. Ale fakt je ten, že sa...“ 
Martin Hanus: „Teraz to nebude chýbať...“ 
Mikuláš Dzurinda: „No tak, vy vždy budete strašiť, keď máte optiku nastavenú takto. Ja len som chcel na tomto konkrétnom príklade ukázať. Najprv sa poučme z toho, čo bolo. A potom môžme rozprávať, čo bude nabudúce. Ale moja prvá skúsenosť hovorí, že Slovensko prejavilo svoj názor suverénne, podľa najlepšieho vedomia a svedomia a že sa nám podarilo prijať riešenie, ktoré my Slováci alebo slovenská delegácia sme považovali za správne. Aj keď proti nám stáli predstavitelia omnoho silnejších a väčších štátov.“ 
Moderátor: „Páni, uvidíme, ako to bude vyzerať v praxi, pretože európska ústava tá začne platiť až koncom roku 2009, takže, dovtedy bude dosť príležitostí na to, aby sme si overili v praxi, ako by mohla, prípadne mala fungovať, ale posuňme sa teda ďalej, v našej debate. My už sme naznačili, vlastne v tej téme toho záväzného mandátu na isté pomery v koalícii v parlamente. Myslím, že by bolo skutočne teraz na mieste, pán premiér, na otázku: Dobre sa vám vládne ako s takou vládou, ktorá, ktorá je menšinová? Prípadne, vidíte šancu, že by ste mohli splniť svoj mandát až teda do roku 2006?“ 
Mikuláš Dzurinda: „No tak, nikdy som neskrýval, že ak, ak mám použiť vašu rétoriku, že sa mi vládne skôr ťažko. Ale nebolo to jednoduché, ani v tom minulom volebnom období. Niekedy máte formálne v parlamente väčšinu, ale keď máte získať pre hlasovanie poslancov a tak sa povedzme s koaličnými partnermi tiež narobíte. Veď si spomeňme, že to nebolo jednoduché ani s SDĽ, ani s SOP v minulom volebnom období. Takže, menšinová vláda nie je o pohodlí, ale je o veľkom úsilí, a je aj o tom, že naozaj individuálne potrebujeme pre hlasovania, pre podporu našich ... získavať poslancov skôr individuálnymi rokovaniami. Takže, to samozrejme stojí čas a aj, aj sily, no ale taká býva politika. Sú krajiny, kde po voľbách sa dohodnú politické strany už vopred, že idú do vlády menšinovej.“ 
Moderátor: „K tejto téme Dag Daniš.“ 
Dag Daniš: „Pán premiér, ja to vidím tak, že problém nie je samotnej vláde menšinovej, lebo menšinové vlády fungujú celkom bežne vo viacerých krajinách, ale vždy sa musia opierať o nejakú, nazvime to politickú skupinu, ktorá tú menšinovú vládu je schopná buď tolerovať alebo držať nad vodou alebo neísť proti nej. Nemusí to byť opozičná zmluva, ale musí tam byť minimálne nejaká, nejaká forma spolupráce alebo aspoň dohoda o neútočení. Problém vašej menšinovej vlády vidím v tom, že vaša menšinová vláda sa neopiera a ani sa nemôže opierať o politickú skupinu, pretože politické skupiny neexistujú, ktoré by s vami dokázali spolupracovať. Vaša vláda sa opiera o, o nezávislých, prípadne nezaradených. Vaša vláda sa opiera o Ľudovú úniu, Vojtecha Tkáča, ktorá už ani formálne ani reálne neexistuje, rozpadáva sa a v reálnej rovine sa vaša vláda opiera o skupiny ľudí, ktorí nemajú politické ambície alebo politické strany a programové priority a o skupiny ľudí, ktorí sú takpovediac, bezprizorní a v drvivej väčšine prípadov ide o, buď o podnikateľov alebo o skrachovaných podnikateľov alebo o ľudí, ktorí, ktorí majú veľmi pochybnú aj minulosť aj veľmi pochybnú povesť. Narážam na pána Ábelovského, na privatizérov ako ... Gabriel, ktorí pravidelne podporujú vašu vládu.“ 
Martin Hanus: „Prípadne pán Krajči.“ 
Dag Daniš: „Prípadne. A podporujú rôznymi metódami, buď tým, že opustia rokovaciu sálu, aby znížili kvórum alebo tým, že sa zdržia hlasovania alebo tým, že v niektorých prípadoch hlasujú za, ale, ale nikdy nevidno, medzi vládou a tými skupinami, s ktorými vyjednávate, že by išlo o vyjednávanie vláda, politická strana alebo väčšinou je to vyjednávanie buď vláda alebo minister a pochybné postavy, ktoré som spomínal, ktoré nemajú politické krytia.“ 
Mikuláš Dzurinda: „Trošku ma len vyrušuje to slovíčko pochybné. Viete, vy môžte kohokoľvek označiť akoukoľvek nálepkou. Ale ak by sme sa ich potom snažili dešifrovať tú nálepku, mali by ste väčšie problémy. Veľmi jednoduché je povedať, pán Ábelovský, pochybná minulosť. Ale fakt je ten, že je poslancom národnej rady. A fakt je ten, že boli hlasovania, keď sa nám podarilo, podarilo presvedčiť povedzme nezávislých poslancov, že pre stabilitu Slovenska je lepšie, keď zahlasujú pozitívne, ale ako keby mali hlasovať negatívne. No tak už kto v tejto krajine má taký mravný morálny etalón, aby súdil, keď sa nám podarí získať poslancov za hlasovanie o veci, ktorá vedie k spoločnému dobru? Aspoň podľa nášho presvedčenia v tej danej veci. Po druhé, povedali ste, že menšinová vláda môže fungovať vtedy, keď je tolerovaná. To sedí. Ale myslím si, že toto sa práve na Slovensku deje. Veď aj opozícia je tak rozvrstvená, že evidentne nevie sformovať väčšinu, a preto pozorujeme stav, ktorý dá sa dnes, podľa môjho názoru, označiť ako stav istej tolerancie.“ 
Dag Daniš: „Čiže, nevidíte tu vy alternatívu, pán premiér, v tomto smere, že by napríklad, keby ste vy ako menšinová vláda už nezískali tú ďalšiu podporu, že by tu teda nebol niekto, kto by tú podporu mohol mať?“ 
Mikuláš Dzurinda: „Keby mohol, nepýtal by sa ma, pán redaktor. Ja som bol pritom v roku 1994 a keď sme mali väčšinu a sme sa rozhodli, my sme sa nikoho nepýtali a ja nie som natoľko naivný, aby som si myslel, že dnes to platí inak. Ak sa sformuje väčšina a ak bude chcieť prevziať zodpovednosť, mňa sa pýtať nebudú. Ale dovtedy je mojou povinnosťou robiť, čo je v mojich silách, aby Slovensko bolo stabilné, aby sme presadili maximum z nášho vládneho programu. Stále sme v prvom rade rokovali so Slobodným fórom. Z dôvodov, ktoré tu, azda už nemusím opakovať. Väčšinou sme boli úspešní, prvýkrát, prekvapujúco, Slobodné fórum hlasovalo proti novele vysokoškolského zákona. Ale ten politický mandát stále, podľa môjho názoru, ich zaväzuje, aby skôr hlasovali za podporu vládneho programu ako proti nemu. A nie je nič nezvyčajné, opakujem, nie je absolútne nič nezvyčajné, a mohli by sme sa rozprávať o Poľsku, ale aj o Írsku, aj o Česku, aj o iných krajinách, keď tu a tam podporia vládnu predlohu aj nezávislí poslanci. V Írsku mi kolega o tom hovoril hodinu. Štyri roky mu chýbali piati poslanci. A tiež sa trápil doslova individuálne, pre, keď potreboval štátny rozpočet.“ 
Dag Daniš: „Pán premiér, lenže v Poľsku, napríklad pán premiér, bývalý premiér, Leszek Miller, keď cítil, že vláda má najnižšiu podporu v histórii od čias okrúhleho stola, tak vlastne odstúpil. A uchádzala sa o dôveru nová vláda, ktorá ju nakoniec koncom tohto týždňa aj získala. Čiže, taká sebareflexia na Slovensku, nie je na to dôvod, myslíte si, ako v Poľsku?“ 
Mikuláš Dzurinda: „Myslím, že na to nie je dôvod. Sebareflexia nie je problém. Ale myslím, že porovnávame neporovnateľné. Leszek Miller mal problémy predovšetkým vo svojej vlastnej strane, obrovské problémy. Problémy tak kolosálne, že sa napokon rozhodol tak, ako sa rozhodol. A keby sme povedzme pozreli aj do iných krajín, tak, ale zostaňme v Poľsku, povedzme, SĽD, ktorej lídrom vo voľbách, v tých predchádzajúcich bol pán Miller, získala tuším 43 alebo 44 hlasov. Teraz vo voľbách do európskeho parlamentu, sedem.“ 
Dag Daniš: „No, na piatom mieste skončila. Áno.“ 
Mikuláš Dzurinda: „Sedem. No a to nie je prípad Slovenska. Po druhé, v Poľsku sa stal pán Miller terčom kritiky, pretože nedokázal pretlačiť reformy. No ale Slovensko, veď otvorte si zahraničnú tlač. Slovensko je dnes vnímané v zahraničí v Európe, mimo Európy ako symbol reforiem ako krajina, ktorá urobila obrovský pokrok.“ 
Dag Daniš: „S tým súhlasím, pán premiér, lenže ľudia dole žijú trochu inak. Oni tie reformy vnímajú trochu inak.“ 
Mikuláš Dzurinda: „No, počkajte, počkajte, ľudia dole, tri týždne som medzi nimi bol, ja viem, že sú obrovské problémy, sú regionálne problémy, ale pravda je aj taká, že prvý štvrťrok tohoto roku ukázal rast reálnych miezd bezmála tri percentá a prichádza ten vývoj pozitívny omnoho skôr ako som sa nádejal, nádeja, nádejal aj ja sám. Takže...“ 
Dag Daniš: „No, ja by som to tak nezjednodušoval, pán premiér, lebo ľudia dolu naozaj, poznám veľa ľudí, aj v regióne, odkiaľ pochádzate vy aj ja, teda na Spiši, napríklad je tam veľký problém vyžiť, naozaj.“ 
Mikuláš Dzurinda: „Ja to nezjednodušujem. Ja to nezjednodušujem, práve naopak, len snažím sa, aby tá optika zohľadňovala aj problémy, ale aj výsledky a aby sme si vedeli tak naozaj sebakriticky, ale reálne povedať, že či sa Slovensko uberá dobre, či treba na tej ceste vydržať alebo či, lebo takto ste začali, túto tému, alebo či netreba  nebodaj siahať k nejakým radikálnym riešeniam.“ 
Moderátor: „Martin Hanus.“ 
Martin Hanus: „Takto, životná úroveň sa nedá zvýšiť zákonom. A táto vláda, a to musíme otvorene priznať, počas dvoch rokov prijala mnoho dobrých zákonov, ktoré predpokladajú zvyšovanie tej životnej úrovne a zlepšovanie hospodárstva, ku ktorému, napokon, dochádza. Ako nehovorme, aj v súvislosti s EÚ sa hovorí o tom, že treba tam vstúpiť preto, aby sme akcelerovali, ale my tú Európsku úniu stále dobiehame a budeme ju hádam dobiehať aj v budúcnosti, čo je veľmi pozitívne. Pred touto vládou sú ešte dva veľmi dôležité zákony. A preto je tá menšinová vláda veľmi riziková, konkrétne zákon vysok, o vysokom školstve, ktorý práve neprešiel a zdravotnícky zákon. Pričom Slobodné fórum, to treba tiež povedať otvorene, sa tu správa ako neriadená strela. Ku všetkému žiada dopadové štúdie, keď im sú predložené, tak...“ 
Dag Daniš: „Ako opozičná strana...“ 
Martin Hanus: „Ako opozičná strana, hoci sú aspoň morálne zaviazaní k tomu, aby nejaké zákony, za ktoré hlasovali predtým v rámci vládneho programu, hlasovali, oni si vymýšľajú úplne fiktívne dôvody. A to je teraz, pán premiér, tá otázka. Tieto dve, dva kľúčové zákony, ktoré pred vami stoja, by mali, by mali naozaj prejsť na to, aby vláda naplnila  ten svoj mandát. Ako to, ako to zabezpečíte? Vidíte ešte možnosť dohody so Slobodným fórom na nejakých...“ 
Moderátor: „Možno by som k tomu pridal aj dôchodkovú reformu.“ 
Martin Hanus: „Tá už bola schválená. Tá bola schválená...“ 
Moderátor: „Ale o druhom pilieri sa stále diskutuje s takým otáznikom.“ 
Martin Hanus: „Ale už bola schválená. Už bola schválená. Ako môžme hovoriť, že v niečom je nesprávna, to je, ale už bola schválená. Problém je v tom, že školská a hlavne zdravotnícka reforma je strašne náročná na implementáciu a tam budete potrebovať väčšinu.“ 
Mikuláš Dzurinda: „Máte naozaj pravdu. Máte naozaj pravdu a budeme sa tu o väčšinu pokúšať vytvoriť. Znovu so Slobodným fórom, ale otvorene hovorím, tak ako hovorím už celé mesiace aj so skupinou nezávislých poslancov. Ja som využil aj mo, aj v ostatné dni, keď som išiel na hodinu otázok aj iné príležitosti, aby som sa s poslancami o tomto zhováral. Viem napríklad, čo koho, kde vyrušilo pri tom zákone o reforme vysokých škôl. Nepochybne k druhému pokusu dôjde. Neviem, či to bude opäť po šiestich mesiacoch vládna predloha alebo sa dohodneme v poslaneckých kluboch vládnej koalície, ale nepochybne sa o to budeme ešte pokúšať. A to platí aj pre zdravotnícku reformu. Ešte by sme mali povedať otvorene, že je tu ďalší zákon, ktorý bude kľúčový, kde bez podpory väčšinovej sa nezaobídeme, nezaobídeme a to je štátny rozpočet. Potrebujeme dobrý, kvalitný štátny rozpočet, aby tie tendencie, o ktorých ste aj vy hovorili, aby pokračovali ďalej. Menšinová vláda je riziková. Ale vždy, keď existujú skupiny poslancov, či organizované viac alebo organizované menej, ktoré sú ochotné diskutovať, tak si myslím, že tu šanca je, aby sme to, čo potrebuje krajina, aby sme presadili, aby, aby sa nám to aj podarilo. A ja absolútne súhlasím s tým a veľmi mi záleží na tom, aby sme presadili v ko, do konečného dôsledku aj reformu zdravotníctva, aj nový zákon o fungovaní vysokých škôl, pretože ak ho presadíme, niet pochýb, že vysoké školy budú fungovať omnoho lepšie a že to bude dobré pre, pre našu mládež.“ 
Moderátor: „Dag Daniš.“ 
Dag Daniš: „Ja by som sa ešte vrátil k tej morálnej rovine alebo k tým morálnym problémom menšinovej vlády. Pán premiér, vy ste povedali, že nikoho nemôžme vyzdvihnúť ako nejakú mravnú autoritu a iných zatracovať. To je pravda, ja to uznávam, ale ja týmto ľuďom nevyčítam nedostatok morálky, o ktorých sa opiera vaša vláda. Ja, ja si myslím, že problém je v tom, že, že nie sú reprezentantmi politickej, politických myšlienok a nemajú za sebou politickú stranu. To znamená, ťažko sa s nimi vyjednáva po politickej línii a tým pádom je celkom pochopiteľné, že aj opozícia, aj viacerí novinári, obviňujú vašu vládu z takzvaného kšeftovania s poslaneckými hlasmi alebo ste obviňovaný z politických obchodov a jednoducho z toho, že sa kupčí s hlasmi. Samozrejme, tie informácie nie sú, nie sú natoľko konkrétne, aby mohlo, aby bolo možné podať trestné oznámenie, ale, ale z tej situácie, ktorá, ktorá je pred nami, veľmi jasne vyplýva, že ak, ak sa vyjednáva o podpore, s človekom, ktorý nemá politické zmýšľanie a politickú stranu za sebou, ale je skôr podnikateľom alebo skrachovaný podnikateľ, tak sú tam zrejme v hre iné karty ako politické. A toto je jadro problému, že teraz sa bude minimálne dva roky vládnuť v takejto rovine, že vláda bude žiadať o podporu pre svoje zákony ľudí, ktorí nie sú reprezentantmi politickej ideológie alebo politiky, ale sú reprezentantmi seba samých.“ 
Moderátor: „Chcete naznačiť...“ 
Mikuláš Dzurinda: „Pán Daniš...“ 
Moderátor: „... akúsi ad hoc podporu?“ 
Mikuláš Dzurinda: „Pán Daniš, absolútne presná analýza. Ja sám by som to nevedel popísať presnejšie. Len čo s tým chcete robiť? Alebo ešte poviem takto, no poraďte mi. Ste veľmi skúsený, dlhoročný komentátor, ste to popísali tisícpercentne presne.“ 
Dag Daniš: „... zmluva s HZDS...“ 
Mikuláš Dzurinda: „No ďakujem veľmi pekne. To by bol...“ 
Dag Daniš: „Nehovorím vstup do vlády.“ 
Mikuláš Dzurinda: „Viete čo, to by bol....“ 
Dag Daniš: „...“

Mikuláš Dzurinda: „No ale čo za to?“ 
: „Pán premiér...“

Mikuláš Dzurinda: „Počkajte...“ 
: „...dobrých poradcov...“ 
Mikuláš Dzurinda: „Počkajte, nechajte ma. Sekundu ma nechajte. To mám, mám, spoľahnite sa, že mám. No ale pán Daniš, čo za to? Vy si myslíte, že...“ 
Dag Daniš: „No to je otázka na pána Mečiara.“ 
Mikuláš Dzurinda: „Chacha. No ale veď viete, nezačínal som v politike včera. To sa vám veľmi ľahko povie, ale nemyslite si, že pán Mečiar...“ 
Dag Daniš: „Bola by to vysoká cena pre...“ 
Mikuláš Dzurinda: „... v Trenčianskych Tepliciach s perom pripravený len na to, kedy prídem a ponúknem mu dohodu, ktorá bude pre vládnu koalíciu výhodná. Ale keď som vás tak počúval, tak som tri veci vám chcel povedať. Po prvé, že to, že ste to popísali neobyčajne presne. Po druhé, že čo máme robiť, keď mandát poslanca nie je imperatívny, ale ústava hovorí, že má slobodný mandát, to potom zmeňme ústavu. Takto sa trápia v každom jednom európskom parlamente. V každom jednom. Tak zastavme sa aspoň pri poľskom, keď už sme pri ňom boli. Pozrite sa...“ 
Moderátor: „Ale veľmi stručne, pán premiér, lebo ešte máme...“ 
Mikuláš Dzurinda: „... premiér ... získal konečne podporu v tom záverečnom hlasovaní. Prečo ju získal od nezávislých poslancov? No pretože si povedali, že lepšie je, keď tam ešte rok budú sedieť a keď krajina bude predsa len stabilnejšia, ako keby mali byť v auguste parlamentné voľby. No tak to je aj moja odpoveď. Vy ste povedali, že nemáme karty, máme karty, nemáme karty. No viete čo, ja si myslím, že pre skupinu nezávislých poslancov je dobrou správou, z ich pohľadu, že majú slobodné svedomie, ale zase horšou správou je, že v politike viacej menej končia nezávislí poslanci. A preto si myslím, že aj oni si vážia, ak tú politiku majú radi a ak funkciu poslanca vykonávajú radi, keď ešte môžu sa tejto svojej činnosti venovať. A v tomto zmysle si myslím, dá sa vždy argumentovať, že pre Slovensko je lepšie, pre Slovensko, pre občanov, pre reformy, ktoré sme začali, ak nebudú predčasné voľby, pretože by to bola zbytočne drahá záležitosť a ktovie, či aj po nich by tá situácia bola pevnejšia alebo stabilnejšia. A tie reči, viete, kupčenie, kšeftovanie. To je obyčajný populizmus, ktorý vytiahol Fico, ktorý je ľúbivý, na ktorý sa dá počúvať, ktorý sa dá v médiách donekonečna analyzovať, len ako ste vy sám povedali, nikdy nikto nič konkrétne nevytiahol, no, pretože to nie je pravda.“ 
Moderátor: „Pán premiér, žiaľ, máme už posledné minútky našej relácie a zostávajú nám ešte tri témy, ktoré som veľmi stručne chcel, aby ste sa k nim vyjadrili. Po šiestich rokoch ste sa dostali na Ukrajinu. Predtým ste kritizovali vášho predchodcu, Vladimíra Mečiara, že sa orientoval smerom na východ, že ten becktor mal byť nasmerovaný skôr na západ, na krajiny Európskej únie. Čo nám vyplynie z tejto návštevy Ukrajiny? Boli tam dva veľké problémy, vízová povinnosť a nedostavaná, nedostavaný Krivoj rok, kde je umŕtvených približne 11 miliárd. Takže, veľmi stručne, jednou vetou.“ 
Mikuláš Dzurinda: „Z mojej návštevy vyplýva zrýchlenie a dynamizovanie našich bilaterálnych vzťahov. Začal rásť vzájomný obchod, chceme, aby rástol omnoho viac. Začali sme rokovania o ďalšej liberalizácii vízovej povinnosti, ale zároveň som veľmi jasne tlmočil predstaviteľom ukrajinskej politiky, že očakávame novú readmisnú dohodu, aby sme mohli vracať, pružne vracať, hladko vracať tých, ktorí k nám vstúpia nezákonne a že zároveň očakávame, že Ukrajina bude krajinou, kde platí rovnaká azylová politika ako v Európe. Potom pôjdeme v tej liberalizácii veľmi ďaleko. Čo sa týka ... sú rôzne alternatívy, chvalabohu sú a je ich viac. 8. a 9. júla na dvojdňovej návšteve Kyjeva by mal celú vec vyriešiť vicepremiér a minister hospodárstva Rusko. Posledná poznámka, stretol som sa nielen s premiérom, nielen s prezidentom, nielen so šéfom parlamentu, ale stretol som sa aj s mimovládnymi organizáciami a stretol som sa aj s lídrom opozície, bývalým premiérom Viktorom Juščenkom.“ 
Moderátor: „Veľmi stručne. Tento týždeň ste sa stretli s novým pánom prezidentom, spolu aj s predsedom národnej rady. Ako si predstavujete teda spoluprácu s prezidentom Ivanom Gašparovičom? Takisto veľmi stručne.“ 
Mikuláš Dzurinda: „Moju spoluprácu si predstavujem tak, že budeme všetci myslieť na ľudí, na občanov, že všetky opatrenia budeme prijímať v ich záujme. A že budeme rešpektovať ústavu, ktorá vymedzuje škálu kompetencií. Keď sa budeme držať toho prvého záujmu, a toho základného predpisu, tak naša spolupráca bude dobrá. A ja sa o to chcem zo všetkých síl usilovať, aby dobrá bola.“ 
Moderátor: „Možno takú prvú šancu budete mať pri spoločnej návšteve summitu NATO v Istanbule, kde odchádzate spolu s pánom prezidentom. Budete nejakým spôsobom koordinovať pred týmto summitom vaše vystupovanie, vaše názory? Kto bude vystupovať ako, ako hlavný reprezentant?“ 
Mikuláš Dzurinda: „Už sa stalo. Už sa stalo. Už sme sa stretli aj osobitne, ešte pred stretnutím s pánom Hrušovským bilaterálne s pánom prezidentom, kde sme o summite hovorili. No, vedúcim delegácie je prezident republiky. Takže, tie vystúpenia, ktoré bude potrebné za Slovensko povedať na hlavných rokovaniach predpokladám, že urobí on, ale môžem azda otvorene povedať, že ma požiadal, aby ja som vystúpil na summite Ukrajina – severoatlantická aliancia, možno aj preto, že mám čerstvé poznatky. Tak samozrejme, že ak je to želanie pána prezidenta, rád tak urobím.“ 
Moderátor: „Ešte možno na záver taká odľahčená otázka, možno aj v mene mojich kolegov, spolubesedujúcich. Blížia sa letné prázdniny. Ako ich chcete využiť, pán premiér? Pracovne, budete relaxovať, budete trénovať, behať?“ 
Mikuláš Dzurinda: „Áno, budem veľa behať, lebo som sa prihlásil po rokoch na medzinárodný maratón mieru v Košiciach. Neviem, či spoluobčania vedia, že máme na Slovensku najstarší európsky maratón. Pred 80. rokmi sa prvýkrát bežal, takže sa teším, že budem veľa športovať, ale toto leto bude podobné ako boli iné. Pár dní strávim s rodinou pri vode, no aj toho roku, po tom, čo sa mi vlani zapáčilo, budeme organizovať Modré leto. Budem navštevovať podobne ako vlani naše kultúrne pamiatky. Budem sa stretávať s mladými ľuďmi, ktorí neraz zadarmo pracujú na ich obnove repasácií. Teším sa, že sme naštartovali pred tromi mesiacmi projekt Obnovme si svoj dom, že sme získali aj sponzorov pre tento projekt. No a ja sa pôjdem presvedčiť, ako sa darí niektorým stavbám, rekonštrukciám, ktoré sú financované už z tohoto projektu.“ 
Moderátor: „Máme posledné dve minúty. Dag Daniš ešte...“ 
Dag Daniš: „Za nás novinárov vám položím jedinú otázku. Aby sme predišli technickým nedorozumeniam, tá akcia Modré leto bude vládna akcia alebo stranícka akcia? Aby sme vás potom mohli kontrolovať, lebo...“ 
Martin Hanus: „... vieme, že modrá je dobrá.“ 
Mikuláš Dzurinda: „Áno...“ 
Dag Daniš: „V straníckom alebo vládnom aute...“ 
Martin Hanus: „Alebo vo svojom?“ 
Mikuláš Dzurinda: „Väčšinou, väčšinou budem na bicykli. Väčšinou budem na bicykli a v takom turistickom, minimálne budem...“ 
Moderátor: „Ten istý bicykel ako v ´98 alebo...“ 
Mikuláš Dzurinda: „Nie, ten som už vydražil. Ten som vydražil, ten sa dobre vydražil.“ 
Moderátor: „Pán premiér, aj na ďaleký východ pôjdete na bicykli?“ 
Mikuláš Dzurinda: „Vlani vo, cez Modré leto som navštívil napríklad modré kostolíky v okrese Svidník a bola to fantastická etapa, fantastická etapa. Mal som asi 30 spolujazdcov, krásny júlový deň. Toho roku sa chcem pozrieť opäť aj na modré kostolíky, ale už to nebude okres Svidník, ale okres Bardejov a áno, veľa dní strávim aj na východnom Slovensku.“ 
Moderátor: „Takže, po tomto veľmi odľahčenom závere ďakujem za účasť v sobotných Dialógoch premiérovi Mikulášovi Dzurindovi a samozrejme aj mojim spolubesedníkom Dagovi Danišovi z denníka Pravda, Martinovi Hanusovi z týždenníka Domino fórum. Pochopiteľne, nevyčerpali sme všetky témy, ktoré by sme možno chceli, ale aj o mesiac tu bude znova priestor pre vás, pán premiér, takže, tešíme sa opäť na stretnutie s vami a našim poslucháčom želáme príjemný letný sobotný deň. Dopočutia!“ 
Mikuláš Dzurinda: „Dopočutia! Pekný deň!“ 
- END -

10.10.2004
13:00 Na telo
Sedemdesiatdva mesiacov vo funkcii premiéra
10.10.2004    TV Markíza    str. 01   13:00 Na telo
            
Zlatica PUŠKÁROVÁ, moderátorka
--------------------
Dobrý deň. Je najdlhšie úradujúcim premiérom v histórii samostatnej Slovenskej republiky. Je tu počas vládnutia jeho druhého kabinetu no a to je nepochybne príležitosť, aby sme mohli tak trochu bilancovať a diskutovať. Mojím dnešným hosťom je predseda vlády Slovenskej republiky Mikuláš Dzurinda. Prajem dobrý deň.

Mikuláš DZURINDA, predseda vlády (SDKÚ)
--------------------
Dobrý deň prajem.

Zlatica PUŠKÁROVÁ, moderátorka
--------------------
Pán premiér, už sedemdesiatdva mesiacov ste úradujúcim premiérom. Veľa, málo? Podľa vás?

Mikuláš DZURINDA, predseda vlády (SDKÚ)
--------------------
Tak, uteká to rýchlo, jedno je isté, že to beží veľmi rýchlo, ani som si to neuvedomil.

Zlatica PUŠKÁROVÁ, moderátorka
--------------------
Ste sám so sebou spokojný?

Mikuláš DZURINDA, predseda vlády (SDKÚ)
--------------------
Uf, tak priznám sa, že nie veľmi kladiem takéto otázky. Skôr si kladiem otázky, že či sú spokojní kolegovia, s ktorými pracujem a predovšetkým tí, ktorí mi dali dôveru a kvôli ktorým v tom úrade som a to sú občania.

Zlatica PUŠKÁROVÁ, moderátorka
--------------------
Ste obľúbený, ale aj zatracovaný, v každom prípade však už niekoľko rokov jeden z najvplyvnejších mužov v štáte. Čo s vami urobila moc? Lichotí vám vplyv?

Mikuláš DZURINDA, predseda vlády (SDKÚ)
--------------------
Tu a tam ma podobné otázky stretávajú medzi ľuďmi, ale tak sa mi vidí, keď si pobehám po hrádzi, keď sa rozprávam v obchodných domoch, na uliciach, že to základné sa mi podarilo udržať, že veľmi dobre si uvedomujem, že nie ľudia sú tu kvôli mne, ale že ja som tu kvôli ľuďom a všetko čo robím, robím v úprimnej snahe byť užitočný a prospešný.

Zlatica PUŠKÁROVÁ, moderátorka
--------------------
Cítite sa byť takým normálnym, obyčajným človekom alebo už vás to niekde ženie na taký piedestál moci? Niekde možno, jak sa hovorí, ten slon v porceláne?

Mikuláš DZURINDA, predseda vlády (SDKÚ)
--------------------
Tam som smeroval, ako ste to povedali. Cítim sa úplne normálnym spoluobčanom, občanom tejto krajiny, ktorú mám rád.

Zlatica PUŠKÁROVÁ, moderátorka
--------------------
Chodíte aj nakupovať napríklad?

Mikuláš DZURINDA, predseda vlády (SDKÚ)
--------------------
Chodím aj nakupovať, áno, najmä minerálne vody a také ťažšie veci.

Zlatica PUŠKÁROVÁ, moderátorka
--------------------
Britský premiér Tony Blair nedávno vyhlásil, že ešte raz vo voľbách zabojuje, aby bol trojnásobným premiérom a potom už s politikou končí. Ako je to s vami? Chcete robiť politiku, možno to trochu preženiem, až do dôchodku?

Mikuláš DZURINDA, predseda vlády (SDKÚ)
--------------------
Veľmi komplikovaná otázka. Fakt je ten, že ma remeslo baví, politika ma baví a fakt je aj ten, že pán Blair má pred sebou voľby na jar na budúci rok, takže zrejme z časového hľadiska už sa očakávalo, že sa vyjadrí, či bude znovu kandidovať. U nás sú voľby až o dva roky, takže ja ešte uvidím.

Zlatica PUŠKÁROVÁ, moderátorka
--------------------
Takže nechystáte sa s politikou skoncovať?

Mikuláš DZURINDA, predseda vlády (SDKÚ)
--------------------
No nie, baví ma. Baví ma politika, ale samozrejme človek má viacero možností ako sa v nej realizovať. O svojom ďalšom pôsobení budem rozhodovať niekedy takto o rok.

Zlatica PUŠKÁROVÁ, moderátorka
--------------------
Kde si viete sám seba predstaviť okrem premiéra?

Mikuláš DZURINDA, predseda vlády (SDKÚ)
--------------------
Trošku ste ma predbehli.

Zlatica PUŠKÁROVÁ, moderátorka
--------------------
Prečo? Tak možno máte také nejaké vnútorné pocity, že by sme možno odišli niekde do nejakých európskych štruktúr alebo čosi podobné alebo skutočne máte tú chuť a ambíciu byť ešte trojnásobným premiérom?

Mikuláš DZURINDA, predseda vlády (SDKÚ)
--------------------
Nikdy som o tom nepremýšľal. Zrejme aj preto som o tom nikdy nepremýšľal, že sme v polčase volebného obdobia a že ja veľmi dobre viem, že o tom budú rozhodovať ľudia a potrebujem tú druhú polovicu súčasného volebného obdobia na to, aby som presvedčil spolu so svojimi kolegami, že reformy mali význam a samozrejme budem si všímať, ako sa k tomu stavajú občania, ako to hodnotia oni. Takže, moju myseľ vy minulých mesiacoch, v týchto týždňoch zamestnávalo to, či presadíme zdravotnícku reformu, či presadíme fiškálnu decentralizáciu naplno, naozaj veľmi naplno som sa venoval štátnemu rozpočtu na budúci rok.

Zlatica PUŠKÁROVÁ, moderátorka
--------------------
K tomu sa dostaneme, pán premiér, neskôr, ale predsa len, toto sú také otázky, ktoré nepochybne ľudí zaujímajú. Skutočne úprimne chcete povedať, že ste vôbec neuvažovali nad tým, že by ste išli ešte ďalej aj po voľbách a že by ste boli trojnásobným premiérom?

Mikuláš DZURINDA, predseda vlády (SDKÚ)
--------------------
Ja som naozaj dosť jednoduchý človek a viem, že všetko má svoj čas. No naozaj som neuvažoval. Voľby budú na jeseň roku 2006 a keď sa takto stretneme o rok, plus - mínus, ja vám budem vedieť tak uspokojivejšie a konkrétnejšie odpovedať na takého otázky.

Zlatica PUŠKÁROVÁ, moderátorka
--------------------
Možno aj preto, že voliči vás zatiaľ v voľbách vždy podržali, či už v tých eurovoľbách, nakoniec aj v referende okrem teda tých nešťastných prezidentských volieb. Čiže až potom budete o takýchto veciach uvažovať?

Mikuláš DZURINDA, predseda vlády (SDKÚ)
--------------------
Takto o rok. Viem si predstaviť pred Vianocami na budúci rok. Koniec koncov, vy dobre viete, že v našej strane máme primárne voľby, takže o rok si začnem takéto otázky klásť, aké sú nálady občanov, čo si myslia o vláde, ktorej predsedám, aké sú nálady v našej politickej strane, kto by mal byť jej lídrom pre ďalšie parlamentné voľby, ale myslím, že uznáte, že taký október, november budúceho roku je taká akurátna doba, aby sme o tom začali premýšľať.

Zlatica PUŠKÁROVÁ, moderátorka
--------------------
Záverečná otázka k tejto téme, máte v strane nejakého človeka, o ktorom by ste vedeli, že by bol potenciálne dobrý líder, dobrý premiér okrem vás?

Mikuláš DZURINDA, predseda vlády (SDKÚ)
--------------------
Od malička som vyhľadával vzácnych ľudí, hľadal som autority za katedrou, ale aj vo svojom bezprostrednom okolí medzi spolužiakmi, od ktorých som sa mohol niečo naučiť a taký sklon obklopovať sa dobrými a vzácnymi ľuďmi, myslím, že mi zostal. No a myslím, že v SDKÚ áno, sú veľmi hodnotní ľudia, aj talentovaní politici aj skúsení politici, takže o perspektívu Slovenskej demokratickej a kresťanskej únie ja obavy nemám.

Zlatica PUŠKÁROVÁ, moderátorka
--------------------
To ste povedali teraz ako z veľkej knihy, pán premiér, ja som skôr myslela tak konkrétne, či je naozaj nejaká osoba, ktorú by ste povedali, že by vás mohol prípadne vystriedať?

Mikuláš DZURINDA, predseda vlády (SDKÚ)
--------------------
No nepochybne áno, len problém je v tom, že opäť sa pýtate na tému, ktorá dnes nie je aktuálna, ktorou sa nezaoberáme ani v strane, ani ja sám, ale stačí, keď sa pozriete povedzme na vedenie SDKÚ alebo keď si zoberieme zoznam poslancov či v národnej rade alebo v Európskom parlamente, nájdete osobnosti, silné osobnosti.

Zlatica PUŠKÁROVÁ, moderátorka
--------------------
Dobre, poďme ďalej. Je to polčas vašej druhej vlády, jej live motívom sú najmä reformy. Na jednej strane naozaj treba objektívne priznať to uznanie zahraničia a dobré čísla ekonomické na papieri. Na strane druhej je tu ten večný výkričník časti verejnosti, ktorá tvrdí, že sa tie dobré čísla z papiera automaticky nepremietajú do ich peňaženiek. Takže, pán premiér, otázka, kedy myslíte, že bude Slovákom o poznanie lepšie?

Mikuláš DZURINDA, predseda vlády (SDKÚ)
--------------------
Je to veľmi legitímne a myslím si, že s tým sa stretávajú politici na celom svete. Keď som prvýkrát prijal zahraničného premiéra pána Junkera v deväťdesiatom deviatom, tak som mu povedal, že byť premiérom v Luxembursku musí byť fantastické, lebo sú tam najlepšie parametre životnej úrovne. A on mi povedal, že áno, len ľudia o tom nevedia. Je to tajomstvo, je to isté mystérium, aby sme sa zhodli v tom, čo je dobré, čo je perspektívne, čo je pravdivé, čo je nádejné. Máte pravdu, veď veľmi veľa cestujem, rozprávam s ľuďmi. Že to bolí, no nemohlo to nebolieť. Ale pozrite sa, aká veľká výzva stojí dnes pred celou Európou. Príde pán kancelár Schröder do Prahy a hovorí Grossovi, musíme reformovať sociálne štáty, nevládzeme to ďalej takto ťahať. Z drvivej väčšiny to máme za sebou, máme náskok a ja už vidím na číslach, ale aj na dedinách, na mestách a počujem v rozhovore s ľuďmi, že to zmysel má. Rok 2004 je rokom mierneho rastu reálnych miezd.

Zlatica PUŠKÁROVÁ, moderátorka
--------------------
Dve percentá, nie je to naozaj málo?

Mikuláš DZURINDA, predseda vlády (SDKÚ)
--------------------
Nuž, skúsme sa o tom porozprávať. Skúsme.

Zlatica PUŠKÁROVÁ, moderátorka
--------------------
Dobre, môžeme sa rozprávať presne o tom, že tie čísla naozaj sú dobré a ich efekt zatiaľ jednoducho nie je.

Mikuláš DZURINDA, predseda vlády (SDKÚ)
--------------------
Ja hovorím, že aj dve percentá, oni tu nebudú medzi nami zrejme ani dve percentá, to bude trošičku ešte možno menej, medzi jedným a dvomi percentami. Ale kladiem takú rečnícku otázku, po tom všetkom, po tých ťažkých reformách, ktoré sme spravili v týchto dvoch rokoch, je to naozaj málo? Je to naozaj zlý výsledok? Rast reálnych miezd prichádza omnoho skôr ako v našom prvom predchádzajúcom období a ani nie tak ja a ani nie tak vláda, ktorej predsedám, ale nezávislé inštitúcie hovoria, že už na budúci rok to bude výrazný rast reálnych miezd, ale čo je dôležité, že to bude aj trvalejšie, dlhodobejšie udržateľný vývoj. A o tom to všetko vlastne tie reformy sú.

Zlatica PUŠKÁROVÁ, moderátorka
--------------------
Možno by sme si to mohli pretaviť do kúpyschopnosti Slovákov ako takých. Naozaj, keď idú do Čiech, tam vidia, že si môžu dovoliť podstatne viac ako naši napriek tomu teda, že stále počúvajú, že reformy idú, budú dobré, bude lepšie, stále to jednoducho necítia.

Mikuláš DZURINDA, predseda vlády (SDKÚ)
--------------------
Dôležité je ale aby sme si kládli také poctivé otázky, či si môžu kúpiť postupne viac alebo či si môžu kúpiť postupne stále menej a či povedzme takéto ťažké reformy stoja aj pred českou vládou, pred Českou republikou, pred českými občanmi, kedy budú musieť týmto zložitým vývojom prejsť alebo či sa dá tomu vyhnúť. Dnes sa nesmierne teším, pretože vskutku to najťažšie, to bolestivé máme za sebou a máme veľkú šancu na dlhodobejší pekný pozitívny vývoj.

Zlatica PUŠKÁROVÁ, moderátorka
--------------------
Čiže podľa vás si vláda a teda vy osobne, keďže ste predsedom vlády, neurobil z tých reforiem fetiš?

Mikuláš DZURINDA, predseda vlády (SDKÚ)
--------------------
No určite nie. Teraz sa ma ľudia pýtajú, že tie reformy máme z deväťdesiat percent poschvaľované, mnohé zavedené, čo budeme robiť. Samozrejme máme ešte veľa plánov, ale medzi ne patrí aj to, že budeme skúmať, ako sa konkrétne tá ktorá reforma premieta na konkrétneho občana, na konkrétnu skupinu, na žiakov základných škôl, vysokoškolákov, dôchodcov. Na budúci rok od prvého júla chceme o vyše osem percent zvýšiť dôchodky, inflácia bude tri percentá.

Zlatica PUŠKÁROVÁ, moderátorka
--------------------
No to ste nepochybne teraz potešili dôchodcov, ale ešte predsa len poďme k tomu konkrétnemu a síce neťažíte tak trochu, pán premiér aj z toho, že Slováci ako tvrdia sociológovia, sú nespokojní, ale v podstate pokojní. To znamená, že uťahujú sa im tie opasku, ale oni neštrajkujú, neorganizujú sa nejaké veľké sociálne nepokoje. Neťažíte tak trochu aj z toho? Nevyhovuje vám to?

Mikuláš DZURINDA, predseda vlády (SDKÚ)
--------------------
Keď som sedel v aute a mieril som do vášho štúdia, tak som premýšľal, že čo by som chcel občanom dnes popoludní povedať a vaša otázka mi na to dáva dobrý dôvod. Chcem vyjadriť svoju najhlbšiu úctu, ale aj vďaku občanom, že sme reformy mohli urobiť, že sme Slovensko do Únie mohli dotiahnuť a hlavne, že nám umožnili tie reformy zvládnuť. Sú to ľudia, sú to naši spoluobčania, ktorí ukázali obrovskú silu a obrovskú morálku a necítim väčšiu túžbu ako je to, aby nasledujúce mesiace a roky priniesli potvrdenie, že to všetko z pozície ľudí, z pozície občanov malo zmysel.

Zlatica PUŠKÁROVÁ, moderátorka
--------------------
Poďme teraz k politike, k politike vládnych strán. Polčas vládnutia komentátor Peter Schutz hodnotil slovami, že vláda síce urobila viaceré dobré reformy, ale vyšla pri tom na politickú a morálnu mizinu. Keď sme tu, pán premiér, sedeli zhruba myslím pred rokom a rozprávali sme sa o chybách, ktoré sa stali počas vášho prvého vládnutia, vy ste priznali, že bol chybný krok, ten sľub o dvojnásobných platoch, keď teraz trochu teda špekulujeme o tých chybách. Pán premiér, nezobrali by ste späť tú kauzu skupinka, ktorá vás odsúdila do toho menšinového postavenia?

Mikuláš DZURINDA, predseda vlády (SDKÚ)
--------------------
No určite nie. Pozrite sa, čo sa deje dnes so Šimkom v Slobodnom fóre.

Zlatica PUŠKÁROVÁ, moderátorka
--------------------
Ale to s tým nesúvisí, pán premiér.

Mikuláš DZURINDA, predseda vlády (SDKÚ)
--------------------
Ale súvisí, pani redaktorka. Kto len trošilinku sa zaujímal správou vecí verejných, tak vie, o čom to bolo, vie, že som konal riskantne, ale pravdivo a seriózne. Pozrite sa do okolitých krajín, popadali všade vlády vo V4, popadali preto, pretože premiéri nemali silu ísť do takýchto citlivých tém.

Zlatica PUŠKÁROVÁ, moderátorka
--------------------
Myslíte do skupiniek?

Mikuláš DZURINDA, predseda vlády (SDKÚ)
--------------------
Do podobných, charakterovo veľmi podobných tém vrátane toho, že vlastne všetky tri krajiny, kde došlo k výmene vlád, majú spoločný menovateľ v tom, že premiéri vlastne stratili podporu svojich materských strán, pretože viacerí ľudia si mysleli, že sa tam dá robiť, čo sa im zachcel. Suma sumáru, každopádne si myslím, že to ťažké obdobie bolo potrebné vybojovať, bolo potrebné ukázať, že nedovolíme zneužívať moc.

Zlatica PUŠKÁROVÁ, moderátorka
--------------------
Ale kto ju zneužíval, pán premiér, lebo ak ostaneme vlastne prísne pri faktoch, tak orgány činné v trestnom konaní vyhlásili vašu skupinku za neexistujúcu?

Mikuláš DZURINDA, predseda vlády (SDKÚ)
--------------------
Ale veď. V zmysle trestnoprávnom a to je zodpovednosť orgánov činných v trestnom konaní. To je ich zodpovednosť. Ja som im do ich práce nikdy nezasahoval, ja som vyvodil zodpovednosť politickú, ale to všetko veľmi dobre viete.

Zlatica PUŠKÁROVÁ, moderátorka
--------------------
Iste, čiže stále si myslíte, že to nebola chyba?

Mikuláš DZURINDA, predseda vlády (SDKÚ)
--------------------
Na stopäťdesiat percent som konal principiálne správne, musel som to urobiť.

Zlatica PUŠKÁROVÁ, moderátorka
--------------------
Dôsledok práve tejto skupinky je však práve ten, že sa musíte teraz spoliehať na hlasy nezávislých poslancov v parlamente. Keď tu minulý týždeň sedela pani Martináková, povedala, že získavate tieto hlasy doslova pokutným spôsobom. Dozvie sa teda verejnosť, čo nezávislí poslanci dostanú za prípadnú podporu štátneho rozpočtu?

Mikuláš DZURINDA, predseda vlády (SDKÚ)
--------------------
Pani Martináková vyrába hmlu, aby prekryla to, že zradila voličov, zradila program skrze ktorého sa dostala do národnej rady. Toto je problém pani Martinákovej, ktorý ja hlbšie komentovať nemienim. Ak niekto má informácie, že sa deje niečo nekalé a poslanec národnej rady by to mal vedieť, vie ako sa má správať. Na záverečnú časť vašej otázky odpovedám jednoznačne áno. Teraz rokujeme o štátnom rozpočte, formálne by sme ho mali v stredu potvrdiť, začnú politické rokovania na parlamentnej úrovni. Budem oslovovať poslancov, samozrejme aj nezávislých, lebo potrebujeme väčšinu a samozrejme aj oni budú hovoriť, za akých podmienok sú ochotní štátny rozpočte podporiť, ale.

Zlatica PUŠKÁROVÁ, moderátorka
--------------------
Máte predstavu, odkiaľ by ste zobrali peniaze?

Mikuláš DZURINDA, predseda vlády (SDKÚ)
--------------------
Ale myslím, že tú základnú som splnil a tá nestojí vôbec nič a to je deficit štátneho rozpočtu alebo celého verejného okruhu. Nezávislí poslanci viacerí mi kládli na srdce, že im nesmierne záleží, aby sme smerovali k plneniu maastrichtské kritéria a že cez tých tri celé štyri desatiny percenta by sme v žiadnom prípade nemali ísť.

Zlatica PUŠKÁROVÁ, moderátorka
--------------------
To je pravda, to je pre vás ozaj naozaj dobrá správa, že chcú udržať ten deficit, na strane druhej je dosť otázne, prečo práve nezávislí poslanci, ktorí prišli z opozície majú taký silný záujem takto v podstate smerovať pozitívne sa k vládnej koalícii. To je tiež také dosť zvláštne, ale to je iste na nich, to ani nie je otázka smerom k vám, len či aj vy ste sa nepýtali túto otázku?

Mikuláš DZURINDA, predseda vlády (SDKÚ)
--------------------
Ja som hlavne o tom premýšľal, keď som zvažoval s kým asi sa dá alebo s kým asi sa nedá. Pozrite sa, prečo by nemohlo byť v záujme poslanca, ktorá sa stal nezávislým, podporiť čosi, čo vedie ku stabilite. Viacerí z tých pánov poslancov, ktorí sú nezávislými, mi jasne dali najavo, že nepredpokladajú svoje ďalšie zotrvanie v politike, ale o to viac som pochopil, že s takýmito ľuďmi sa predsa dá rozprávať o tom, čo je pre Slovensko aj pre súčasné volebné obdobie, pre stabilitu lepšie, ako nám niektoré kľúčové veci prejdú, ale samozrejme za predpokladu, ja nikoho nemôžem znásilniť, za predpokladu, že im ten alebo onen zákon vyhovuje. S nezávislými poslancami sme sa zhodli, keď som s nimi rokoval o reforme zdravotníctva. Veď položme si otázky veľmi legitímne na stôl: môže to takto v tomto sektore ísť aj naďalej? Alebo je dobrá, skoro by som povedal, akákoľvek zmena, ktorá povedie k lepšiemu?

Zlatica PUŠKÁROVÁ, moderátorka
--------------------
To ukáže budúcnosť. Mimochodom, môžte aj vy sa pridať k tým slová ministra Zajaca, že v tomto volebnom období sa už za zdravotníctvo nebude platiť viac? Veľmi kratučko, aby sme mohli ísť ďalej, lebo vláda má už tú kompetenciu, že môže spoplatňovať isté služby aj veci v zdravotníctve.

Mikuláš DZURINDA, predseda vlády (SDKÚ)
--------------------
To by som nechal naozaj na rezortných ministrov, aby vedeli odpovedať na také celkom konkrétne otázky, ale jedným základným zásadným som si úplne istý: to zdravotníctvo bude lepšie. Koniec koncov aj z verejných zdrojov na budúci rok dostáva rezortný minister o viac ako desať percent navýšený rozpočet ako to bolo v roku 2004.

Zlatica PUŠKÁROVÁ, moderátorka
--------------------
Ešte kratučko k tým nezávislým, pán premiér. Plánujete s nimi podpísať nejaký dohodu o spolupráci alebo o prípadnom pristúpení k vládnej koalícii alebo nie?

Mikuláš DZURINDA, predseda vlády (SDKÚ)
--------------------
Od samého počiatku viete, že moja komunikácia s nimi je transparentná. Súčasťou tejto komunikácie bol aj nápad, ktorý som mal ja, že by sme mohli čosi podpísať.

Zlatica PUŠKÁROVÁ, moderátorka
--------------------
Údajne to už bolo aj na papieri, aj ste im to vraj. Čo tam bolo? Aké alebo respektíve, čo chceli za podporu?

Mikuláš DZURINDA, predseda vlády (SDKÚ)
--------------------
Áno, viete čo? Tak z mojej pozície tam boli tie známe veci, aby podporili zásadné reformy a aby nepodporili to, čo ruinuje verejné financie a aby neodvolávali členov vlády, to boli moje takpovediac prosby alebo želania no a z ich strany sme sa rozprávali o úplne klasických veciach. Tam, kde pôjde o politické nominácie, že môžeme sa rozprávať. Veď bolo úplne známe, že som sa pokúšal povedzme ponúkať pánu Abelovskému, aby sa stal podpredsedom národnej rady namiesto podpredsedu, ktoré náleží Slovenskej demokratickej a kresťanskej únii. Ale tie dialógy viedli k tomu, že vieme sa obsahovo, vecne, veľmi konkrétne a myslím aj dobre zhovárať, ale tak vyciťujem, že nie veľmi je snaha niečo podpisovať, ako keby tam tomu čosi bránilo. Lebo tak mne nejde o papier, nejde mi o formálnu stránku veci. Najdôležitejší je vždy výsledok a tým výsledkom je konkrétne hlasovanie o konkrétnom zákone v národnej rade.

Zlatica PUŠKÁROVÁ, moderátorka
--------------------
Je tu ešte aj Slobodné fórum. Uvažujete o prípadných rokovaniach aj so slobodnými alebo aj po tom, čo ste tu teda povedali na adresu pani Martinákovej, je to pasé?

Mikuláš DZURINDA, predseda vlády (SDKÚ)
--------------------
V minulých mesiacoch viete, že z mojej strany pokus bol, aj pokusy boli. A viete aká bola reakcia. Nebola dobrá, vlastne oficiálna politika Slobodného fóra je tvrdo opozičná. To ale neznamená, že z času na čas sa nebudem uchádzať aj o podporu tejto skupiny poslancov.

Zlatica PUŠKÁROVÁ, moderátorka
--------------------
Pri štátnom rozpočte to ale asi neplánujete?

Mikuláš DZURINDA, predseda vlády (SDKÚ)
--------------------
Viete čo, keď vycítim, že je možnosť, tak samozrejme sa o to pokúšať budem, ale vy veľmi dobre viete, že dnes je to garde nastavené tak, že skôr dôverujem spolupráci s nezávislými poslancami, ale verím, že aj zo skupiny poslancov za Slobodné fórum môžu niektorí jednotlivci štátny rozpočet podporiť.

Zlatica PUŠKÁROVÁ, moderátorka
--------------------
Okrem nezávislých však koalícia a v podstate hovorí sa, že najmä SDKÚ intenzívnejšie komunikuje s opozičným HZDS. V kuloároch sa už naozaj šepká dosť dlhšie o rôznych tichých dohodách medzi vami a Vladimírom Mečiarom. Stretávate sa, pán premiér?

Mikuláš DZURINDA, predseda vlády (SDKÚ)
--------------------
Tak ako s každým iným.

Zlatica PUŠKÁROVÁ, moderátorka
--------------------
No tak to môže byť aj denne. Môžete sa s niekým stretávať naozaj každú chvíľu?

Mikuláš DZURINDA, predseda vlády (SDKÚ)
--------------------
Tak ako aj s pánom Ficom alebo s inými poslancami z opozície, keď prídem do národnej rady alebo do televízneho štúdia, do inej formy relácie, nie ako som teraz, keď sme tu sami dvaja. Takže úplne bežným spôsobom a ak niekto maľuje nejaké scenáre, nejaké zákulisné dohody, tak to jednoducho nie je pravda. Nie je to pravda.

Zlatica PUŠKÁROVÁ, moderátorka
--------------------
Vaša kariéra bola do značnej miery ovplyvnená naozaj tým silný antimečiarizmom, s ktorým ste v podstate sa dostali aj na post predsedu vlády. Viete si, pán premiér, po tých rokoch predstaviť, že by ste sedeli v jednej vláde s HZDS?

Mikuláš DZURINDA, predseda vlády (SDKÚ)
--------------------
Celé moje pôsobenie v politike, dovolím si povedať, je možné charakterizovať tým, že mi ide naozaj pri rozhodovaní o to, čo je dobré pre krajinu, čo je dobré pre našu vlasť, pre Slovensko. Tomu sa pokúsim zostať verný. V SDKÚ to všetci vedia. Vždy a všade to hovorím a hovorím to už roky, že na prvom mieste musí byť Slovensko, na druhom mieste SDKÚ a niekde na samom konci ja sám alebo sám individuálny záujem. A teda keď príde na lámanie chleba, budem vždycky premýšľať, čo je dobré pre Slovensko. Teraz o niekoľko týždňov, aby som nehovoril len tak viete vo veršoch, budeme vystavený pred dve také veľmi významné rozhodovania. Prvým bude spôsob, akým budeme ratifikovať Európsku ústavnú zmluvu. Otvorene hovorím, že sa chystám rokovať aj s lídrami opozície, pokúsim sa o čo najširšiu zhodu. Veľmi aktuálnou témou je čo s Tureckom.

Zlatica PUŠKÁROVÁ, moderátorka
--------------------
K tomu sa dostaneme neskôr. Pán premiér, trošku ste mi utiekli. Môžte tak naozaj konkrétnejšie vyjadriť, či sa vám lepšie spolupracuje napríklad s Vladimírom Mečiarom alebo s Robertom Ficom alebo či je možné, že skutočne by sa SDKÚ raz ocitlo v tej istej vláde s HZDS?

Mikuláš DZURINDA, predseda vlády (SDKÚ)
--------------------
Skúsenosti, keď si pustíme film uplynulých rokov, skúsenosti nám jednoznačne hovoria, že Robert Fico a lídri Smeru sa postavili do takej topornej, veľmi tvrdej a zásadnej opozície, kde je všetko zlé, bez ohľadu na to, aká je substancia. Neraz som vyjadril sklamanie z takéhoto postoja. Všetko je zlé, aj privatizácia elektrární je zlá, aj Európska ústavný zmluva je zlá, aj ekonomika je zlá, no skrátka zlé je všetko. Na strane druhej som sa neskrýval v minulých rokoch tým, že si vážim, keď tu a tam najmä z radov poslancov Hnutia za demokratické Slovensko sme získali jasné slovo a jasnú podporu. Spomeňte si na referendum o vstupe Slovenska do Európskej únie.

Zlatica PUŠKÁROVÁ, moderátorka
--------------------
No, možno to bolo podmienené aj tým, že Vladimír Mečiar následne očakával, že ho trebárs koalícia podporí k prezidentských voľbách, ale pýtala som sa jasne, pán premiér. Viete si to predstaviť?

Mikuláš DZURINDA, predseda vlády (SDKÚ)
--------------------
No v politike sú veľmi ťažko, viete, situácie, ktoré si človek môže dovoliť nepredstaviť si alebo vylúčiť ich zo svojich predstáv.

Zlatica PUŠKÁROVÁ, moderátorka
--------------------
Ale kedysi to tak nebolo. Kedysi to bolo naozaj veľmi na ostrie noža postavené. Jednoducho s HZDS a s Vladimírom Mečiarom nikdy, teraz ako keby sa tie ľady trošku pohli?

Mikuláš DZURINDA, predseda vlády (SDKÚ)
--------------------
No, veľmi pekne ste to povedali. Viete, kedysi. Dnes je Slovensko iné ako bolo včera. Včera bolo iné ako bolo predvčerom. Európa sa veľmi mení, svet sa mení. Veď hádam mi uveríte, keď poviem, že najšťastnejším človekom z pozície mojej profesie by som bol vtedy, keby občania dali Slovenskej demokratickej a kresťanskej únii takú podporu, že by som...

Zlatica PUŠKÁROVÁ, moderátorka
--------------------
No iste, aby ste vládli sám?

Mikuláš DZURINDA, predseda vlády (SDKÚ)
--------------------
Že by som nepotreboval koalíciu.

Zlatica PUŠKÁROVÁ, moderátorka
--------------------
Iste, to by bolo báječné, ale to by bola až priznám sa katastrofálna, nie teraz smerom k vám, že len, ale jedna strana, to nie je asi veľmi v demokracii.

Mikuláš DZURINDA, predseda vlády (SDKÚ)
--------------------
Ale ja len preto, viete, aby sme si porozumeli. Teraz som bol veľmi spokojný po voľbách, pretože sa nám podarilo zostaviť vládu zo štyroch strán, kde tri sme v Európskej ľudovej strane. Preto sme za dva roky mohli porobiť defakto všetky reformy, s výnimkou teda vysokých škôl. Takže azda ma neupodozrievate z toho, že si prajem, aby takáto konzistentná hodnotovo principiálne programovo kohorentná vláda, aby mohla pokračovať ďalej. Vy mi skôr kladiete také hypotetické, teoretické otázky, ja sa im nebránim, veď takéto otázky sú legitímne. Len sa pokúšam na ne aj tak najúprimnejšie odpovedať.

Zlatica PUŠKÁROVÁ, moderátorka
--------------------
Dobre, to sú teda politické vzťahy a teraz poďme k politickým stranám. K tým je koalícia naozaj štedrá cez už schválený volebný zákon a aktuálny zákon o politických stranách, to vyzerá tak, že v budúcom funkčnom období by strany mohli dostať zo štátneho rozpočtu podľa Aliancia fair - play až miliardu tristo miliónov korún, pán premiér. Dosť. No je to veľa, keď sa to tak dá na stôl.

Mikuláš DZURINDA, predseda vlády (SDKÚ)
--------------------
No, keď sa to takto dá na stôl, viete to skôr nabáda takým strašením občanov, ale fakt je ten, že túto novú vlnu tejto témy vyvolal zákon z dielne ministra vnútra, ktorý vláda schválila v stredu tohoto týždňa. Pravda je ale taká, že týmto vládnym návrhom zákona znižujeme peniaze zo štátneho rozpočtu politickým stranám.

Zlatica PUŠKÁROVÁ, moderátorka
--------------------
Pán premiér, na mandát o päťtisíc.

Mikuláš DZURINDA, predseda vlády (SDKÚ)
--------------------
Mierne, mierne, ale znižujeme. To pôvodné navýšenie bolo z dielne Národnej rady Slovenskej republiky. Pozrite sa, predkladateľom tejto predlohy je ministerstvo vnútra. Nebola to záležitosť politickej strany, bola to záležitosť odborníkov, ktorí zvažujú kde nájsť to optimum, pretože jeden deň rovnakú inštitúciu vyrušuje to, že politické strany dostanú dary od podnikov alebo od fyzických osôb, na strane druhej ale samozrejme im prekáža aj to, že tieto dary povedzme nebudeme získavať alebo nebudeme sa o ne uchádzať, ale bude také nejaké iné financovanie z pozície štátneho rozpočtu. Myslím si, že toto nie je politická téma, ja som sa tým vôbec nezaoberal v minulých týždňoch, išiel.

Zlatica PUŠKÁROVÁ, moderátorka
--------------------
No ale je to podstatná téma, pán premiér, pretože ak dovolíte, iba ak hovoríte ľuďom, aj ste sa im tu poďakovali, že znášajú tie bolestivé reformy a na strane druhej ľudia z televíznej obrazovky alebo z novín čítajú, že opäť politici, ktorí im tie opasky uťahujú, získajú o sto percent viac na tú miliardu tristo miliónov. To nie je všetko, to sú ubytovne, to sú kancelárie. Je to fér?

Mikuláš DZURINDA, predseda vlády (SDKÚ)
--------------------
V dôvodovej správe som si prečítal, že tento návrh ide týmto smerom, aby to bolo fér. Aby bol väčší poriadok, aby neboli tendencie hľadať peniaze niekde inde, pretože v konečnom dôsledku to občanovi ide ešte drahším spôsobom. Ja sa pred občanmi naozaj skláňam a keď ste túto tému otvorili, len pripomínam, že tri roky sme zmrazovali platy na základe zákona, ktorý predpoklad automatickú valorizáciu platov ústavných činiteľov podľa vývoju miezd v národnom hospodárstve. Tri roky sme tento algoritmus zmrazili. Tohoto roku sa nám to nepodarilo, ale ja sám, mnohí ministri za SDKÚ, mnohí poslanci za SDKÚ odvádzame každý jeden mesiac až do konca kalendárneho roku, u mňa to robí čiastku sedem, osem tisíc na konkrétne sociálne programy, lebo naozaj chceme ukázať, ako nesmierne si úsilie občanov vážime a chceme byť voči nim aj citliví, ale myslím si, že ten zákon, ktorý ste otvorili, len na prvý pohľad môže generovať takéto predstavy.

Zlatica PUŠKÁROVÁ, moderátorka
--------------------
No len ten druhý pohľad je naozaj teda dosť silný, ale ešte, pán premiér, naozaj máme pár sekúnd, ak dovolíte, iba práve voči SDKÚ boli isté podozrenia ohľadom financovania práve vašej strane. Ja len veľmi kratučko pripomeniem, že to prešetruje polícia. Sedem darcom malo poskytnúť SDKÚ zhruba, ak sa nemýlim, okolo milión korún. Tí darcovia tvrdia, že nič také nedali. Veríte si, je to všetko v poriadku podľa vás?

Mikuláš DZURINDA, predseda vlády (SDKÚ)
--------------------
Financovanie Slovenskej demokratickej a kresťanskej únie je absolútne v poriadku.

Zlatica PUŠKÁROVÁ, moderátorka
--------------------
Nemôže sa teda stať, že v krátkom čase by prišlo k nejakému trestnému stíhaniu práve kvôli týmto financiám?

Mikuláš DZURINDA, predseda vlády (SDKÚ)
--------------------
Ale veď sama ste povedali, a trvá to už dlhé mesiace, že polícia sa tým údajne zaoberá, sama ste to vy povedali, ja som do ničoho nezasahoval. Naopak, mám eminentný záujem na tom, aby bol poriadok vo všetkom.

Zlatica PUŠKÁROVÁ, moderátorka
--------------------
Dobre. Ešte kratučko k tomu Turecku. Aké je teda vaše stanovisko? Myslíte si, že Turecko patrí do Európskej únie?

Mikuláš DZURINDA, predseda vlády (SDKÚ)
--------------------
Myslím si, opäť, že základným záujmom Slovenskej republiky je to, aby bol v Európe a v jej čo najširšom okolí pokoj. Toto je východisková báza. Robme všetko, aby toho pokoja bolo čo najviac, aj na Slovensku aj v Európe. Cena vášho domu porastie, ak budete mať dobrého suseda. Ak budete mať nebezpečného suseda, zlého suseda, aj cena vášho domčeka pôjde dole.

Zlatica PUŠKÁROVÁ, moderátorka
--------------------
Veľmi úprimne, pán premiér, narážate na to, že Turecko je islamská krajina a že by to mohol by istý vstup tejto filozofie. Všetok ale preto môžte venovať.

Mikuláš DZURINDA, predseda vlády (SDKÚ)
--------------------
Nie, nie, nie, teraz ste ma neprečítali dobre. Som si vedomý toho, že Turecko dnes nemôže vstúpiť do Európskej únie, lebo nie je náležite pripravené úrovne ľudských práv, ekonomiky. Pravda je taká, že ani Európska únie dnes nie je schopná absorbovať takýto štát medzi seba, ale pravdou je aj to, že Turecko sa usiluje modernizovať svoj štát, prehlbovať parlamentnú demokraciu, nespájať náboženstvo s politikou, skrátka Turecko sa usiluje plniť hodnoty, na ktorých stojí Európa a myslím si, mali by sme byť rozumný a z jednej strany samozrejme tvrdo požadovať, aby to bolo nielen na papieri, nielen schválené v parlamente, ale v reálnom živote, aby sa dal kresťanský kostol postaviť na akomkoľvek tureckom vidieku, aby sa cítili dobré národnostné menšiny v Turecku. My niečo o tom vieme, Slováci, čo to znamená plnenie politických kritérií.

Zlatica PUŠKÁROVÁ, moderátorka
--------------------
Takže zatiaľ nie, pán premiér.

Mikuláš DZURINDA, predseda vlády (SDKÚ)
--------------------
No samozrejme.

Zlatica PUŠKÁROVÁ, moderátorka
--------------------
Mrzí ma, ale musíme sa vrátiť na Slovensko z Turecka alebo z týchto debát, pretože v tejto chvíli uplynul čas našej diskusie. Ja vám môžem povedať, že ste presvedčili štyritisícsedemstodvadsaťosem televíznych divákov a nepresvedčili len osemstosedemdesiattri. Tak naozaj veľmi výrazne ste tentokrát presvedčili verejnú mienku. Ďakujem pekne, že ste prišli diskutovať.

Mikuláš DZURINDA, predseda vlády (SDKÚ)
--------------------
Ďakujem vám aj divákom.

Zlatica PUŠKÁROVÁ, moderátorka
--------------------
Ďakujem tiež vám, že ste nás takto ostro sledovali, uvidíme sa o týždeň, majte sa krásne, dovidenia.

27.2.2005
11:55 O päť minút dvanásť
Demokracia v Rusku a vo svete
27.2.2005    STV1    str. 02   11:55 O päť minút dvanásť
            
Ivan JANDA, moderátor
--------------------
Páni, teraz sa na chvíľku zastavme pri samotnom summite. Pravdepodobne sa nestalo to, po čom tak túžil minister zahraničných vecí. Ten bratislavský summit asi do tej úplne detailnej histórie pôjde, ale totálnym prelomom vo vzťahoch medzi Ruskom a Spojenými štátmi asi nebude?

Mikuláš DZURINDA, predseda vlády Slovenskej republiky (SDKÚ)
--------------------
Ťažko povedať. Myslím, že odpovede na takéto otázky dá až čas. Čo bude nasledovať teraz. Ako sa, povedzme, vysporiada svet s otázkou šírenia nukleárnych zbraní. Či naozaj Irán bude používať jadrovú energiu a tie nosiče jadrovej energie, ktoré bude posielať do Iránu Rusko, len na mierové účely? Myslím, že v konečnom dôsledku len čas odpovie, do akej miery to bol, alebo nebol prelomový, alebo významný summit. Koniec - koncov myslím, že toto bolo dvanáste stretnutie ruského a amerického prezidenta. A zdá sa mi ale aj to, že nemusíme za každú cenu hľadať za takýmito stretnutiami niečo bombastické, ako ste povedali, niečo prelomové, lebo kľúčový je dialóg. Kľúčové je to, aby sme sa stretávali. Aby ľudia, ktorí nesú najväčšiu zodpovednosť za vývoj vo svete, si mohli pravidelne vymieňať informácie, upevňovať dôveru. Lebo toto považujem, napríklad vo vzťahu medzi Ruskom a Amerikou, za kľúčové. Aby bola dôvera, aby si lídri dôverovali, že taký, alebo onaký obchod so zbraňami, s takými alebo onakými energetickými nosičmi, neslúži na nijaký iný účel, len na obchod, na mierové, na mierové využívanie.

Ivan JANDA, moderátor
--------------------
Pán prezident, asi sa zhodneme, že v tej jadrovej otázke nie je Slovensko významným hráčom. Mnohí novinári, verejnosť, ale očakávali, že ten summit Bush - Putin bude aj o otázkach demokracie. To napríklad naznačili vlastne všetky otázky o summite. Všetky novinárske otázky. Ako vy vnímate ten stret pohľadu na demokraciu, stret medzi americkým a ruským pohľadom?

Ivan GAŠPAROVIČ, prezident Slovenskej republiky
--------------------
Predtým summitom dosť často zaznievalo, že vzťahy medzi americkým prezidentom a ruským prezidentom, o ktorých sa hovorilo, že sú veľmi dobré a takto to zdôrazňovali obaja, že ochladli. Takže tento, tento taký pohľad visel trošku aj nad stretnutím v Bratislave, týchto dvoch, ako sa rozídu a čo si povedia. Ja som ale presvedčený, že o tom, čo si povedia, vedeli už dopredu. O týchto otázkach určite hovorili všetci ich, by som povedal, takí vyslanci vo funkciách ministrov, ktorí predtým preddiskutovávali tieto otázky k summitu. Demokracia vo svete je stále omieľaná z rôznych, z rôznych, by som povedal, pohľadov a uhlov. Demokracia je jeden princíp, ktorý by mal vo svete zavládnuť. V rámci tohto princípu by tá demokracia mal byť rovnaká na svete. No určite, že nie je. A preto, ak ste zaznamenali, tak z tohto výstupu, keď oni diskutovali, síce na verejnosti a medzi novinármi to nebolo až tak jednoznačné, pretože pán prezident Bush až do detailov nešiel, až novinári začali klásť otázky pánu Putinovi, že sa snaží, aj Spojené štáty, ale aj svet, pochopiť demokraciu tak, ako ju vysvetľoval v tom vystúpení pred novinármi aj prezident Putin. S určitým akceptovaním času aj priestoru, v ktorom tá demokracia sa začína budovať. To, že pán prezident Putin naznačil určité problémy bolo v tom, že povedal, aby sa nikto nebál, že sa Rusko vráti späť. Že Rusko na budovaní demokracie ďalej bude intenzívne pracovať. Doslova takto to povedali aj pri rozhovoroch. Čiže v tomto vidím, že áno, sú tam určité problémy, ktoré Ruská federácia si uvedomuje a chce ich postupne odstraňovať, ale ten, ten spôsob, tá forma, je všade rovnaká. Hovorím, musí sa niekedy prispôsobiť aj podmienkam.

Ivan JANDA, moderátor
--------------------
Pán Putin, okrem iných slov, povedal aj to, že nie je správne hovoriť o tom, kde je viac demokracie a kde je menej demokracie. Ako to vy vnímate, pán Hrušovský? Sú tie všeobecné hrozby, jadrová hrozba, hrozba terorizmu, dnes nad otázkami demokracie? Vedia sa títo lídri dohodnúť na zmierlivejších tónoch v otázkach demokracie aj preto, že  čelia inému nebezpečenstvu a možno ho klasifikujú ako vážnejšie?

Pavol HRUŠOVSKÝ, predseda Národnej rady Slovenskej republiky (KDH)
--------------------
Je to na ich zodpovednosti, ale aj povinnosti týchto dvoch naozaj, ako ste povedali, lídrov svetovej politiky, od ktorých mnoho záleží, či bude vo svete mier, či bude vo svete pokoj, alebo hrozby možných vojen. Pre mňa ten summit bol dôležitý aj v tom, že obidvaja zhodne konštatovali, že Iránu, Sýrii a teroristom jadrové zbrane nepatria. A to je veľmi vážne posolstvo, ktoré zaznelo z úst obidvoch predstaviteľov týchto dvoch svetových veľmocí. O demokracii by sa dalo dlho diskutovať. Samozrejme, každý má svoj pohľad na slobodu, cez slobodu na demokraciu, na ľudské práva a na slobodu médií. Iste si medzi štyrmi očami obidvaja páni prezidenti povedali svoje názory a výhrady, ak zazneli nejaké kritické, ako jedna a druhá strana vníma ponímanie demokracie a slobody. Sám som počúval pána prezidenta Busha, ešte pri vystúpení v Bruseli, ktorý sa obrátil na pána prezidenta Putina s istým apelom, aby zabezpečil dodržiavanie ľudských práv a slobôd v Rusku. Pán prezident Putin odpovedal na tlačovej konferencii v Bratislave, demokracia sa pred pätnástimi rokmi začala v Rusku budovať a tento proces je nezvratný. To však neznamená, že aj my a cítime to, že nie sú tam isté deficity demokracie, na ktoré musíme poukazovať aj opri takýchto významných stretnutiach, ak je na to príležitosť.

Ivan JANDA, moderátor
--------------------
Teraz a veľmi v úvodzovkách to poviem, ale z toho vonkajšiemu pohľadu sa potom, ak oddelíme návštevu pána prezidenta Busha a návštevu pána prezidenta Putina, mohlo zdať, že návšteva pána Busha na Slovensku je o demokracii, pán Putin skôr o obchode. Takže poďme na to bratislavské, hovorím, je to veľmi zjednodušený pohľad.

Ivan GAŠPAROVIČ, prezident Slovenskej republiky
--------------------
Viem, ale ak by som mohol ešte k pánu predsedovi. Vy ste tú otázku potom doplnili a dali ste tak trošku do súvisu, alebo naznačili ste problém demokracie a boj proti terorizmu. Ja s vami súhlasím. Boj proti terorizmu dať do takého globálu princípov demokracie sa niekedy nedá. Niekedy je skutočne potrebné uvažovať o tom, čo je nebezpečnejšie a aké formy hľadať per potlačenie práve tohto veľkého nebezpečia, ktoré hrozí celému ľudstvu. Cez ľudí, ktorí si nevážia životy, cez ľudí, ktorí si nevážia deti, starcov a sú schopní vraždiť. Čiže, tu je ten problém niekedy, kedy musíme rozmýšľať o tom, či je hranica princípov demokratizmu taká, ktorá sa nedá prekročiť v žiadnom prípade a či niekedy je potrebné uvažovať aj v prospech toho, aký následok je pozitívnejší a prijateľnejší.

Mikuláš DZURINDA, predseda vlády Slovenskej republiky (SDKÚ)
--------------------
Kľúčovou je otázka, či sa to pásmo slobody šíri, alebo zužuje. Keď sa pozrieme na ten film o ostatných pätnástich rokov, tak sa, chvalabohu, rozširuje. Kto by to bol pred tromi rokmi povedal, že pobaltské štáty, Lotyšsko, Litva, Estónsko, sa dostanú do aliancie. Pozrite sa na revolúciu ruže v Gruzínsku. Pozrite sa na ostatný vývoj na Ukrajine. To sú veľmi silné signály, hovoriace o tom, že to pásmo slobody a demokracie sa šíri. Myslím, že v Bratislave sme veľmi veľa urobili aj preto, aby sa prehlbovala demokracia aj v Rusku.

Ivan JANDA, moderátor
--------------------
Môžeme sa dostať k tomu príhovoru Georgea Busha na bratislavskom Hviezdoslavovom námestí? To bol prejav o slobode a svojím spôsobom aj o exporte slobody.

Mikuláš DZURINDA, predseda vlády Slovenskej republiky (SDKÚ)
--------------------
Tam som mieril. Tam som mieril, jednak to bol jeho verejný prejav na námestí, ktorý počuli ľudia aj v Rusku, aj v Amerike, aj na celom svete. Jednak to boli sprievodné akcie, málo sa hovorí o tom, že deň predtým, v stredu, celý deň v Bratislave prebiehalo konferencia mimovládnych organizácií, ktoré presadzujú demokraciu v krajinách, kde ešte zďaleka nie je. Bolo tu trinásť krajín, boli tu ľudia z Bieloruska, boli tu ľudia z Moldavska, boli tu ľudia z Balkánu a pán prezident Bush sa stretol s predstaviteľmi týchto mimovládnych organizácií. Takže tie signály, aj do Ruska, aj do celého sveta, jednoznačne išli, že rodina spoločne zdieľaných hodnôt Severoatlantickej aliancie, ale aj Spojené štáty, aj Slovensko, budú v tomto úsilí pokračovať.

Existuje energetická závislosť Slovenska na Rusku?
27.2.2005    STV1    str. 08   11:55 O päť minút dvanásť
            
Ivan JANDA, moderátor
--------------------
Dobre. Ja sa ešte predsa len vrátim na tých posledných päť minút k summitu, ak dovolíte. Jednu vec tieto tri dni vlastne naznačili. Teda nie len summit, ale aj bilaterálne stretnutia. Slovensko je krajinou jasne prozápadnou, ktorá to jasne orientuje vo veľmi výraznej ekonomickej, alebo palivovo - energetickej závislosti na východe.

Mikuláš DZURINDA, predseda vlády Slovenskej republiky (SDKÚ)
--------------------
Áno, vidíte, to je, to je celkom vtipná metafora, alebo poznatok.

Ivan JANDA, moderátor
--------------------
Ja to celkom vážne hovorím. Ako sa s tým dá politicky existovať?

Mikuláš DZURINDA, predseda vlády Slovenskej republiky (SDKÚ)
--------------------
Veľmi dobre. Pozrite sa, veď dnes vzťahy medzi Ruskom a Nemeckom sú tiež veľmi hladké, veľmi ústretové a povedal by som, také konštruktívne. Vo svete sa obchoduje na báze vzájomnej výhodnosti. Mnohé nedorozumenia nastávajú napríklad preto, že sa obchoduje s citlivými materiálmi, napríklad zbrane. Ale aj tam dokáže sa svet rozprávať, komunikovať a hľadať optimálne východiská. Domnievam sa, že v tom nie je nič prirodzené. Dnes sa o obchodovanie s Ruskom uchádza Čína, Spojené štáty, Japonsko, celý svet a ak dokážeme to my, Európania a prečo by sme to nedokázali, aj vzhľadom na naše dlhoročné vzťahy, vzhľadom na to, že tradične máme s Ruskom dobré vzťahy. Že sme študovali mnohí ruský jazyk, že sa dokážeme na tých trhoch dobre...

Ivan JANDA, moderátor
--------------------
Neštudovali sme ho celkom dobrovoľne.

Mikuláš DZURINDA, predseda vlády Slovenskej republiky (SDKÚ)
--------------------
Ale vidíte, niekedy sa to dnes aj zíde. Tak sa domnievam, že je tu veľa dobrých, prirodzených predpokladov na to, aby sme naozaj, patriac jednoznačne na Západ, jestvujúc ako platný člen Severoatlantickej aliancie a Európskej únie, aby sme rozvíjali dobré ekonomické obchodné vzťahy s Ruskom na báze vzájomnej výhodnosti. Teraz som skoro citoval aj ruského prezidenta a v tomto sa naozaj zhodneme.

Pavol HRUŠOVSKÝ, predseda Národnej rady Slovenskej republiky (KDH)
--------------------
Samozrejme, že nie je pre ktorúkoľvek krajinu výhodné, ak je dodávateľom strategických energií jedna krajina. Do budúcnosti predpokladám, že budeme musieť diverzifikovať aj Slovensko, dovoz takých strategických surovín, ako dnes dovážane z Ruska a to, že sme prozápadne orientovanou krajinou, ešte nič neznamená, že by sme museli s Ruskom vzťahy na základe takýchto iných alternatív zhoršovať.

Ivan JANDA, moderátor
--------------------
Ten istý názor, pán prezident?

Ivan GAŠPAROVIČ, prezident Slovenskej republiky
--------------------
Áno, ja som to včera toto práve naznačil a uviedol v rozprave s nami tromi v rozhlase. Ale zas na druhej strane treba povedať aj to, že do budúcnosti ako bude vyzerať, do ďalšej budúcnosti, obchod s naftou a plynom. Vyzerá to tak, že Európa bude závislá do veľkej miery na tomto obchode a preto súhlasím aj s pánom premiérom v tom, že nemôže byť pre nás zanedbateľný práve tento ruský trh a nie pre nás, ale pre Európu a ešte ďalej.

Mikuláš DZURINDA, predseda vlády Slovenskej republiky (SDKÚ)
--------------------
Jedným dychom ale chcem dodať, že ale aj Rusi predzaručujú, že viacej budú predávať Francúzom, Nemcom, Slovákom, Poliakom, o to viacej budú musieť...

Ivan GAŠPAROVIČ, prezident Slovenskej republiky
--------------------
Veď ja som povedal, že polmiliardový trh Európskej únie pre Rusov bude vždycky zaujímavý.

Mikuláš DZURINDA, predseda vlády Slovenskej republiky (SDKÚ)
--------------------
Áno. Po ďalšie, s rozvojom ekonomiky veď pribúda spoločných podnikov. Ja sa teším, Matarov Púchov v Omsku vyrába pneumatiky, zväčšuje...

Ivan GAŠPAROVIČ, prezident Slovenskej republiky
--------------------
Už sú tam aj ďalšie.

Mikuláš DZURINDA, predseda vlády Slovenskej republiky (SDKÚ)
--------------------
...zväčšuje, zväčšuje investície, výboru. Áno, tento príklad, Matadoru Púchov nasledujú aj ďalšie slovenské podniky, vznikajú spoločné podniky v Rusku. Takže sa domnievam, že aj tento vývoj bude vodou na mlyn istému takému peknému vývoju, dobrým vzťahom a v konečnom dôsledku aj demokratickému vývoju v Rusku a dobrým vzťahom s Európou.

Pavol HRUŠOVSKÝ, predseda Národnej rady Slovenskej republiky (KDH)
--------------------
Čím tých podnikov tam bude viacej, tým to bude pre Slovensko výhodnejšie.

Ivan GAŠPAROVIČ, prezident Slovenskej republiky
--------------------
Ja neviem, to posledné, toto, tento príklad s Matadorom ukazuje, že Slovensko nie je krajinou, ktorá dneska len prijíma investície.

Otázka vízovej povinnnosti
27.2.2005    STV1    str. 04   11:55 O päť minút dvanásť
            
Ivan JANDA, moderátor
--------------------
Faktom je, že najväčšiu reakciu toho bežného davu, v úvodzovkách opäť hovorím, vyvolala zmienka predsa len o tých vízach. Takže mnohí možno čakali na tom námestí jasnú odpoveď, ale tá úplne jasná odpoveď nepadla, ani v stretnutiach medzi vami, aj keď sa hovorí o istom zmiernení, o novej mape. Ale žiaden definitívny prísľub, žiaden jasný termín.

Mikuláš DZURINDA, predseda vlády Slovenskej republiky (SDKÚ)
--------------------
Padlo viac, pán redaktor. Predsa aj prezident Spojených štátov, ktorý sa s týmto procesom konfrontuje, nemôže urobiť záväzok, ktorý v konečnom dôsledku prijíma kongres. To je jedna vec. Po druhé, úlohy si musíme plniť obaja. Aj Spojené štáty, pán prezident aj na stretnutí s pánom prezidentom, jasne povedal, máme zastaralé procedúry. Ale vy, Slováci, ale nielen Slováci, ale aj Poliaci, Rumuni a iní, by ste mali viacej dodržiavať disciplínu. Nepredlžovať si pobyty tak, ako je stanovené vo vízovom povolení. Nezamestnávať sa načierno. To znamená, že teraz administratívy, aj naša aj americká, pripravia to, čo Američania nazvali cestovnou mapou, kde si tie úlohy obidve strany dajú a ako rýchlo budeme tieto úlohy plniť aj z našej strany, o to rýchlejšie v konečnom dôsledku to zrušenie vízového režimu môže byť realitou. Ale vy ste použili dobrý termín, že či zaznelo jasné slovo. Zaznelo. Prezident Spojených štátov jasne povedal, že rozvoľňovanie vízového režimu, až k definitívnemu zrušeniu, sa stáva jeho osobnou agendou. Sám mi povedal, že bude komunikovať intenzívne s kongresom, že bude dohliadať, kontrolovať, ako sa táto cestovná mapa plní. Takže, úlohy sú podelené a záleží veľmi aj na nás. Treba ale otvorene povedať, že aj na Poliakoch, aj na Čechoch, aj na Maďaroch, aj n a Rumunoch, aj na Bulharoch, lebo aj to sú nové demokracie a iste nemôžeme chodiť do kongresu každý rok s takýmito témami, ako dokážeme túto tému riešiť. Preto budeme nepochybne koordinovať túto otázku na príklad aj v rámci Vyšegrádskej štvorky.

Pavol HRUŠOVSKÝ, predseda Národnej rady Slovenskej republiky (KDH)
--------------------
Ja si myslím, že kto dlhodobo sleduje vízovú politiku Spojených štátov amerických k stredoeurópskemu regiónu, aj k Slovensku, tak nemohol očakávať, že pán prezident Bush tu povie, že víza do Ameriky potrebovať nebudete. Mne je ľúto všetkých tých, ktorí musia odstáť dlhé rady a mladých ľudí, ktorí do Ameriky spontánne cestujú a bolo b y dobré, keby sme im dokázali v tomto smere pomôcť. Pán prezident naznačil cestovnú mapu tak, ako to ľudovo pomenoval a presne vyjadril, že on má tu trošku zúženú kompetenciu. Pán premiér sám potvrdil, to je úlohou kongresu. A bolo by dobré, keby sme koordinovali túto spoluprácu vo Vyšegrádskej štvorke, ale využili každú jednu príležitosť, aby sme presviedčali amerických kongresmanov, že naozaj pomaly prestávajú byť dôvody, aby slovenskí občania víza do Spojených štátov amerických potrebovali. V apríli navštívim oficiálne Spojené štáty americké, stretnem sa so zástupcami kongresu. Budem ich sám osobne presviedčať o tom, aby zvážili čas, kedy Slovensko nebude krajinou s vízovou povinnosťou.

Ivan GAŠPAROVIČ, prezident Slovenskej republiky
--------------------
Ak dovolíte, ja som si zobral cestovnú mapu víz pre strednú Európu a Pobaltie. Ono, tento proces nezačal na Slovensku. Už predtým bol pán prezident Kwasniewski a prezentoval tiež svoje požiadavky. Ale, ako povedal pán premiér V štyrka dávno o tom hovorí a bolo taj trošku nervozity okolo víz a vzťahu Spojených štátov k týmto krajinám. Takže ja som tiež očakával, že táto otázka bude a možno, že aj trošku jednoznačnejšia. Ale potom, ako si prečítate ten obsah, je jasné, že padlo tu jednoznačné rozhodnutie. A to, že sa nemusíme tešiť, že o dva roky víza dostaneme. Ale tie podmienky, ktoré sú dané, bude záležať aj na nás, či dokážeme plniť a bude sa uvažovať. Ale to, čo je dôležité, to zdôraznil pán prezident Bush, keď s nami hovoril, aj s pánom premiérom, že si to berie ako vlastnú iniciatívu, že bude o tom v kongrese a v Amerike všade rozprávať. Ale tuná je, okrem iného, napríklad, že napriek tomu, že sa hovorí o tom, že sa bude niečo zlepšovať, napriek tomu sa nebudú meniť požiadavky, obsiahnuté v imigračnom zákone. A to je veľmi dôležité. A tie podmienky v imigračnom zákone budú musieť plniť obidve strany. Tuná sa dáva podmienka, to, čo hovoril aj pán predseda parlamentu, že Spojené štáty budú posudzovať čistý štít občanov a budú vyžadovať od vlád, aby vlády s občanmi komunikovali a hovorili o tom, že pri dosiahnutí možnosti ísť do Spojených štátov je potrebné dodržať všetky podmienky. Čiže to bude také kritérium pre nás, aby sme mohli dosiahnuť tie určité percentná, ktoré budú posudzovať, či tá krajina spĺňa, alebo nespĺňa tú možnú vízovú úľavu.

Ivan JANDA, moderátor
--------------------
Páni, preto to spomínam, lebo možno opäť pripúšťam, je to zúžený pohľad, ale je to pohľad mnohých Slovákov. Ak naša krajina je takým pevným spojencom Spojených štátov amerických, napríklad v tej irackej misii, nespochybňuje svoju budúcnosť v irackom konflikte, ani z vašej, ani v vašej strany nepadla jediná pochybnosť. Je to krajina, to zase zahraniční novinári hovorili, kde možno po dlhom čase zažil prezident Bush ovácie namiesto protestov na námestiach. Napriek tomu tí Slováci majú pocit, že stále sú druhou kategóriou. Že tu európanstvo je pre niekoho viac a to napriek tomu, že tá reakcia Nemecka, povedzme, je ďaleko nepriaznivejšia voči Spojeným štátom americkým a tu, kde majú pevného spojenca, sa nedočkajú?

Mikuláš DZURINDA, predseda vlády Slovenskej republiky (SDKÚ)
--------------------
Máte absolútnu pravdu a prezident Bush je človek, ktorý veľmi dobre rozumie, že politika je pre ľudí. Politika sa nerobí pre nikoho iného, len a len pre ľudí a to, čo ste povedali, platí na sto percent. Ja som mu dokonca povedal, pán prezident, no veď keď ja som bol chlapec a počul som Amerika, tak prvé, čo ma napadlo, je sloboda. V Európe máme základné slobody, medzi ktorými aj v Európe, aj v Amerike, aj všade na svete, tie slobody a hodnoty sú univerzálne, je sloboda pohybu. Ako inak sa môže realizovať sloboda, keď mi niekto bráni v tom, aby som spoznával, navštevoval, cestoval? Hovoril som o našej mládeži. Hovoril som o tom, že naozaj sa ťažko chápe v Európe, keď staršie demokracie, alebo pôvodné, alebo neskôr pristupujúce členské krajiny, nemajú voči Amerike vízovú povinnosť a tie nové demokracie majú. Toto všetko je pravda, aj tak, ako ste povedali. No na strane druhej treba mať zmysel aj pre to, že ešte včera sa nám zdalo, že do aliancie sa dostať je nemožné, že ešte včera sa nám zdalo, že Európska únia je trošku priďaleko. Čiže, treba mať zmysel aj pre realitu, treba mať zmysel pre to, čo sa v Amerike stalo jedenásteho septembra 2001, treba mať zmysel pre to, že je nás trošku viac a žiaľ, sú aj krajiny, tie nové demokracie, kde tie podmienky vízových úľav sa plnia ešte ťažšie, ako na Slovensku. To všetko sú také spojené nádoby, kde treba dať na jednu stranu tie silné argumenty, ktoré ste povedali a ku ktorým som sa teraz ja snažil aj prispieť, ale na strane druhej aj záujmy, možnosti, problémy, tej strany druhej.- Ale východisko máme. Východisko máme, východiskom je cestovná mapa. O čo rýchlejšie si budeme plniť úlohy, my budeme Američanov tlačiť, o tom niet teraz najmenších pochýb. Ešte nikdy sa prezident Spojených štátov tak jasne nezaviazal k tomu, že táto agenda je jeho osobnou, ako dnes, a preto si myslím, že v konečnom dôsledku budeme úspešní aj v tejto agende.

Prečo práve Slovensko?
27.2.2005    STV1    str. 01   11:55 O päť minút dvanásť
            
Ivan JANDA, moderátor
--------------------
Pozvanie do štúdia O päť minút dvanásť bez akýchkoľvek problémov prijali traja najvyšší ústavní činitelia. Prezident Slovenskej republiky, Ivan Gašparovič.

Ivan GAŠPAROVIČ, prezident Slovenskej republiky
--------------------
Dobrý deň prajem.

Ivan JANDA, moderátor
--------------------
Dobrý deň. Predseda Národnej rady Slovenskej republiky, Pavol Hrušovský.

Pavol HRUŠOVSKÝ, predseda Národnej rady Slovenskej republiky (KDH)
--------------------
Dobrý deň.

Ivan JANDA, moderátor
--------------------
Príjemné poludnie. A predseda vlády Slovenskej republiky, Mikuláš Dzurinda. Dobrý deň.

Mikuláš DZURINDA, predseda vlády Slovenskej republiky (SDKÚ)
--------------------
Dobrý deň.

Ivan JANDA, moderátor
--------------------
Začnem možno trošku neoficiálne. Je po tom minulom, alebo po tomto týždni slovinské Slovensko minulosťou? Pán prezident, už si vás v Bielom dome nepomýlia s pánom Klausom?

Ivan GAŠPAROVIČ, prezident Slovenskej republiky
--------------------
Tak, to nebolo v Bielom dome, to boli...

Ivan JANDA, moderátor
--------------------
Ale administratíva Bieleho domu, oficiálna stránka a bolo to aj na oficiálnej stránke.

Ivan GAŠPAROVIČ, prezident Slovenskej republiky
--------------------
...bolo to, áno, áno, áno. Pán prezident Bush sa mi aj ospravedlnil, ale my sme to brali viac žartovne. Veľa ľudí hovorí, že niečo podobné spolu s pánom prezidentom Klausom máme, takže to treba brať z takej humornej stránky. S pánom prezidentom Bushom som sa ja stretol teraz vlastne už štvrtýkrát, takže on si ma nepomýlil a to je dôležité. Pokiaľ ide o Slovensko - Slovinsko, Slovensko má svoje postavenie a myslím si, že po týchto dňoch ešte pevnejšie a veľa tých, ktorí nevedeli, čo je Slovensko, dnes to už vie a tom som veľmi rád.

Ivan JANDA, moderátor
--------------------
Tá istá otázka. Slovinské Slovensko, ja samozrejme, to hovorím v úvodzovkách, ale malo to byť jedným z cieľom summitu, zapísať Slovensko aj na tú politickú mapu.

Mikuláš DZURINDA, predseda vlády Slovenskej republiky (SDKÚ)
--------------------
Je to naozaj tak. Trošku keď som počúval, ako sa pýtate pána prezidenta, no tak ma napadlo, že už keď si nás majú mýliť, tak Slovinsko je celkom dobrá krajina, pekná vyspelá. Ale vážnejšia odpoveď na tú otázku znie nepochybne, že áno, že sme sa výrazne, v pozitívnom slova zmysle zviditeľnili. Priateľ strávil týždeň na Kube a mi posielal esemesky, že v kubánskych novinách bolo plno Slovenska. Dominik Hrbatý hral teraz turnaj v Dubaji a tiež sme si esemeskovali, že arabské noviny sú plné Slovenska. Tak sa domnievam, že naozaj naše meno išlo do sveta a že to môže viesť k ďalšej pozitívnej popularizácii a k všetkému, čo s tým potom samozrejme súvisí.

Ivan JANDA, moderátor
--------------------
Pán predseda, čo z toho slovenského pohľadu bolo dôležitejšie? Organizovať summit, alebo privítať na tých bilaterálnych stretnutiach prezidentov Spojených štátov amerických a prezidenta Ruska?

Pavol HRUŠOVSKÝ, predseda Národnej rady Slovenskej republiky (KDH)
--------------------
Aj jedno, aj druhé, ale odpoviem ešte na tú prvú otázku. Každá krajina má svoj príbeh a zrejme tým, čo pán prezident Bush na Hviezdoslavovom námestí povedal, tak urobil istý rozdiel medzi Slovinskom a Slovenskom. Naozaj vykreslil krajinu slovenskú ako demokratickú, ako krajinu, kde zvíťazili ľudské práva a sloboda, kde poukázal na naše tradície, ktoré začali pred sedemnástimi rokmi na Hviezdoslavovom námestí a z toho dôvodu si myslím, že už je za nami tá éra, kedy sme si mýlili, alebo kedy si aj svetoví politici mýlili Slovensko so Slovinskom. Pokiaľ sa týka samotného významu pre Slovensko, či bilaterálne návštevy pána prezidenta Busha, alebo Putina, alebo samotný summit, aj jedno, aj druhé bolo dôležité. Slovensko bolo centrom pozornosti svetovej politiky a na Slovensku sa odohrávali globálne rozhodnutia, ale sa aj rozhodovalo o našich ďalších vzájomných bilaterálnych vzťahoch medzi týmito dvomi krajinami sveta. Takže aj jeden, aj druhý význam obidvoch týchto návštev vidím ako rovnocenný.

Ivan JANDA, moderátor
--------------------
Často padá otázka, teda nepoviem ju prvý. Prečo práve Slovensko? Preto, že je bezvýznamné, alebo preto, že je, naopak, významné? Pán prezident.

Ivan GAŠPAROVIČ, prezident Slovenskej republiky
--------------------
Na to je tiež jednoduchá odpoveď a myslím si, že dala takú pádnu odpoveď na ňu pán prezident Bush vo svojom vystúpení na Hviezdoslavovom námestí, kde popísal tie krátke dejiny od roku osemdesiatdeväť Slovenska, kde zdôraznil takú našu etapu vývoja až do tohto času, kedy sme sa stali členmi Európskej únie, aliancie a kedy sme sa stali aktívnymi účastníkmi pri tvorbe európskej a svetovej politiky. A to je veľmi dôležité. Takže z tohto pohľadu si myslím, že rozprávať o tom, čo to pre Slovensko malo aký význam dnes, do budúcna, ej už trošku také ani nie potrebné. Stáva sa to už takým plagiátom. Slovensko dneska je už ozaj a bez toho, že by sme museli o tom takto diskutovať, krajinou, ktoré je braná na vedomie jak v Európe, tak aj v celom svete. Veď naša účasť v týchto orgánoch, ako som povedal na začiatku, je skutočne jednoznačná a sme pri všetkom, kde sa problémy riešia, sme pri všetkom, kde sa s konečnou platnosťou vydávajú rozhodnutia na riešenie tých - ktorých problémov v Európe a v rámci aliancie aj vo svete. Sme pritom, kedy chceme rozhodovať o otázkach ekonomiky európskej, svetovej, sme pri tom, kde sa rozhoduje o bezpečnosti Európy a sveta. A tu si myslím, že pre Slovensko  je ozaj veľkou úlohou a veľkým záväzkom, aby budovalo svoju krajinu na princípoch demokracie a princípoch spolupráce.

Ivan JANDA, moderátor
--------------------
Ešte trochu inak to otočím. Je Slovenskou takou neutrálnou pôdou pre stretnutie Ameriky a Ruska?

Mikuláš DZURINDA, predseda vlády Slovenskej republiky (SDKÚ)
--------------------
Nie neutrálnou, ale dôveryhodnou. My sme sa jasne chceli začleniť na západ a aj sme sa začlenili. Ale neurobili sme to tak, že by Rusi vycítili, že je to namierené proti nim. A toto je kľúčové. A ešte ak dovolíte, jedna veta sa mi tiež žiada povedať, že prečo pán prezident Busha prečo práve summit týchto dvoch prezidentov na Slovensku. Je to naozaj príbeh národa. Príbeh národa, ktorý ešte pred šestnástimi rokmi žil v tyranii, nemal vlastný štát, prešiel naozaj veľmi, veľmi ťažkú cestu, na ktorej bolo treba byť schopný spravovať vlastné veci vlastnými rukami. A dnes je to krajina, o ktorej hovorí pán prezident Spojených štátov, že ju hodno nasledovať v niektorých veciach. Že aj on chce rovnú daň, že aj on chce reformu dôchodkového systému. To sme všetko mohli počuť v jeho správe o stave Únie v januári tohto roku. Že aj on chce krajinu, ktoré dokáže robiť takéto sociálne reformy. Takže niet pochýb o tom, že je to slovenský príbeh, ktorý napísali občania Slovenska a ktorým sa, samozrejme, za to treba veľmi pekne poďakovať. Lebo oni rozhodli, že sme mohli tieto sviatočné chvíle prežívať.

Ivan JANDA, moderátor
--------------------
Pán Hrušovský, existuje takýto slovenský príbeh aj z tej ruskej strany a je akceptovateľný?

Pavol HRUŠOVSKÝ, predseda Národnej rady Slovenskej republiky (KDH)
--------------------
Ja si myslím, že áno. Nakoniec aj z úst pána prezidenta Putina. Viackrát bol intervenovaný pri stretnutiach o tom, či v Rusku je už demokracia pevne zakotvená, alebo či nemožno mať obavy o demokraciu v Rusku. Všetky národy Európy túžia po demokracii po tom, ako žili v období neslobody. Preto ja by som robil isté premostenie medzi slovenskou demokraciou a hľadaním modelu ruskej demokracie a tam máme veľa spoločného a je našou povinnosťou pomáhať všetkým tým krajinám, ktoré žili v dobe neslobody, v tyranii komunistického režimu, aby ju prekonali a ja by som si osobne želal, aby ju prekonali podobným spôsobom, ako ju dokázali prekonať občania Slovenskej republiky. Ale vrátim sa ešte k tomu miestu stretnutia. Ja si myslím, že nebolo náhodné. Tak, ako povedal pán premiér, ale aj pán prezident, tam, kde vstúpi noha amerického prezidenta, je buď treba o demokraciu bojovať, alebo je to potvrdenie, že tá krajina, do ktorej prichádza americký prezident, je stabilnou demokratickou krajinou, kde netreba mať žiadne obavy. Túto dimenziu vidím ako rozhodujúcu a okrem toho dlhodobé pozvania pre amerického prezidenta na Slovensko, dlhodobé pozvania pre ruského prezidenta Putina, zrejme boli tiež dôvodom, že sa rozhodli stretnúť sa tu na Slovensku a uskutočniť summit a zároveň aj bilaterálne návštevy. Takže všetko so všetkým súviselo a chvalabohu, že sa to Slovensku podarilo.

Prejav na Hviezdoslavovom námestí
27.2.2005    STV1    str. 03   11:55 O päť minút dvanásť
            
Ivan JANDA, moderátor
--------------------
Páni, povedzte mi, vnímali ste ten prejav na Hviezdoslavovom námestí, ako prejav k Slovensku, alebo východnej Európe? Bolo to teda o slovenskom príbehu, alebo o tom, ako slovenský príbeh dostať do Moldavska, alebo Bieloruska? Pán prezident.

Ivan GAŠPAROVIČ, prezident Slovenskej republiky
--------------------
Určite v tom širšom konspekte, ako ste to povedali s tým, že Slovensko bolo vybrané práve pre to, čo sme hovorili aj na začiatku, aj pán premiér, aj pán predseda parlamentu. Poukázal na tú krátku históriu Slovenska od roku osemdesiatdeväť, čo za taký krátky čas, aj v takej krajine, ako je Slovensko, ktoré prežilo desiatky rokov v inom postavení, ako demokratickom, sa dá urobiť. Čiže, pre nich to určite bola výzva a pre Slovensko, ako sme hovorili na začiatku, ocenenie, že sme takýto proces zvládli a že v tomto procese sa dostávame, by som povedal, tak na špičku tých krajín, ktoré za posledné roky budujú demokratické systémy.

Pavol HRUŠOVSKÝ, predseda Národnej rady Slovenskej republiky (KDH)
--------------------
Bol to prejav aj o Slovensku a bol to prejav aj o ostatných častiach sveta. Tam o tých, kde treba slobodu budovať a kde o slobodu treba bojovať. Ten prvý príbeh o Slovensku začal pán prezident Bush, ktorého si vysoko vážim preto, lebo je to prezident, ktorý vyznáva isté hodnoty, ktorý aj svoj druhý prezidentský mandát vlastne v Amerike vyhral na tom, že ponúkal Amerike hodnoty, o ktoré je treba rovnako bojovať, ako o slobodu a to sú kresťanské hodnoty. A preto som veľmi rád, že po dlhom čase sa slovenskí katolícki veriaci dostali, že slovenskí katolícki veriaci dostali poďakovanie aj od pána prezidenta Busha, ktorý nie náhodou spomenul dvadsiaty piaty marec a sviečkovú manifestáciu na Hviezdoslavovom námestí a robil istú paralelu medzi sviečkovou manifestáciou a ostatnými časťami sveta, kde je ešte nesloboda. A preto tento príbeh naozaj slovenský je výnimočný v tom, že tá demokracia sa vydobyla pokojnou cestou. Preto je Slovensko vzorom a Československo tiež, ako vtedy Česká a slovenská federatívna republika, ako tú demokraciu budovať pokojnou nenásilnou cestou. A tie demokracie nie sú len, nie je len o Moldavsku, o pobaltských krajinách. Tá demokracia je aj o Kube, napríklad. O tom, aký ťažký zápas a dlhý zápas je treba zvládať so všetkými týmito režimami, ktoré zakladajú spravovanie krajín na tyranii. A to je výzva pre nás pre všetkých. Musíme pomáhať všetkým tým krajinám, ktoré žijú v neslobode, preto, lebo my sme s tou neslobodou skúsenosti mali.

Ivan GAŠPAROVIČ, prezident Slovenskej republiky
--------------------
Ak mi dovolíte, ešte jednu vetu, pán premiér. Bolo to ale trošku aj o ničom. Bolo to aj o tom, aby sa prezident Bush dostal z tej vízie americkej, že spôsobil veľké problémy vzťahové Amerika - Európa. Toto začal už svojou cestou do Bruselu, kde hovoril, že Amerika bez Európy nemôže žiť a opačne. A to potvrdenie a vyvrcholenie bolo práve Slovensko, kde chcel ukázať, že aj občan, obyčajný občan, je s americkým prezidentom v priateľskom vzťahu, že nie je to tak, ako sa niekedy hovorí...

Ivan JANDA, moderátor
--------------------
To možno je veľmi zaujímavý detail...

Ivan GAŠPAROVIČ, prezident Slovenskej republiky
--------------------
...takže, takže si myslím, nie aj toto určite zohralo rolu. Ale pre nás bolo významné to, ako sme povedali na začiatku. Ten dôvod.

Ivan JANDA, moderátor
--------------------
Ja sa chcem opýtať práve na to. Tá myšlienka prehovoriť k slovenskému národu, na námestí, nie je to štandardom ani u amerického prezidenta, aby sa prihováral občanom. Ten nápad vznikol v americkej administratíve, alebo bola to ponuka zo slovenskej strany, alebo nejaká požiadavka?

Mikuláš DZURINDA, predseda vlády Slovenskej republiky (SDKÚ)
--------------------
Obojstranne sa to rodilo. Obojstranne sme sa, párkrát sme sa rozprávali s pánom prezidentom, niekedy polovážne, niekedy položartom, že máme krásne námestie a že máme starú Bratislavu, ale to, ten finálny program, sa rodil v takej interakcii, alebo v súzvuku. Bol ustanovený špeciálny tím koordinačný, na slovenskej strane a na americkej strane a dohromady sa tie myšlienky dávali.

Ivan JANDA, moderátor
--------------------
Je to súčasť tej diplomacie, že nemôžete povedať, kto to prvý navrhol?

Mikuláš DZURINDA, predseda vlády Slovenskej republiky (SDKÚ)
--------------------
Pán redaktor, keby som chcel byť pravdivý tak, ako to vidím ja, tak päťdesiatpäť na štyridsaťpäť Američania.

Ivan JANDA, moderátor
--------------------
Dobre. Chcem sa opýtať, prekvapilo vás, koľko Slovákov prišlo na to námestie, Bratislavčanov a tie čísla, ktoré my, keď sme vysielali priamy prenos z námestia, tak aj sledovanosť bola takmer neskutočná?

Ivan GAŠPAROVIČ, prezident Slovenskej republiky
--------------------
Prekvapilo, aj neprekvapilo. Viete, že poslednou dobou na Slovensku veľmi veľa ľudí nereaguje takýmto spontánnym spôsobom, že by išlo na námestia a zúčastňovalo sa nejakých politických akcií. Takže z tohto ma to trošku prekvapilo, ale neprekvapilo ma to z toho dôvodu, že tak, ako každí iní, nielen politici, občania, predsi vnímajú ten život na Slovensku nielen z toho pohľadu, by som povedal, takého ekonomicko - sociálneho, ale aj z postavenia Slovenska v zahraničí. A to som sa rozprával s mnohými ľuďmi, keď som išiel aj pešo v tie dni cez Bratislavu, že chcú vidieť prezidenta Busha a chcú počuť, čo im povie. Je fakt, že tá podotázka, ktorá vždycky dominovala, bola to, že či sa my s premiérom, s predsedom parlamentu, nebudeme báť buchnúť do stola a povedať, tak už nám dajte tie víza, keď chcete byť s nami kamaráti. Čiže, bolo to aj toto, že chceli počuť od prezidenta tak úprimnejšie a z jeho postu povedané slová aj o týchto veciach.

Mikuláš DZURINDA, predseda vlády Slovenskej republiky (SDKÚ)
--------------------
Môžem jednu vetu?

Ivan JANDA, moderátor
--------------------
Samozrejme.

Mikuláš DZURINDA, predseda vlády Slovenskej republiky (SDKÚ)
--------------------
Chcem sa veľmi úprimne poďakovať každému, kto na námestie prišiel a nemienim skrývať aj isté napätie, ktoré som pociťoval ešte aj počas rozhovorov, ktoré sme spolu mali, keď mi tak prebleslo mysľou, či tam bude málo ľudí, či príde dosť ľudí. Tá návšteva bola veľmi pekná a myslím si, že sme si vystavili jedno pekné vysvedčenie. Veľká vďaka každému, kto na Hviezdoslavovo námestie prišiel.

Prítomnosť našich vojakov v Iraku
27.2.2005    STV1    str. 05   11:55 O päť minút dvanásť
            
Ivan JANDA, moderátor
--------------------
Trochu vás poprosím, pán Hrušovský, aj k tomu Iraku poďme. Ja tu teraz nechcem vyvolávať nejaký jediný konflikt, ktorý sa naznačil pri tej organizácii, ale práve v súvislosti aj s tým Irakom, našou misiou, vy ste naznačili, že to je agenda slovenského parlamentu. Napriek tomu sa návšteva slovenského parlamentu do programu Georgea Busha nedostala.

Pavol HRUŠOVSKÝ, predseda Národnej rady Slovenskej republiky (KDH)
--------------------
Mňa osobne to mrzí, naozaj a vôbec nešlo o to, aby som sa ja osobne mohol stretnúť osobne s pánom prezidentom Bushom, pretože mal som možnosť sa viackrát s ním stretnúť. Aj spolu s premiérom sme boli spolu na pracovnom stretnutí v  Bielom dome, s Bélom Bugárom sme dve hodiny mohli povečerať s pánom prezidentom Bushom. Išlo o to, aby z hľadiska jednotného štátneho protokolu pri takýchto oficiálnych návštevách nebol vynechaný ani jeden ústavný orgán. Mne išlo o to, aby sa pán prezident Bush stretol so zástupcami parlamentu, alebo s vedením parlamentu, aby sme mohli pánovi prezidentovi predstaviť náš ústavný systém a povedať mu o tom, že parlament bo tým miestom, kde sme boli svedkami aj nedemokratických rozhodnutí, ale že parlament bol tým miestom, kde sa rozhodovalo o najvážnejších veciach, o demokracii, o rovnej dani, o Iraku, na Slovensku. A mňa to veľmi mrzí, že sa tak nestalo a som z toho trošku smutný, naozaj, lebo nezaslúžili si to poslanci. Neviem, kde sa chyba stala. Ja som upozorňoval na to ministerstvo zahraničných vecí, mal som osobné stretnutie so chargé d affaire amerického veľvyslanectva. Viacej k tomu čo nemám dodať. Naozaj nešlo o stretnutie a netrval som na tom, aby to bolo stretnutie v parlamente, aby to nebolo stretnutie len so mnou, ale aby to bolo stretnutie so zástupcami parlamentu.

Ivan JANDA, moderátor
--------------------
Pán premiér, na vás sa pozerám. Môže sa to vnímať ako jediný taký možno diplomatický lapsus, alebo proste sa to jednoducho nedalo? Neviete, prečo ten bod proste nevošiel do programu?

Mikuláš DZURINDA, predseda vlády Slovenskej republiky (SDKÚ)
--------------------
Na túto otázku najlepšiu a naozaj korektnú odpoveď dokáže dať zrejme len americká strana. Pán predseda parlamentu sa stretol, pokiaľ viem, aj so šéfom nášho koordinačného výboru. Každá krajina, aj Rusi, aj Američania, aj Slovensko, mala takýto koordinačný výbor. Ja som si prečítal dve zápisnice z tohoto koordinačného výboru, ktoré vyhotovil šéf nášho koordinačného výboru, kde dvakrát bola presadzovaná aj návšteva Národnej rady Slovenskej republiky.

Ivan JANDA, moderátor
--------------------
Dobre. Vráťme sa ešte k tomu Iraku. Pán prezident, z našej strany je tam vždy veľmi jasné stanovisko, aj z vašej strany. Možno sme už poslednou, alebo jednou z posledných krajín, ktorá žiadnym spôsobom nespochybňuje tú irackú misiu. Dokonca aj Poliaci už svojím spôsobom hovoria o obmedzení kontingentu, postupnom sťahovaní. My zatiaľ stále trváme na tom. Sme tam, kým nedostaneme v podstate mandát, aby sme sa vrátili? To s otáznikom hovorím.

Ivan GAŠPAROVIČ, prezident Slovenskej republiky
--------------------
Nemyslím si, že by sme boli tí, ktorí sme sa nejak tvrdošijne postavili do pozície, že keď sme tam, tak už tam ostaňme. Veď my predsi tiež hovoríme, budeme vidieť, ako sa bude vyvíjať Irak, ako sa bude vyvíjať systém ochrany obyvateľov. Teda ako sa budú vyvíjať nové demokratické inštitúty, ktoré po voľbách vzniknú. A dôležité, podľa mňa, bude to, ako nové voľby, ktoré sa pripravujú pre to, aby sa postavila možno potom do budúcnosti nová vláda a nové orgány demokratické, rozhodnú, čo bude ďalej s nami. Tým som chcel len naznačiť, že dôležité pre nás bude to, čo povie nová iracká vláda, čo povie iracký, iracký parlament. Na druhej strane, nechcem tu hovoriť, že sám som bol proti tomu, áno a ja to nemienim pri vstupe, pretože tie podmienky a okolnosti, ktoré sa udávali a možnosti, potvrdené otázkou, otázkou medzinárodného práva, neboli jednoznačne dodržané. Ale dnes, kedy sme urobili určité zmluvy, dohody, nesieme zodpovednosť za to, kde sme a za ten úsek, ktorý je nám daný pod dozor, si myslím, že nemôžme z jedného dňa na druhý povedať, odchádzame. Nemôžme nechať ani Spojené štáty samotné tam v tejto situácii. Predsi sme aj členmi a partnermi jednej, jedného zoskupenia, kde sme spolu s nimi a...

Ivan JANDA, moderátor
--------------------
Pán prezident, asi skôr hovoríme o, nemôžeme ich nechať, skôr hovoríme o akejsi politickej podpore, ako o tých pár vojakoch, ktorých tam máme.

Ivan GAŠPAROVIČ, prezident Slovenskej republiky
--------------------
Zatiaľ ešte hovorím aj o tej, o tej, by som povedal, ani nie vojenskej, ale humanitárnej. Pretože naši vojaci sú tam tí, ktorí majú odmínovávať a mohol by som to tak trošku zveličiť, že poviem, veď odmínovávanie je potrebné, či je tam taká vláda, alebo onaká vláda. Pretože tie míny ubližujú deťom, starcom a každému. Čiže, z tohto pohľadu humanitárneho áno. Možno, že dneska je to skôr tak, ako ste naznačili, naša účasť skôr taká politická, potvrdením, že chceme dodržiavať všetky tie zmluvy a dohody. Že nie sme tí, ktorí odskakujú od dohôd. Takže z tohto pohľadu si nemyslím, že by to bolo niečo nie správne. Nakoniec, Poliaci tam ostávajú tiež, len idú znižovať počty. Maďarsko síce stiahlo, ale vymenilo, ostali tam počty. Áno, chcú stiahnuť ďalší, ale to je všetko otázka, otázka budúcnosti, či kratšej, alebo dlhšej.

Mikuláš DZURINDA, predseda vlády Slovenskej republiky (SDKÚ)
--------------------
Máme fantastickú šancu, aby bol Irak slobodný a demokratický. A vy veľmi dobre viete, čo to znamená pre región. Rovnako máme veľkú nádej na pozitívny vývoj v Afganistane. To je nesmierne dôležité aj pre Európu, pre centrálnu, pre vôbec pre európsky kontinent. Teraz bol na summite s Európskou úniou prezident americký, predtým bol premiér Aláví. Veľmi ešte počujem v ušiach, ako nás prosil, aby sme nesťahovali vojakov, aby sme naopak, pomáhali ešte viacej teraz, keď sú tieto procesy nádejnými. V Iraku je ešte veľké množstvo odmínovávacej práce. Budeme posielať tam ďalších odborníkov. Dneska sa Európa zjednotila, že Iraku je potrebné pomôcť. A preto vskutku otázka stojí tak, že je potrebné urobiť to, čo je v našich silách. Tí vojaci, pokiaľ budú potrební a pokiaľ si to bude demokraticky zvolená iracká vláda želať, tak by tam zostať mali.

Ivan JANDA, moderátor
--------------------
Veľmi úprimne sa opýtam na to isté. Je to zo slovenskej strany politický signál, alebo si skutočne myslíte, že bez účasti našich vojakov, ako reálnej účasti, by to v tom Iraku nešlo?

Mikuláš DZURINDA, predseda vlády Slovenskej republiky (SDKÚ)
--------------------
Je to oboje. Ale poviem otvorene, keď chcete otvorené odpoveď. Že kým spočiatku to bol viac politický signál, keď spočiatku, keď sa Spojené štáty, Británia a spojenci rozhodli pre vojenskú akciu, vtedy bolo nesmierne dôležité, áno, poviem otvorene, aj koľko krajín, koľko demokracií sa otvorene k týmto spojencom prihlási a zaujme jasný, pevný postoj. Ale dnes už zďaleka takto otázka nestojí. Dnes je otázka mnoho viac v praktickej rovine. My si zrejme vieme predstaviť, ja som bol napríklad v Kábule a videl som presne vymedzené šnúrami, kde môžem vstúpiť, kde nemôžem vstúpiť. Viem si predstaviť, koľko toho je zamínované v Iraku a preto sa domnievam, že dnes je tá rola našich vojakov a bude azda ešte viacej vyslovene praktická a bude spočívať v oblasti účinnej pomoci.

Ivan JANDA, moderátor
--------------------
Pán predseda, kresťanskí demokrati na začiatku proti, dnes v podstate na tom istom stanovisku. Takisto teda dnes víťazí skôr ten politický pragmatizmus aj z vášho pohľadu?

Pavol HRUŠOVSKÝ, predseda Národnej rady Slovenskej republiky (KDH)
--------------------
Nie politický pragmatizmus, to by bolo nie správne takto pomenovať. Áno, boli sme proti riešeniu takouto vojenskou cestou budovať v Iraku demokraciu. Naozaj rátajme obete. A nevinné, nielen na ľudských životoch, vojakoch aliančných, ktorí sú tam prítomní, ale nevinné obete, Iračanov, ktoré doteraz sú rátané na desiatky tisíc, že za akú cenu v Iraku dosiahneme demokraciu? A bude to ešte dlho trvať. Ale v tejto chvíli, keď už je situácia tak ďaleko, že stiahnutie tých vojsk by mohlo vyvolať ešte väčšiu tragédiu pre iracké obyvateľstvo, tak považujem za zodpovedné ponechať tam, ba naopak, nielen ponechať, ale posilniť vojenskú pomoc Iraku dovtedy, dokedy si to bude iracká vláda a to môžeme znovu diskutovať o tom, či slobodne zvolená, alebo mať isté pochybnosti o slobode volieb v Iraku, záujem, aby tam tieto vojská zostali. Ale je našou povinnosťou už tento proces v Iraku naozaj dosledovať až do konca a pomôcť všetkým tým, ktorí v Iraku túžia po slobode, aby sme im v tomto smere pomáhali.

Ivan JANDA, moderátor
--------------------
Možno uštipačná a nie presná otázka? Pán premiér, odídeme z Iraku vtedy, keď nás o to požiada iracká vláda, alebo vtedy, keď nás o to požiada americká vláda?

Mikuláš DZURINDA, predseda vlády Slovenskej republiky (SDKÚ)
--------------------
V tom nie je nič uštipačné, v tom ja nevidím ani žiaden rozdiel. Pán prezident Bush mi presne povedal to, čo teraz som povedal ja vám. Pokiaľ si to budú Iračania želať, pokiaľ ten spoločný dialóg bude viesť k tomu, že aliancia spojencov je tam užitočná, tak tam zostaneme. Ale nedá mi nepovedať ešte jednu vetu. Naše názory nemusia byť hádam ani tak vždy vo všetkom stopercentne rovnaké. Ja len pripomínam, že dneska sme sa všetci úžasne tešili, tento týždeň v Bruseli, aj predstavitelia iných krajín, aj tých, ktoré neboli za vojenské riešenie situácie v Iraku, tešili sme sa, že boli slobodné voľby, že tam bolo bezmála šesťdesiat percent voličov. Aj keď ešte stále nie je to tam celkom bezpečné. Ale ja som nemohol nepovedať napríklad aj na rokovaní Európskej rady, že netešili by sme sa, pokiaľ by socha Saddáma Husajna dodnes na bagdadskom námestí stála. Nezabúdajme, aké ťažké desaťtisíce, státisíce ľudí povraždil Saddám Husajn. Nezabúdajme, že to bolo semenište medzinárodného terorizmu. Nezabúdajme, že svet by bol omnoho, omnoho viac nebezpečný, ako dnes, keď v tomto regióne a v tejto časti sveta sa darí demokracii. To sa mi žiadalo povedať.

Ivan GAŠPAROVIČ, prezident Slovenskej republiky
--------------------
Ja snáď len tú otázku k tomu politickému, alebo ozaj pragmatickému a potrebnému zostaniu našich vojakov. Ja si myslím, že je tam stále a aj tam bude aj tá politická otázka. Nakoniec sme sa na tom zhodli. A v súčasnej dobe sa to tak aj javí jednoznačne, pretože tristošesťdesiat vojakov, alebo stodva vojakov, alebo či koľko tam máme, teraz presne neviem...

Mikuláš DZURINDA, predseda vlády Slovenskej republiky (SDKÚ)
--------------------
My? Stoštyri.

Ivan GAŠPAROVIČ, prezident Slovenskej republiky
--------------------
...stoštyri, stoštyri vojakov oproti stopäťdesiat - stosedemdesiattisícom, ktoré majú Spojené štáty a ďalších desaťtisíc, ktoré má Veľká Británia, je to ozaj aj politické gesto. Takže ja to zase túto otázku, keď dostávam aj od niekoho iného a zvonka, ja sa jej nebránim. Áno, je to aj politické gesto, však sme spolu so Spojenými štátmi americkými v partnerskom vzťahu a nás o to požiadali, spolu s nimi tam sme. Čiže z tohto pohľadu si myslím, by bolo ani nie politicky prospešné pre nás, aj pre nich, keby sme stade odišli.

Privatizácia strategických podnikov
27.2.2005    STV1    str. 07   11:55 O päť minút dvanásť
            
Ivan JANDA, moderátor
--------------------
Veľmi stručne ku kauze Jukos. Odznelo niekoľko vyjadrení prezidenta Putina, najskôr v exkluzívnom rozhovore pre našu televíziu. Tam bolo jedno stanovisko, potom sa objavil Tatneft. Ako to teda skutočne je? Čo kauza Jukos?

Mikuláš DZURINDA, predseda vlády Slovenskej republiky (SDKÚ)
--------------------
Pán prezident mi povedal sám, že po prvé. Garantuje Rusko dlhodobé kontrakty. Že to, čo povedzme spôsobil výpadok Jukosu, keďže mal samozrejme, prirodzene problémy, je to nahrádza Lukoil a niektoré ďalšie ruské firmy, ale ten záväzok dodávať nepretržite ropu bez toho, aby sme mali nejaké problémy na trhu, je garantovaný ruskou snahou.

Ivan JANDA, moderátor
--------------------
V akých rukách je teda štyridsaťdeväť percent Traspetrolu, to je druhá otázka.

Mikuláš DZURINDA, predseda vlády Slovenskej republiky (SDKÚ)
--------------------
V akých rukách, je druhá otázka. Ja poviem otvorene, že mi prezident Putin povedal, hovoril o jednej ruskej firme a o jednej zahraničnej firme. Ja som mal s ním istý rozhovor, budem v tomto rozhovore pokračovať v najbližších dňoch, aj s ministrom hospodárstva. Poradíme sa v stredu na rokovaní vlády, do akej miery je treba do tohoto procesu vstupovať, ako by sme ho mohli pozitívne ovplyvniť. Ale to kľúčové, čo chcem povedať je, že nemám obavy, že by definitívne doriešenie vlastníckych vzťahov Traspetrolu mohlo spôsobiť našej ekonomike ťažkosti.

Pavol HRUŠOVSKÝ, predseda Národnej rady Slovenskej republiky (KDH)
--------------------
Je treba povedať, že Slovensko dôverovalo ruskému kapitálu, keď v transparentnom a otvorenom tendri vyhrala ruská firma o štyridsaťdeväť percent akcií Transpetrolu súťaž. Teraz sme sa dostali do úplne novej situácie, kedy štyridsaťdeväť percent akcií vlastní ruský štát. Vlastní ju teda Rusko a Rusko sa rozhodlo vypísať tender. Bude veľmi dôležité a tam bude záležať aj na múdrosti vlády a celej vládnej koalície, KDH bude preferovať, aby sme si to otvorili na koaličnej rade, ako sa rozhodnúť. Či sa uchádzať o tých štyridsaťdeväť percent akcií a odkúpiť ich naspäť tak, ako už minister hospodárstva avizoval, že je to jedno z riešení, ale s istým rizikom, že tých štyridsaťdeväť percent akcií môžeme v budúcnosti predať, ale lacnejšie, ako ich my od ruskej strany získame. Naozaj bude treba veľmi dôsledne preštudovať celý ten vývoj ako za posledné mesiace v Jukose prebehol a potom sa dobre tak, aby to bolo výhodné pre Slovenskú republiku, rozhodnúť.

Ivan JANDA, moderátor
--------------------
Tá druhá alternatíva je vlastne počkať, ako to vyrieši Rusko, áno?

Pavol HRUŠOVSKÝ, predseda Národnej rady Slovenskej republiky (KDH)
--------------------
Nie, nie, nie. To musíme predtým.

Mikuláš DZURINDA, predseda vlády Slovenskej republiky (SDKÚ)
--------------------
Chceme do tohoto procesu vstúpiť, ale tak, aby to bolo maximálne výhodné.

Ivan GAŠPAROVIČ, prezident Slovenskej republiky
--------------------
Ja si myslím, že iniciatíva z našej strany aj v tomto prípade musí byť. Ja som s pánom prezidentom hovoril. Dosť dlho sem hovorili sami aj o týchto veciach. Pre mňa je niečo iné problémové a to som už naznačil aj včera pri našom vystúpení v rozhlase...

Ivan JANDA, moderátor
--------------------
V Slovenskom rozhlase.

Ivan GAŠPAROVIČ, prezident Slovenskej republiky
--------------------
...s pánom premiérom.

Ivan JANDA, moderátor
--------------------
To je, či brať štyridsaťdeväť percent?

Ivan GAŠPAROVIČ, prezident Slovenskej republiky
--------------------
Či, určite, tá otázka dozadu, do minulosti, aj pokiaľ ide o privatizáciu a aj privatizácia týchto nosičov elektrických, ktoré či teraz cez taliansku firmu...

Mikuláš DZURINDA, predseda vlády Slovenskej republiky (SDKÚ)
--------------------
Myslíte elektrárne?

Ivan GAŠPAROVIČ, prezident Slovenskej republiky
--------------------
...elektrárne, ideme privatizovať. Je to také zaujímavé, že ešte keď bolo šesťdesiate výročie SNP, tak pán Putin poslal za mnou svojho zmocnenca, kde ma požiadal, aby sme urobili všetko, aby to dostali Rusi. Takisto pán prezident Českej republiky, keď tuná bol na návšteve, mi povedal, aby sme urobili všetko pre to, aby to dostali Česi. Čiže, tu chcem len naznačiť, že je to skutočne artikel veľmi zaujímavý a zrejme výnosný a ja by som sa ho nezbavoval. Ale je to vec vlády, kde právomoc moja a zrejme celkom ani parlamentu, akceptovaná nebude, lebo v parlamente sú tiež takéto názory. Čiže toto je ten problém a nemuseli by sme sa potom dostávať do takýchto problémov, že budeme to, čo sme predali, chcieť znovu odkupovať a podobne.

Mikuláš DZURINDA, predseda vlády Slovenskej republiky (SDKÚ)
--------------------
Pán prezident, ste otvorili úplne, úplne...

Ivan GAŠPAROVIČ, prezident Slovenskej republiky
--------------------
V tom sa nezhodneme, ja viem.

Mikuláš DZURINDA, predseda vlády Slovenskej republiky (SDKÚ)
--------------------
...novú tému a naozaj, v tom sa nezhodneme.

Ivan GAŠPAROVIČ, prezident Slovenskej republiky
--------------------
Nezhodneme, ale...

Ivan JANDA, moderátor
--------------------
Ste ju rýchlo uzavreli, tak...

Mikuláš DZURINDA, predseda vlády Slovenskej republiky (SDKÚ)
--------------------
To je zodpovednosť vlády. Diskutovali sme to veľmi hlboko vo vládnej koalícii. Rozhodli sme sa a som si istý, že sme sa rozhodli dobre, že to bude dobre pre tie podniky, že to bude v konečnom dôsledku dobre pre užívateľa, pre občana. Ale to je nová téma.

Ivan GAŠPAROVIČ, prezident Slovenskej republiky
--------------------
To ukáže budúcnosť.

Mikuláš DZURINDA, predseda vlády Slovenskej republiky (SDKÚ)
--------------------
Tak, ako ukázala v SPP, alebo v Slovenských telekomunikáciách, kde máme dobré skúsenosti.

Ivan GAŠPAROVIČ, prezident Slovenskej republiky
--------------------
V tomto smere, aj keď je nám možno smutno za tým štátnym vlastníctvom a spravovaním týchto firiem štátom, ja podporujem tento proces privatizácie, pretože sa ukazuje ako efektívnejší, výhodnejší pre štát pri spravovaní takýchto strategických energetických firiem.

Mikuláš DZURINDA, predseda vlády Slovenskej republiky (SDKÚ)
--------------------
Mne veľmi smutno nie je. Nepatrí sa hovoriť o nežijúcich, ale ukázali nám lídri štátneho podniku SPP, ako sa dobre dá rozkrádať a som rád, že to máme za sebou.

Ivan GAŠPAROVIČ, prezident Slovenskej republiky
--------------------
Ale SPP, tie výsledky, ktoré má teraz, si myslíte, že by nemalo aj predtým? A ten prínos do štátnej pokladne by bol menší?

Mikuláš DZURINDA, predseda vlády Slovenskej republiky (SDKÚ)
--------------------
Áno, som o tom presvedčený a najlepšie nám ukázala tá garnitúra v rokoch deväťdesiatpäť - deväťdesiatosem, ako sa dá rozobrať takýto špičkový, štátom riadený, politickými stranami dosadenými ľuďmi podnik.

Ivan GAŠPAROVIČ, prezident Slovenskej republiky
--------------------
No, tak ja s vami súhlasím, ale v tomto prípade je to otázka iného pohľadu. Iná je otázka hľadania, kto je za to zodpovedný, ale nie...

Ivan JANDA, moderátor
--------------------
Páni...

Mikuláš DZURINDA, predseda vlády Slovenskej republiky (SDKÚ)
--------------------
Máte novú tému...

Ivan JANDA, moderátor
--------------------
Práve som chcel povedať, že ma teší, že ste si našli novú tému.

Ivan GAŠPAROVIČ, prezident Slovenskej republiky
--------------------
...výsledok, ktorý produkuje teraz SPP. A všetky strategické podniky sú vo vlastníctve štátu.

Mikuláš DZURINDA, predseda vlády Slovenskej republiky (SDKÚ)
--------------------
Pán prezident, v súlade s ústavou som ochotný vám dodať výsledky...

Ivan GAŠPAROVIČ, prezident Slovenskej republiky
--------------------
Ja ich mám.

Mikuláš DZURINDA, predseda vlády Slovenskej republiky (SDKÚ)
--------------------
...Slovenského plynárenského priemyslu, za posledných pätnásť rokov.

Ivan GAŠPAROVIČ, prezident Slovenskej republiky
--------------------
Ja ich mám. Sú výborné.

Mikuláš DZURINDA, predseda vlády Slovenskej republiky (SDKÚ)
--------------------
Niet o čom, niet o čom debatovať.

Ivan GAŠPAROVIČ, prezident Slovenskej republiky
--------------------
Sú výborné, len otázka je, keby boli vo vlastníctve Slovenska, aké by boli? Ešte lepšie.

Mikuláš DZURINDA, predseda vlády Slovenskej republiky (SDKÚ)
--------------------
Ale veď boli. Pán prezident, ale veď boli, veď dlhé roky boli.

Ivan GAŠPAROVIČ, prezident Slovenskej republiky
--------------------
Áno.

Ivan JANDA, moderátor
--------------------
Strašne mi je, strašne mi je ľúto, že musím prerušiť túto tému, pretože možno by divákov viac zaujímalo...

Ivan GAŠPAROVIČ, prezident Slovenskej republiky
--------------------
Je to otázka pre ekonómov a obchodníkov, ktorí by si ozaj mali sadnúť a rozobrať tento problém.

Mikuláš DZURINDA, predseda vlády Slovenskej republiky (SDKÚ)
--------------------
Máme to za sebou, pán prezident.

Ivan GAŠPAROVIČ, prezident Slovenskej republiky
--------------------
Ja som ďaleko od toho, aby som išiel do odborných detailov...

Mikuláš DZURINDA, predseda vlády Slovenskej republiky (SDKÚ)
--------------------
Pán prezident, máme to za sebou.

Ivan GAŠPAROVIČ, prezident Slovenskej republiky
--------------------
...ale tie výsledky, ktoré dostávam informatívne, sú...

Ivan JANDA, moderátor
--------------------
Veľmi nerád udeľujem v tomto kole posledné slovo, ale...

Mikuláš DZURINDA, predseda vlády Slovenskej republiky (SDKÚ)
--------------------
Dlhé diskusie máme za sebou, išli sme s tým do parlamentných volieb v roku 2002. Občania rozhodli a my sme napĺňali a napĺňame ich mandát.

Ivan GAŠPAROVIČ, prezident Slovenskej republiky
--------------------
Nie je to celkom tak, ale...

Mikuláš DZURINDA, predseda vlády Slovenskej republiky (SDKÚ)
--------------------
Je to celkom tak.

Ivan GAŠPAROVIČ, prezident Slovenskej republiky
--------------------
No nie, pokiaľ...

Ivan JANDA, moderátor
--------------------
Čakám, že podľa protokolu, kto bude mať posledné slovo k tejto téme, či premiér, alebo prezident, neviem. Tak si ho dovolím...

Mikuláš DZURINDA, predseda vlády Slovenskej republiky (SDKÚ)
--------------------
Pokiaľ ide o Slovenský plynárenský podnik, tak...

Slovensko - ruská hranica a víza
27.2.2005    STV1    str. 09   11:55 O päť minút dvanásť
            
Ivan JANDA, moderátor
--------------------
Položím jednu poslednú otázku, zhodou okolností o vízach, ale teraz o ruských, lebo to bola takisto otázka, ktorú otvoril pán Putin, síce veľmi jemnejšie, pretože tam sú naše hranice určené Európskou úniou. Ale takisto tak, ako my vnímame vízový problém s Amerikou, ako isté podcenenie vzťahov, tak isto vníma Rusko problém našich víz.

Mikuláš DZURINDA, predseda vlády Slovenskej republiky (SDKÚ)
--------------------
Pozrite sa, je to zrkadlovo obrátený prípad, ale platia rovnaké princípy. Potrebujeme napríklad readmisné dohody. Pán Hrušovský pred chvíľou, predseda národnej rady, hovoril o tom, že tuším najviac je Čečencov, ktorí...

Pavol HRUŠOVSKÝ, predseda Národnej rady Slovenskej republiky (KDH)
--------------------
Áno.

Mikuláš DZURINDA, predseda vlády Slovenskej republiky (SDKÚ)
--------------------
...ktorí utekajú. No, potrebujeme readmisnú dohodu. Potrebujeme readmisnú dohodu Európska únia - Rusko. Inými slovami, mohol by som dlho hovoriť o tom, že tiež si musí Rusko plniť domácu úlohu, ak chce dospieť s Európskou úniou, súčasťou ktorej ej Slovensko dnes...

Ivan JANDA, moderátor
--------------------
Svojím spôsobom paradoxne odkazujeme Rusku to isté, čo Spojené štáty nám.

Ivan GAŠPAROVIČ, prezident Slovenskej republiky
--------------------
No áno, ale zase nie tak, že plňte si, my sme sa dohodli na tom, že budeme hľadať cesty zjednodušenia víz.

Mikuláš DZURINDA, predseda vlády Slovenskej republiky (SDKÚ)
--------------------
A aj po tej ceste, aj po tej ceste kráčame. Sú špecifické skupiny osôb, ja som to samozrejme, chcel dodať, kde sú úľavy, kde platí zvoľnený režim a samozrejme, budeme v týchto rokovania pokračovať...

Ivan GAŠPAROVIČ, prezident Slovenskej republiky
--------------------
Aj vo vzťahu k Ukrajine.

Mikuláš DZURINDA, predseda vlády Slovenskej republiky (SDKÚ)
--------------------
Aj vo vzťahu k Ukrajine, aj k Rusku.

Ivan JANDA, moderátor
--------------------
Tá cestovná mapa, áno.

Pavol HRUŠOVSKÝ, predseda Národnej rady Slovenskej republiky (KDH)
--------------------
Nemôžeme to robiť nezávisle od Európskej únie. Dnes  sme schengenským priestorom viazaní istými medzinárodnými záväzkami, ktoré sme prijali a to už je trošku komplikovanejšie.

Ivan JANDA, moderátor
--------------------
Páni, Ďakujem vám za to, že ste prišli. Dúfam, že teraz potrebujete možno aj trochu času na oddych, po týchto dňoch. V každom prípade ešte raz ďakujem. Vám, vážení diváci, ďakujem za pozornosť. Dovidenia o týždeň.

Ivan GAŠPAROVIČ, prezident Slovenskej republiky
--------------------
Dovidenia.

Pavol HRUŠOVSKÝ, predseda Národnej rady Slovenskej republiky (KDH)
--------------------
Dovidenia.

Mikuláš DZURINDA, predseda vlády Slovenskej republiky (SDKÚ)
--------------------
Dovidenia.

Slovensko - ruské vzťahy
27.2.2005    STV1    str. 06   11:55 O päť minút dvanásť
            
Ivan JANDA, moderátor
--------------------
Ak sa posunieme o deň ďalej, k návšteve pána Putika na Slovensku, k tým bilaterálnym stretnutiam. Veľké očakávania o otázkach demokracie, veľa vyjadrení o otázkach ekonomiky. Takže, ako to bolo? Hovorilo sa viac o obchode, alebo viac o slobode?

Mikuláš DZURINDA, predseda vlády Slovenskej republiky (SDKÚ)
--------------------
U mňa sa hovorilo viac o ekonomike, aj pán prezident Putin sám túto otázku tak nastolil a ona tak aj stojí. Vy ste na začiatku relácie povedali, ak si dobre pamätám, aj vetu v tom zmysle, že v súvislosti s prezidentom Bushom sa viac hovorilo o politike, o slobode, o demokracii, v súvislosti s návštevou ruského prezidenta viacej o ekonomike. A ja si myslím, že to tak aj je. My sme spojenci...

Ivan JANDA, moderátor
--------------------
Prečo? Je téma slobody tabu?

Mikuláš DZURINDA, predseda vlády Slovenskej republiky (SDKÚ)
--------------------
Práve naopak, nie, nie, práve naopak. Veď sme si veľa povedali o tom, čo sme pre to všetko urobili aj po tieto dni. Veď Slovensko malo najviac pozorovateľov na prezidentských voľbách na Ukrajine. Najviac zo všetkých krajín. Naše mimovládky tam...

Ivan GAŠPAROVIČ, prezident Slovenskej republiky
--------------------
Dokonca jediná krajina, ktorej sme tam dali aj finančnú podporu, myslím si.

Mikuláš DZURINDA, predseda vlády Slovenskej republiky (SDKÚ)
--------------------
No, neskrývam, že sme požiadali, že sme požiadali, exprezidenta Kováča, aby otvorene Juščenka na námestí podporil. Ja som tam vykonal v lete minulého roku oficiálnu dvojdňovú návštevu. Jednou z podmienok bolo, že som musel mať stretnutie s lídrom opozície vtedajším, Viktorom Juščenkom. Takže myslím si, že v Bratislave sme tento podstatný, kľúčový prvok šírenia demokracie, naozaj nepodcenili. Ale Spojené štáty, ja by som nehovoril, že sú partneri. Spojené štáty sú naši spojenci. Sme súčasťou euroatlantickej rodiny. A preto je správne, že otázky slobody, šírenia slobody, prehlbovania demokracie, ochrany ľudských práv, politické témy, globálne problémy, Irán, Kórea, Čína, ďalší vývoj v týchto citlivých oblastiach, Blízky východ, usporiadanie, šance na definitívne usporiadanie vzťahu Izrael - Palestína, dominovali rozhovorom. Na strane druhej, čo sa týka Ruska, som veľmi rád, že sme si udržali veľmi dobré vzťahy. Pán prezident Putin, keď som tam bol na jar 2003, sa bál, že po vstupe do Únie a aliancie sa ten obchod spretrhá. Teraz sám hovoril o tom, Rusko je náš tretí najväčší obchodný partner a ešte stále ten potenciál nie je tak využitý napríklad pre našich exportérov...

Ivan JANDA, moderátor
--------------------
K tomu sa dostaneme, k ekonomickým problémom...

Mikuláš DZURINDA, predseda vlády Slovenskej republiky (SDKÚ)
--------------------
... a preto teda tie otázky, ktoré dominovali s Ruskom, boli ekonomické.

Ivan JANDA, moderátor
--------------------
Pán Hrušovský, vy ste naznačovali, alebo váš hovorca naznačoval, že ak sa niekde otvoria otázky demokracie vo vzťahu k Rusku, bude to v národnej rade. Nakoniec sa otvorila otázka čečenských utečencov. Bol to taký nepriamy náznak?

Pavol HRUŠOVSKÝ, predseda Národnej rady Slovenskej republiky (KDH)
--------------------
Nie len čečenských utečencov, ale aj zmena volebného systému...

Ivan JANDA, moderátor
--------------------
Áno, v parlamente.

Pavol HRUŠOVSKÝ, predseda Národnej rady Slovenskej republiky (KDH)
--------------------
...v Rusku a zriadenie takzvanej spoločenskej komory, ktorá by mala nahradiť akýsi tretí sektor, ktorý dnes v Rusku funguje. Ale ešte sa vrátim k vyjadreniu pána premiéra. My by sme mali robiť naozaj zodpovednú a vyváženú zahraničnú politiku a robiť takú politiku, aby naši priatelia boli aj Američania, aj Rusi. Preto, lebo obidvaja sú pre nás tak rovnako dôležití, jeden ako druhý a veľa od nich aj záleží. K tým ľudským právam. Nie je to jednoduchá diskusia, pretože je treba rešpektovať istý vývoj, ktorá každá jedna postkomunistická a Rusko a Sovietsky zväz bola tá krajina, kde ten komunizmus jednoducho robil svoju ideológiu, ako ťažko sa práve takéto krajiny dostávajú od diktatúrskych vlád k demokracii. Ja som pána prezidenta Putina požiadal, aby mi vysvetlil dôvody, ktoré vedú ruskú stranu k zmene kombinovaného volebného systému na pomerný, kde nebudú môcť kandidovať vo väčšinovom volebnom systéme, ale len v pomernom volebnom systéme jednotliví kandidáti. Či to nie je náhodou potlačenie demokratického volebného práva. Povedal mi, že okolnosti, ktoré v poslednom období v Rusku vznikli, nútia ruskú štátnu dumu k takýmto zmenám. Ďalej som sa pýtal, či náhodou tou zmenou, ktorou chce poukázať na postavenie nezávislých inštitúcií v Rusku vytvorením spoločenskej komory, nebudú potlačené práve nezávislé inštitúcie v Rusku. Tiež mi povedal, že nie, že proste sledujú istý model, ktorý by mal byť pokračovaním budovania demokracie. Tým však nechcem povedať, že všetko s demokraciou v Rusku je v poriadku, respektíve tak, ako by sme si ju my želali a preto je namieste, ak otvárame otázku ľudských práv. Čečensko som otvoril kvôli tomu, aby sme dostali viac informácií, ako situácia vyzerá, ale aj kvôli tomu, že situácia v Čečensku vyvoláva veľkú migračnú vlnu a Slovensko sa jej nevyhlo. Jedna tretina migrantov za uplynulý rok boli práve Čečenci a treba otvorene, korektne, zodpovedne, aj keď pán prezident Putin je nesporne prezidentom krajiny, ktorá hýbe svetovým mierom, o týchto otázkach veľmi vážne diskutovať.

Ivan JANDA, moderátor
--------------------
Opäť to trochu otočím. Ak sme hovorili, že Irak je takým naším symbolickým gestom voči Spojeným štátom americkým, je úplne jasné, že Slovensko je v istej ekonomickej závislosti, hlavne v tých palivovo - energetických otázkach, na Rusku, tak sa opýtam. Pán prezident, znamená to, že je za tým aj istý politický pragmatizmus? Neotvárať konfliktné témy, aby ste si neznepríjemnili, alebo neskomplikovali vyjednávanie tam, kde sa s Ruskom musíme dohodnúť?

Ivan GAŠPAROVIČ, prezident Slovenskej republiky
--------------------
Odpoviem, ale najskôr na tú symboliku s Irakom. Ja si myslím, že to neni len symbolika. Ja si myslím, že sme tam vedome z dôvodu, o ktorom stále hovoríme. Hovoríme o demokracii, hovoríme o tom, aby sa nevraždili ľudia, aby sa neporušovali ľudské práva. Takže tam by som s tou symbolikou nesúhlasil.

Mikuláš DZURINDA, predseda vlády Slovenskej republiky (SDKÚ)
--------------------
Pán prezident, môžem dodať? Veľmi som rád, že ste to povedali. A nezabúdajme, že nám tam tiež zomreli vojaci.

Ivan JANDA, moderátor
--------------------
Ja to samozrejme, nespochybňujem. Ale opýtam sa ešte raz. Je teda za tým, že s Ruskom neotvárame, povedzme, niektoré témy, aj politický pragmatizmus, aby sme mali čistý stôl, keď hovoríme o ekonomike?

Ivan GAŠPAROVIČ, prezident Slovenskej republiky
--------------------
Určite nie a celkom to nie je tak, že b y sme s Rusmi nehovorili o určitých otázkach vedenia štátu. Nakoniec určite boli, boli debaty medzi pánom prezidentom Bushom a pánom premiérom a naznačil pán Hrušovský, ale aj u mňa, kde sme hovorili aj o otázkach ekonomiky, ktoré, ktoré otázky sa s otáznikom pre nás riešia, či náhodou nie sú problémy s demokraciou, či náhodou nie sú problémy s tým, že sa Rusko vracia späť k ceste pred rokom osemdesiatdeväť. To potvrdenie verejné pána prezidenta Putina bolo však jednoznačné. Takže z toho dôvodu nie. Ale nikto nemôže povedať, že otázka budovania silného Slovenska aj po tej stránke ekonomickej a hospodárskej, že sa dneska dá bez Ruska. My sme na Rusko skutočne naviazaní, najmä cez energetické systémy, ktoré musíme s nimi mať veľmi dobré tak, aby sme mohli fungovať. A o tom bude zrejme hovoriť pán premiér viac, pretože je to otázka vlády. Ja si myslím, že rozvoj regionálnej spolupráce s Ruskom je na báze jednak ekonomickej, ale aj tej, ako hovoríme. O možnej spolupráci v rámci existovania organizácií, ktoré pôsobia v prospech občianskych práv. Ja som bol veľmi rád, že som mohol hovoriť aj o tom, že na Slovensku sa začína vytvárať mienka, že je potrebné obnoviť to bývalé, čo bolo pred tým ZČSSP. Samozrejme, že nie na tých princípoch a na tej spolupráci. Oslovili ma niektorí ľudia, o ktorých by ste si mysleli, že ich to ani nemôže napadnúť, pretože sú skoro na druhej strane, z tretieho sektoru, aby som hovoril s pánom prezidentom, že treba vytvoriť takúto spoluprácu na báze kultúrnej, školskej, vedeckej, O to sú už tie otázky, že nechceme podceňovať spoluprácu s Ruskom v ničom. Tá otázka ekonomická je pre nás skutočne dôležitá. Veď nakoniec, ako povedal pán premiér, Rusko je naším tretím najväčším obchodným partnerom. A Rusko má päťdesiatpercentné obchodné partnerstvo s Európskou úniou. Čiže, je to veľký blok. A my dneska už nie sme len samostatné Slovensko. Dneska sme člen päťstomiliónového, polmiliardového trhu obchodného a ruská strana o to má záujem. Čiže, naša spolupráca s Ruskom musí byť. Musí byť.

Ivan JANDA, moderátor
--------------------
Opýtam sa na to isté. Sú témy slobody natoľko kontroverzné, že môžu skomplikovať rokovanie o ekonomike?

Mikuláš DZURINDA, predseda vlády Slovenskej republiky (SDKÚ)
--------------------
Nie.

Ivan JANDA, moderátor
--------------------
Čiže takto tá otázka nestojí?

Mikuláš DZURINDA, predseda vlády Slovenskej republiky (SDKÚ)
--------------------
Takto tá otázka naozaj nestojí. Aj keď, samozrejme, treba mať istý cit a treba vedieť kde, komu a ako povedať, tak viem , ako sa zblížili ruský a americký prezident a iste v takej atmosfére sa dá povedať mnoho viacej, ako formálne naškrobený nejaké dve - tri vety na nevhodnom mieste. Ale nie. Nesmie takto otázka stáť. Ja si uvedomujem tiež, že Rusko je veľký hráč vo svetovej politike a mnohé problémy azda ani sa nedajú bez neho vyriešiť. Teraz mám na mysli celkom konkrétne tú otázku Iránu, ale aj Severnej Kórei. Viete, že vzťah medzi Palestínou a Izraelom rieši takzvaný kvartet, to znamená Európska únia, Spojené štáty, Rusko a Organizácia spojených národov. Sú témy, ktoré bez Ruska sa skoro vyriešiť definitívne ani nedajú, alebo ak, tak s obrovskými obeťami. Rovnako si uvedomujem, že nie Slovensko, ale Európska únia buduje ohromné projekty ďalšej spolupráce. Veď iste aj vám je známe, ja som s prezidentom Putinom dlho hovoril o projekte nových vetiev plynovodu zo severného Ruska do Nemecka, do západnej Európy. A akokoľvek to vyzerá, že by to mohlo ísť po dne mora, pozdĺž poľských hraníc, my sa chceme do týchto projektov vkliniť a dlho som o tom s prezidentom Putinom hovoril. Akokoľvek je teda Rusko silný hráč politický, ekonomický, je našou povinnosťou, pretože ide v konečnom dôsledku aj o národy Ruska a o budúcnosť sveta, aby sme takéto témy, keď sú aktuálne a keď dospejeme k záveru, že treba ich otvárať, aby sme mali odvahu ich otvárať. Ale vždy, samozrejme, bude záležať aj na tom, kto, kedy, ako, za akých okolností a akým spôsobom.

11.9.2005
13:00 Na telo
"Ako ďalej, pán premiér?"
11.9.2005    TV Markíza    str. 01   13:00 Na telo
            
Zlatica PUŠKÁROVÁ, moderátorka
--------------------
Dobrý deň. Relácia Na telo je po letných prázdninách opäť späť. V politike sa toho naozaj udialo viac ako dosť, no a aj udalostí posledných týždňov si nepochybne zaslúžia položiť tú starú známu otázku "ako ďalej, pán premiér". Takže mojím dnešným hosťom nie je nikto iný, ako predseda vlády Mikuláš Dzurinda.
Prajem dobrý deň.

Mikuláš DZURINDA, predseda vlády (SDKÚ)
--------------------
Dobrý deň. Dobrý deň.

Zlatica PUŠKÁROVÁ, moderátorka
--------------------
No a ešte na úvod také drobné vysvetlenie. Keďže sa nám pomaly ale iste blížia voľby, tie regionálne, sú už naozaj takmer za dverami, rozhodli sme sa, že počas tejto politickej sezóny nebudeme nasadzovať telefonické hlasovanie. Takže napriek tomu verím, že zostanete s nami. No, a pán premiér, poďme my už rovno na vec. Začnem hneď tým rébusom týchto dní. Už zajtra sa začína dlho očakávaná schôdza parlamentu. Mnohí čakajú, akou silou sa bude prezentovať najmä koalícia a určite ste si aj vy počítali hlasy poslancov. Koľkými poslancami teda aktuálne disponuje vláda?

Mikuláš DZURINDA, predseda vlády (SDKÚ)
--------------------
Skôr ako vám odpoviem na túto a ktorúkoľvek inú otázku, cítim v sebe takú elementárnu povinnosť povedať jednu zásadnejšiu vetu. A síce, viem, že pre významnú časť politikov a možno ešte významnejšiu časť médií sú najdôležitejšie témy, ktoré práve začínate o dianí vo vnútri koalície. Chcem ale povedať otvorene, že najmä potom, čo som prešiel celé leto Slovenskom viem, že pre ľudí, pre občanov našej vlasti sú najdôležitejšie celkom iné témy. A chcem využiť úvod našej diskusie, a potom budem odpovedať na akúkoľvek vašu otázku, na to, aby som ľuďom povedal, že tieto problémy poznám, dobre ich poznám a že zo všetkých síl sa im venujem a venovať budem, bez ohľadu na to, aké mám problémy v koalícii.

Zlatica PUŠKÁROVÁ, moderátorka
--------------------
Dobre, pán premiér, ak by to nezaujímalo čo i len jedného občana, alebo ak by ste mi to dokázali garantovať, že tieto otázky súvisiace s koalíciou nikoho nezaujímajú, verte, že by som sa ich nikdy neopýtala.

Mikuláš DZURINDA, predseda vlády (SDKÚ)
--------------------
Ale by ste sa ma opýtali, koľko ľudí to zaujímalo v tých päťdesiatich troch mestách a osemdesiatich dvoch dedinách, ktoré som prešiel za jedenásť víkendov, boli by ste prekvapená.

Zlatica PUŠKÁROVÁ, moderátorka
--------------------
Iste, ale ja som novinár a môžem sa to opýtať opačne. Čiže, ak mi dokážete garantovať, že to nikoho nezaujíma, tak sa vás to nemusím pýtať.

Mikuláš DZURINDA, predseda vlády (SDKÚ)
--------------------
Poďme ďalej, poďme teraz ku akejkoľvek otázke, aká vás zaujíma.

Zlatica PUŠKÁROVÁ, moderátorka
--------------------
Dobre, pán premiér. Takže koľkými tými poslancami aktuálne disponuje vládna koalícia?

Mikuláš DZURINDA, predseda vlády (SDKÚ)
--------------------
Veľmi ťažko sa na takéto otázky odpovedá, pretože tú podporu hľadáme od prípadu pre prípad, od prípadu k prípadu. Je evidentné, že možno bude lepšia prezentácia a viacej poslancov hlasovať za konanie schôdze, ako za ten alebo ktorý zákon. Takže exaktná odpoveď je pomerne zložitá, ale to, čo môžem povedať presnejšie je, že sa budeme o podporu uchádzať, tak ako sa uchádzame už celé dva roky, keď sme v menšinovom postavení.

Zlatica PUŠKÁROVÁ, moderátorka
--------------------
To hovoríte vždy, pán premiér. Ale nie, nie, nie nedovolím vám trošku ísť ďalej. Predsa len, to sú také všeobecné stanoviská. Vy ste skúsený politik. Predpokladám, že určite nejdete zajtra na schôdzu len tak na náhodu. Určite ste si počítali hlasy. Koľko je tých poslancov, pán premiér?

Mikuláš DZURINDA, predseda vlády (SDKÚ)
--------------------
Tak, dôležité je to, či som ich počítal a dôležité je aj to, čo vám poviem. A chcem byť presný.

Zlatica PUŠKÁROVÁ, moderátorka
--------------------
Tak povedzte pravdu.

Mikuláš DZURINDA, predseda vlády (SDKÚ)
--------------------
Chcem byť presný a budem hájiť ja svoje záujmy, tak ako hájite vy svoje záujmy. A tá pravda je naozaj taká, ako som vám povedal. Kto sa môže dneska búchať do pŕs, že za jednej zákon zahlasuje, ja neviem, osemdesiat poslancov a za druhý sedemdesiatšesť alebo osemdesiatjeden?

Zlatica PUŠKÁROVÁ, moderátorka
--------------------
Čiže máte sedemdesiat šestku, pán premiér?

Mikuláš DZURINDA, predseda vlády (SDKÚ)
--------------------
To sa pomerne ťažko dá povedať. Nedostanete zo mňa číslo, ale dostanete odo mňa ubezpečenie, že poslanecký klub, šéf môjho klubu, ja sám, ale aj koaliční partneri robíme a budeme robiť všetko preto, aby nám veci prechádzali, lebo veď to je v našom záujme.

Zlatica PUŠKÁROVÁ, moderátorka
--------------------
Tomu verím, iste, lebo však inak by padla vláda. Napriek tomu taktizujete, preto to nechcete povedať?

Mikuláš DZURINDA, predseda vlády (SDKÚ)
--------------------
Netaktizujem. Chcem byť...

Zlatica PUŠKÁROVÁ, moderátorka
--------------------
Tak ale máte isté počty, pán premiér. Nehovorte, že nemáte.

Mikuláš DZURINDA, predseda vlády (SDKÚ)
--------------------
Chcem byť pravdivý a ako obyčajne aj zodpovedný.

Zlatica PUŠKÁROVÁ, moderátorka
--------------------
Však práve preto sa pýtam. Nejdete zajtra na náhodu. To určite nepoviete dnes.

Mikuláš DZURINDA, predseda vlády (SDKÚ)
--------------------
Nie je to ľahká situácia.

Zlatica PUŠKÁROVÁ, moderátorka
--------------------
Verím.

Mikuláš DZURINDA, predseda vlády (SDKÚ)
--------------------
A možno...

Zlatica PUŠKÁROVÁ, moderátorka
--------------------
Však práve preto sa pýtam.

Mikuláš DZURINDA, predseda vlády (SDKÚ)
--------------------
A možno aj budete trošku sklamaná, keď vám poviem, že presné číslo vám nikto nepovie. Nepovie vám, pretože nezávislým poslancom sa ľahšie hlasuje za niektoré zákony, ako sa hlasuje povedzme za zákony charakteru reštriktívneho alebo takého, ktoré majú v sebe istý politický náboj.

Zlatica PUŠKÁROVÁ, moderátorka
--------------------
Iste. Vyjednávate s nezávislými poslancami intenzívne?

Mikuláš DZURINDA, predseda vlády (SDKÚ)
--------------------
Získavame ich preto, aby sme mohli presadiť to, čo ešte v Národnej rade presadiť potrebujeme.

Zlatica PUŠKÁROVÁ, moderátorka
--------------------
Máte sľúbenú tú spomínanú sedemdesiat šestku, pán premiér?

Mikuláš DZURINDA, predseda vlády (SDKÚ)
--------------------
Nedokážem na to takto odpovedať a môžeme sa o tom rozprávať aj dvadsať minút.

Zlatica PUŠKÁROVÁ, moderátorka
--------------------
Čiže budete garantovať ad hoc podpory jednotlivým návrhom zákonov? Tak sa tomu dá rozumieť?

Mikuláš DZURINDA, predseda vlády (SDKÚ)
--------------------
Budem sa so všetkých síl o to usilovať.

Zlatica PUŠKÁROVÁ, moderátorka
--------------------
Pýtam sa to možno takto opakovane aj preto, že sám prezident Ivan Gašparovič žiadal od vás garanciu toho, či máte dostatočný počet poslancov. Neviete mu ju dať.

Mikuláš DZURINDA, predseda vlády (SDKÚ)
--------------------
Tentokrát váš výrok je nepresný. Pán prezident nemá ani právo odo mňa takúto garanciu žiadať a ani sa ma na to nepýtal.

Zlatica PUŠKÁROVÁ, moderátorka
--------------------
Žiadal ju verbálne pred médiami.

Mikuláš DZURINDA, predseda vlády (SDKÚ)
--------------------
Nie, nie, nie. Tentokrát ste sa pomýlili alebo vyjadrili ste sa veľmi nepresne. Vy, aj ja poznáme pravidlá parlamentnej demokracie.

Zlatica PUŠKÁROVÁ, moderátorka
--------------------
Iste. Ale určite nie som nepresná, pán premiér.

Mikuláš DZURINDA, predseda vlády (SDKÚ)
--------------------
Pani redaktorka, ak opozícia... Ste nepresná.

Zlatica PUŠKÁROVÁ, moderátorka
--------------------
Nie, nie som, pán premiér.

Mikuláš DZURINDA, predseda vlády (SDKÚ)
--------------------
Ak opozícia disponuje dostatočným počtom a má alternatívu, tak sa ani mňa, ani pána prezidenta pýtať nebude. Veď len pred niekoľkými týždňami sa pokúsili ma odvolať. Ak budú mať alternatívu, ak budú mať dosť hlasov, tak vaše otázky sa ukážu ako absolútne nezaujímavé. Ani vás, ani mňa sa pýtať nebudú.

Zlatica PUŠKÁROVÁ, moderátorka
--------------------
Iste, to bude v budúcnosti. Teraz sme v prítomnosti, čiže ešte nevieme, ako to všetko skončí, preto sa vás pýtam a dávam vám šancu teda prezentovať váš vlastný názor, vaše názory, argumenty. Robert Fico však zverejnil svoje vlastné výpočty. Podľa nich je sedemdesiatpäť voči sedemdesiatpäť, opozícia rovná sa koalícia. Dá sa v takýchto počtoch, v takej situácii, zdá sa pomerne vyrovnanej, vládnuť?

Mikuláš DZURINDA, predseda vlády (SDKÚ)
--------------------
Pán Fico už toho narozprával. Pán Fico už toho za tie roky narozprával.

Zlatica PUŠKÁROVÁ, moderátorka
--------------------
Čiže tie počty nesedia podľa vás?

Mikuláš DZURINDA, predseda vlády (SDKÚ)
--------------------
Pani redaktorka, veď pred niekoľkými týždňami na návrh pána, o ktorom ste hovorili, parlamente hlasoval o mojej nedôvere. Pán Fico sa zastrájal do posledného dňa, aké má hlasy.

Zlatica PUŠKÁROVÁ, moderátorka
--------------------
Nehovorme o pánovi Ficovi. On hovorí, že sedemdesiat...

Mikuláš DZURINDA, predseda vlády (SDKÚ)
--------------------
Ale však vy ste ho...

Zlatica PUŠKÁROVÁ, moderátorka
--------------------
Iste, ale sedemdesiatpäť rovná sa...

Mikuláš DZURINDA, predseda vlády (SDKÚ)
--------------------
Vy ste ho v tej otázke...

Zlatica PUŠKÁROVÁ, moderátorka
--------------------
Sedemdesiatpäť...

Mikuláš DZURINDA, predseda vlády (SDKÚ)
--------------------
Pani redaktorka, veď vy ste ho v tejto otázke otvorili. Nie ja.

Zlatica PUŠKÁROVÁ, moderátorka
--------------------
Samozrejme, pán premiér, ale vy pokračujete už ďalej. Ja sa len pýtam, či tie počty sedia.

Mikuláš DZURINDA, predseda vlády (SDKÚ)
--------------------
Mňa len trošku prekvapuje, že sa tak pýtate, lebo za jedenásť víkendov sa ma na to takto neopýtal jediný občan v tejto krajine. Ľudia sa ma pýtajú na úplne iné veci. A pán Fico je absolútne nedôveryhodný človek, čo mnohokrát v minulých rokoch preukázal.

Zlatica PUŠKÁROVÁ, moderátorka
--------------------
Čiže podľa vás tie počty, sedemdesiatpäť rovná sa sedemdesiatpäť, sú nepresné.

Mikuláš DZURINDA, predseda vlády (SDKÚ)
--------------------
Takáto diskusia sa mi vidí byť nedôstojná. Je to o ničom. Mojou úlohou je presadiť maximum z toho, čo je ešte potrebné presadiť. Pritom ale si myslím, že aj vy dokážete prijať tézu, že rozhodujúca väčšina z toho, čo sme chceli v parlamente urobiť, je urobená, mnohé veci vieme ...

Zlatica PUŠKÁROVÁ, moderátorka
--------------------
Iste. To nikto nespochybňuje, pán premiér.

Mikuláš DZURINDA, predseda vlády (SDKÚ)
--------------------
... presadzovať cez vládne nariadenia. Teraz sme zvýšili k prvému januáru, napríklad, aktivačný príspevok z tisícpäťsto na tisícsedemsto korún. Na to sme parlament nepotrebovali. Mnohé veci vieme robiť cez vládne nariadenia, cez rozhodnutia niektorých ministrov. A to, čo sme v parlamente potrebovali urobiť, sme urobili najmä v prvom a druhom roku. Takže nijako by som tú vec ani nepodcenil, ani nepreháňal, ani nepredramatizoval. To, čo v parlamente potrebujeme presadiť, zo všetkých síl presadzovať budeme. A pán Fico bude deštruovať.

Zlatica PUŠKÁROVÁ, moderátorka
--------------------
Nechajme už pána Fica. Vy odmietate predčasné voľby. Je pravda, že na tom sa rozdeľujú aj viacerí politickí komentátori. Na čom sa ale viac - menej zhodujú je to, aby vláda požiadala o vyslovenie dôvery. Budete žiadať, pán premiér, vyslovenie dôvery vašej vláde v parlamente?

Mikuláš DZURINDA, predseda vlády (SDKÚ)
--------------------
Ani o tomto som sa s ľuďmi nezhováral.

Zlatica PUŠKÁROVÁ, moderátorka
--------------------
Skúste odpovedať na novinárske otázky, ak dovolíte.

Mikuláš DZURINDA, predseda vlády (SDKÚ)
--------------------
A ja na to nevidím dôvod.

Zlatica PUŠKÁROVÁ, moderátorka
--------------------
Čiže nie.

Mikuláš DZURINDA, predseda vlády (SDKÚ)
--------------------
Ja na to nevidím dôvod. A rovnako ma prekvapuje vaše tvrdenie, že tieto nejaké také masivejšie alebo širšie diskutované vo verejnosti, pretože sa v nej pohybujem, nemyslím si, že je to tak. Ak si niekto predčasné voľby želá, myslím si, že pozná ústavu a vie, akým spôsobom sa o to pokúsiť dá. A ja mu v tom ani nechcem, ani nemôžem brániť.

Zlatica PUŠKÁROVÁ, moderátorka
--------------------
Iste. Trošku ste mi asi nerozumeli, lebo ja som na začiatku povedala, že nie je všeobecná nejaká zhoda, nielen politikov, ale ani politických komentátorov na tom, či predčasné voľby "áno" alebo "nie". Skôr sa zhodujú na tom, že by ste mali vy v parlamente požiadať o vyslovenie dôvery vláde, keďže tá situácia je podľa mnohých politických pozorovateľov značne neštandardná.

Mikuláš DZURINDA, predseda vlády (SDKÚ)
--------------------
Nemyslím si, že máte pravdu. Naopak, si myslím...

Zlatica PUŠKÁROVÁ, moderátorka
--------------------
Nehovorím za seba, pán premiér.

Mikuláš DZURINDA, predseda vlády (SDKÚ)
--------------------
Ale myslím si opäť, že v tej otázke ste sa pomýlili, pretože ja sledujem aj výroky analytikov, veľmi často sa s nimi zhováram. Nie je na to dôvod.

Zlatica PUŠKÁROVÁ, moderátorka
--------------------
Čiže nepožiadate o vyslovenie dôvery.

Mikuláš DZURINDA, predseda vlády (SDKÚ)
--------------------
Nie je na to dôvod. Nevidím na to dôvod.

Zlatica PUŠKÁROVÁ, moderátorka
--------------------
Podľa vás je teda tá situácia, ktorá vznikla po tom, ako teda aliancia bola vylúčená z koalície, štandardná?

Mikuláš DZURINDA, predseda vlády (SDKÚ)
--------------------
V čom je neštandardná?

Zlatica PUŠKÁROVÁ, moderátorka
--------------------
Ja sa pýtam vás, či je štandardná.

Mikuláš DZURINDA, predseda vlády (SDKÚ)
--------------------
Ja vám odpovedám protiotázkou. V normálnej parlamentnej ...

Zlatica PUŠKÁROVÁ, moderátorka
--------------------
Ale ja nie som politik, preto sa pýtam.

Mikuláš DZURINDA, predseda vlády (SDKÚ)
--------------------
... demokracii. No, ale však diskutujeme, vy ste renomovaný novinár a ja sa s vami chcem rozprávať rovnocenne. Ak máte pochybnosti, tak mi povedzte, akého sú charakteru, lebo ja ich nevidím. V každej parlamentnej demokracii sa vláda opiera o parlament. Ja som zo svojho vládneho programu, ani so svojou vládou neuhol ani o jeden milimeter, a tak ako dva roky v menšinovom postavení sa mienim zo všetkých síl uchádzať o podporu skupiny poslancov, tak aby to, čo ešte potrebujeme presadiť, sme presadili. Nevidím najmenší dôvod. Nezmenil som jedinú programovú tézu.

Zlatica PUŠKÁROVÁ, moderátorka
--------------------
Nepožiadate o vyslovenie dôvery aj preto, že sa bojíte, že nemáte dosť hlasov?

Mikuláš DZURINDA, predseda vlády (SDKÚ)
--------------------
Vás?

Zlatica PUŠKÁROVÁ, moderátorka
--------------------
Nie mňa.

Mikuláš DZURINDA, predseda vlády (SDKÚ)
--------------------
A koho?

Zlatica PUŠKÁROVÁ, moderátorka
--------------------
Poslancov, pán premiér.

Mikuláš DZURINDA, predseda vlády (SDKÚ)
--------------------
Ale, pani redaktorka.

Zlatica PUŠKÁROVÁ, moderátorka
--------------------
Tak, ja by som vám neublížila.

Mikuláš DZURINDA, predseda vlády (SDKÚ)
--------------------
Ale veď na to nie je dôvod.

Zlatica PUŠKÁROVÁ, moderátorka
--------------------
Čiže nie.

Mikuláš DZURINDA, predseda vlády (SDKÚ)
--------------------
Pokúste sa mi pomôcť, aby som lepšie pochopil, pretože...

Zlatica PUŠKÁROVÁ, moderátorka
--------------------
Nežiadajte odo mňa pomoc. Ja som novinár, ja sa korektne pýtam.

Mikuláš DZURINDA, predseda vlády (SDKÚ)
--------------------
No, ale chcem porozumieť vašej otázke. Ja vás prosím o pomoc, aby som lepšie porozumel vašej otázke, lebo vám ponúkam kopu argumentov svedčiacich o tom, že sa správame štandardne, legitímne, nie sme v Európe jediná menšinová vláda. Takýchto menšinových vlád nájdete neúrekom v Európe.

Zlatica PUŠKÁROVÁ, moderátorka
--------------------
To nikto nespochybňuje, pán premiér. Ja sa konkrétne pýtam na otázku návrhu na vyslovenie dôvery vláde.

Mikuláš DZURINDA, predseda vlády (SDKÚ)
--------------------
Ja už som vám povedal, že na to nie je dôvod.

Zlatica PUŠKÁROVÁ, moderátorka
--------------------
Dobre. Včera HZDS prišlo s istým návrhom, ako by sa podľa nich mohla riešiť táto situácia a síce, podľa Vladimíra Mečiara by sa aj opozičné strany mohli podieľať na prípadnej rekonštrukcii vlády. Je to také dosť kuriózne, pretože HZDS vyzýva Smer, aby teda v tom boli obidve tieto strany. Je to pre vás nejakým spôsobom priateľná alternatíva?

Mikuláš DZURINDA, predseda vlády (SDKÚ)
--------------------
Už som vám na to odpovedal.

Zlatica PUŠKÁROVÁ, moderátorka
--------------------
Čiže nie.

Mikuláš DZURINDA, predseda vlády (SDKÚ)
--------------------
Vidím veľa dôvodov na to, aby parlamentné voľby v našej vlasti boli v riadnom termíne. Vidím veľa dôvodov na to, aby Slovensko bolo stabilné, práve po tieto dni ľudia mohli čítať a pozorovať konkrétne výsledky za druhý kvartál v tomto roku. Slovensko je jednou z najrýchlejšie rastúcich ekonomík, máme rekordne najnižšiu infláciu, investori sa hlásia stále viacej na východ, je veľa dobrých dôvodov na to, aby Slovensko zostalo pokojné, stabilné, aby malo parlamentné voľby v riadnom termíne, to znamená približne o rok.

Zlatica PUŠKÁROVÁ, moderátorka
--------------------
Nehovoríme o predčasných voľbách a aj k tým reformám sa vrátime neskôr. Skôr ma teda zaujíma vaše vyjadrenie k tým istým úvahám opozície o prípadnej rekonštrukcii vlády.

Mikuláš DZURINDA, predseda vlády (SDKÚ)
--------------------
Nepovažujem ich za reálne.

Zlatica PUŠKÁROVÁ, moderátorka
--------------------
Čiže dokážete vládnuť s lintnerovou skupinou a v krátkom čase podpíšete s touto skupinou aj dohodu?

Mikuláš DZURINDA, predseda vlády (SDKÚ)
--------------------
O to prvé sa budem usilovať. Hodláme spolupracovať okrem skupín nezávislých poslancov, aj so skupinou poslancov okolo pána Lintnera. No a neskrývam, že rozprávame sa aj o tom, že by sme mohli túto spoluprácu vyjadriť v písomnej forme pod písmená.

Zlatica PUŠKÁROVÁ, moderátorka
--------------------
Dobre. Ja sa trošku vrátim k tým momentom, pán premiér, ktoré vládnu krízu vyvolali potom, ako vy ste odvolali ministra hospodárstva Pavla Ruska. Rozhodli ste sa ponechať vo vláde ministrov Rudolfa Zajaca a Františka Tótha. Obidvom však vyslovilo nedôveru najskôr predsedníctvo aliancie, neskôr republiková rada. V týchto chvíľach ešte nepoznám výsledky, ale rokuje aj mimoriadny kongres. Prečo ste teda tie stranícke rozhodnutia aliancie vôbec nebrali do úvahy?

Mikuláš DZURINDA, predseda vlády (SDKÚ)
--------------------
Predovšetkým preto, lebo v parlamentnej demokracii sa vláda opiera o parlament.

Zlatica PUŠKÁROVÁ, moderátorka
--------------------
Iste. Ale je tu aj legitímne stranícke rozhodnutie, pokiaľ ste ho teda nespochybnili.

Mikuláš DZURINDA, predseda vlády (SDKÚ)
--------------------
Povedali ste presne, že "aj". Ale je tu aj rozhodnutie jasne väčšej skupiny poslancov. A keďže v normálnej parlamentnej demokracii sa každá vláda opiera o parlament, rozhodol som sa dať prednosť tejto väčšej skupine poslancov, nehovoriac o tom, že sa mi zdá nemravné a necharakterné, ak minister, ktorý odchádza z takých dôvodov, ako pán Rusko, chce so sebou stiahnuť aj ministrov, ktorí si to nezaslúžia.

Zlatica PUŠKÁROVÁ, moderátorka
--------------------
Potom vám ale musím pripomenúť, že aj bývalý minister obrany Ivan Šimko patril k najlepším ministrom vo vláde. Tiež vtedy len odmietol uposlúchnuť isté rozhodnutie straníckeho orgánu SDKÚ a vtedy ste sa nerozpakovali na hodinu ho odvolať z vlády. Nemyslíte si, že spochybňujete konaním práve v prípade ministrov Zajaca a Tótha svoje konanie v prípade Ivana Šimka?

Mikuláš DZURINDA, predseda vlády (SDKÚ)
--------------------
Nemyslím. Tento výrok si dovolím vyjadriť takto jasne preto, lebo aj v prípade pána Ruska, aj v prípade pána Šimka som uplatnil ten istý jednoduchý, ...

Zlatica PUŠKÁROVÁ, moderátorka
--------------------
Nehovoríme o Ruskovi.

Mikuláš DZURINDA, predseda vlády (SDKÚ)
--------------------
... logický...

Zlatica PUŠKÁROVÁ, moderátorka
--------------------
Nie. O Ruskovi nehovoríme...

Mikuláš DZURINDA, predseda vlády (SDKÚ)
--------------------
Len ma nechajte...

Zlatica PUŠKÁROVÁ, moderátorka
--------------------
Na to ste mali právo, je to vaša kompetencia.

Mikuláš DZURINDA, predseda vlády (SDKÚ)
--------------------
Nepáči sa vám môj argument?

Zlatica PUŠKÁROVÁ, moderátorka
--------------------
Páči, ale hovoríme o ministroch Zajacovi a Tóthovi.

Mikuláš DZURINDA, predseda vlády (SDKÚ)
--------------------
A prečo ma nenecháte dohovoriť.

Zlatica PUŠKÁROVÁ, moderátorka
--------------------
Nech sa páči.

Mikuláš DZURINDA, predseda vlády (SDKÚ)
--------------------
Tak to skúsim ešte raz. Aj v prípade odvolania pána ministra Ruska, aj v prípade odvolania pána ministra Šimka som uplatil presne ten istý argument - jasnú väčšinu poslaneckého klubu. Lebo v normálnej, slušnej parlamentnej demokracii sa každá normálna vláda opiera o parlament.

Zlatica PUŠKÁROVÁ, moderátorka
--------------------
Iste, pán premiér. A teraz, ak dovolíte, nehovorila som o ministrovi Ruskovi, pretože vôbec nešpekulujem nad tým, či ste mali alebo nemali právo ho odvolať. Je to vaša kompetencia vyplývajúca z ústavy. Hovorím o ministroch Zajacovi a Tóthovi.

Mikuláš DZURINDA, predseda vlády (SDKÚ)
--------------------
Ale veď ja som vám odpovedal. To platí aj pre pánov ministrov Zajaca a Tótha.

Zlatica PUŠKÁROVÁ, moderátorka
--------------------
Čiže stranícke rozhodnutia vás vtedy nezaujímali.

Mikuláš DZURINDA, predseda vlády (SDKÚ)
--------------------
Zaujímajú ma vtedy, keď korešpondujú, samozrejme, aj s rozložením síl v Národnej rade a zajímajú ma aj rozhodnutia z pohľadu dôvodov a príčin, že sú také alebo onaké. Je iné rozhodnutie naozaj politického orgánu, politického grémia, ak daný minister stratí dôveru príslušnej politickej strany, ak za politickou stranou, za rozhodnutím vedenia politickej strany stojí celý parlamentný klub alebo jasná väčšina a úplne je iné, ak vedenie politickej strany rozhodne v príkrom rozpore s väčšinou poslaneckého klubu a keď, povezme, rozhodnutie vedenia politickej strany obhajuje počínanie ministra, ktoré bolo zjavne neštandardné, neseriózne...

Zlatica PUŠKÁROVÁ, moderátorka
--------------------
Iste. Ale to je vnútorná záležitosť aliancie.

Mikuláš DZURINDA, predseda vlády (SDKÚ)
--------------------
Ale ja nie som mašina, ktorá nezvažuje všetky súvislosti. Ja som ústavný činiteľ, ktorý nesie zodpovednosť a ak dovolíte, príčina, pre ktorú som dal návrh na odvolanie pána ministra Šimka, bola naprosto diametrálne odlišná, ako boli príčiny, pre ktoré som sa rozhodol odvolať pána ministra Ruska.

Zlatica PUŠKÁROVÁ, moderátorka
--------------------
Nehovoríme o príčinách, ale o spôsobe, pán premiér.

Mikuláš DZURINDA, predseda vlády (SDKÚ)
--------------------
Ale aj v jednom spôsobe... Tak, neviem, čo tým myslíte, ale v jednom aj druhom prípade som nemohol zanedbávať pohľad na štruktúru poslaneckého klubu a na to, či mi táto štruktúra, samozrejme, umožní chodiť do Národnej rady a usilovať sa o jej podporu.

Zlatica PUŠKÁROVÁ, moderátorka
--------------------
Ešte trošíčku ostanem pri aliancii. Vzápätí vás, potom ako bol odvolaný, Pavol Rusko obvinil z toho, že je to snaha o istú likvidáciu aliancie, potom ako sa podľa neho začala istým spôsobom preferenčne zmáhať. Predpokladám, že toto aj dnes odmietnete, tak ako doteraz.

Mikuláš DZURINDA, predseda vlády (SDKÚ)
--------------------
Teraz nemusím ani odpovedať.

Zlatica PUŠKÁROVÁ, moderátorka
--------------------
Môžete, nech sa páči.

Mikuláš DZURINDA, predseda vlády (SDKÚ)
--------------------
Áno, je to šarmantné, ako sa pýtate, ako parafrázujete reči, ktoré sa skoro nedajú ani komentovať. Mne nie je príjemné, že sa musím trápiť dnes viac, ako včera. A vôbec mi nebolo príjemné počúvať pána ministra na Koaličnej rade, ako šiboval s miliónmi, ako obhajoval transfer jedna cela sedem miliardy korún, ktorý sa udial takpovediac cez jednu noc. Bolo mi to veľmi nepríjemné a bol som z toho veľmi smutný. A takéto reči, ak niekto likviduje politickú stranu, o ktorej ste hovorili, tak to bol jej šéf.

Zlatica PUŠKÁROVÁ, moderátorka
--------------------
Napriek tomu, vy ste sa s podpredsedami aliancie pánmi Malchárkom a Lintnerom stretli ešte predtým predsedníctvom aliancie, a potom ešte niekoľkokrát potom. Nemyslíte si, že možno také politicky, nechcem povedať štandardnejšie, ale možno nejakým spôsobom prezieravejšie by bolo počkať si na legitímne rozhodnutie trebárs aj dnešného mimoriadneho kongresu?

Mikuláš DZURINDA, predseda vlády (SDKÚ)
--------------------
Za mnou chodia ústavní činitelia veľmi často. Nepamätám si, že by som odmietol prijať ústavného činiteľa. Žiadne stretnutie so žiadnym lídrom Aliancie nového občana som neinicioval ja. Ani jedno jediné.

Zlatica PUŠKÁROVÁ, moderátorka
--------------------
Napriek tomu, nemyslíte si, že bolo možno trošku prezieravejšie počkať si na kongres, a potom možno nejakým spôsobom to tak riešiť aktívne, ako ste to riešili?

Mikuláš DZURINDA, predseda vlády (SDKÚ)
--------------------
Ja som nešpekuloval, nekalkuloval. Keď ústavný činiteľ alebo poslanec Národnej rady chce so mnou hovoriť, tak spravidla so mnou hovorí do niekoľkých hodín.

Zlatica PUŠKÁROVÁ, moderátorka
--------------------
Čiže nemáte pocit, že ste sa angažovali možno viac, ako by sa od vás v tej chvíli ...

Mikuláš DZURINDA, predseda vlády (SDKÚ)
--------------------
Nie, nemám. To určite nemám.

Zlatica PUŠKÁROVÁ, moderátorka
--------------------
... očakávalo?

Mikuláš DZURINDA, predseda vlády (SDKÚ)
--------------------
To určite nemám, pani redaktorka.

Zlatica PUŠKÁROVÁ, moderátorka
--------------------
Dobre. V tejto chvíli práve rokuje ten spomínaný mimoriadny kongres. Bez ohľadu na výsledok, môžete teda potvrdiť, že nič sa nezmení na avízovanej dohode so skupinou Ľubomíra Lintnera, že teda máte záujem podpísať s nimi aj písomnú dohodu?

Mikuláš DZURINDA, predseda vlády (SDKÚ)
--------------------
Už som sa rozhodol. Chvíľu som uvažoval, radil som sa, konzultoval som, samozrejme, aj so Stranou maďarskej koalície, Kresťanskodemokratickým hnutím, a to rozhodnutie poznáte, verejnosť ho pozná.

Zlatica PUŠKÁROVÁ, moderátorka
--------------------
Budete žiadať od Lintnerovej skupiny, aby sa napríklad zaviazala písomne aj k tomu, že v parlamente nepodporí žiaden návrh na odvolanie niektorého z vašich ministrov?

Mikuláš DZURINDA, predseda vlády (SDKÚ)
--------------------
Pre mňa je rozhodujúce slovo. Pozrite sa, koľko podpisov už bolo a akú mali váhu. Podpisy pod politické deklarácie nemajú právnu vymožiteľnosť, nemajú charakter právneho záväzku, ale sú to politické deklarácie, ktoré platia dovtedy, kým je politická vôľa. Silnejšie ako podpis je politický postoj, politická vôľa. Takže mne stačí slovo. Ale ak si to niekto bude želať, niektorí z našich partnerov, alebo ak si to bude želať skupina poslancov, že sa spolu podpíše, ja s tým nebudem mať problém.

Zlatica PUŠKÁROVÁ, moderátorka
--------------------
Dali vám takéto slovo?

Mikuláš DZURINDA, predseda vlády (SDKÚ)
--------------------
Ešte nie sme tak ďaleko. Ale slovo som dostal. Áno.

Zlatica PUŠKÁROVÁ, moderátorka
--------------------
Opozícia sa však netají aj tým, že by prípadne mohol prísť návrh opäť aj na vaše odvolanie. Medzi dôvodmi často spomína opozícia nielen túto vládnu krízu, ale aj ten spomínaný dvadsaťdvamiliónový dlh, ktorý za SDKÚ prevzala zatiaľ neznáma firma. Nepoviete ani dnes teda, pán premiér, túto otázku nemáte špeciálne rád, ale nepoviete napriek tomu televíznym divákom kto teda a za akých podmienok prevzal tento dlh?

Mikuláš DZURINDA, predseda vlády (SDKÚ)
--------------------
Pani redaktorka, nebudete mi veriť, ale od vás mám rád každú otázku.

Zlatica PUŠKÁROVÁ, moderátorka
--------------------
Tak nech sa páči. To som veľmi rada.

Mikuláš DZURINDA, predseda vlády (SDKÚ)
--------------------
Veľakrát sme to vysvetlili a sme ochotní a pripravení to vysvetľovať koľko si budete želať. A vy veľmi dobre tomu rozumiete. My sme sa zlúčili s Demokratickou úniou, ak sa nemýlim, v roku 2000. Zdedili sme aj dlhy a zdedili sme aj istý majetok. Pasíva aj aktíva. Medzi tými pasívami sme zdedili aj ten zmienený dvadsaťdvamiliónový dlh. My nerobíme zisky, nevedeli sme si s tým rady, nevedeli sme to vyriešiť inak ako tak, že sme sa zbavili aktív, po slovensky predali sme budovu na Medenej a časť výnosu z predaja sme použili na umorenie starého dlhu.

Zlatica PUŠKÁROVÁ, moderátorka
--------------------
Ten dlh ale za vás najskôr v roku 2003 niekto prevzal. Kto to bol? Aká firma, pán premiér?

Mikuláš DZURINDA, predseda vlády (SDKÚ)
--------------------
Ja nie som účtovník v SDKÚ. Účtovníctvo v SDKÚ overil vyžrebovaný nezávislý audítor, máme stopercentný súhlas. Čudujem sa, ak je to pravda, čo hovoríte o opozícii, pretože vzápätí to išlo do výboru Národnej rady, nikto proti tomu nenamietal. A ak si dobre pamätám, vzápätí to išlo do pléna, kde bezmála ústavnou väčšinou je potvrdené zákonné a čisté financovanie Slovenskej demokratickej a kresťanskej únie.

Zlatica PUŠKÁROVÁ, moderátorka
--------------------
Iste, pán premiér, vy ste predseda strany. Spomínate účtovníctvo strany. Nikto vás nechce ani diskreditovať, ani nejakým spôsobom donekonečna naťahovať.

Mikuláš DZURINDA, predseda vlády (SDKÚ)
--------------------
Vôbec vás z toho neupodozrievam.

Zlatica PUŠKÁROVÁ, moderátorka
--------------------
Napriek tomu, vy ste ešte stále doteraz nepovedali kto a za akých podmienok ten dlh, aká firma ho vlastne prevzala. Čiže nepoviete to ani dnes.

Mikuláš DZURINDA, predseda vlády (SDKÚ)
--------------------
Povedali sme to tým, ktorí to vedieť majú. A ja to verejne nehovorím preto, lebo firmy, ktoré s nami spolupracovali, boli v minulosti médiami škandalizované a konkrétne, ak si firma alebo subjekt, ktorý s nami spolupracuje, neželá, aby sme jeho názov používali, zverejňovali, tak my takémuto subjektu vyhovieme.

Zlatica PUŠKÁROVÁ, moderátorka
--------------------
Skutočne? A nemyslíte si možno, že keď sa aj verejnosť domáha istých odpovedí, že by mala byť možno pred tými sponzormi?

Mikuláš DZURINDA, predseda vlády (SDKÚ)
--------------------
Pani redaktorka, veľmi pozorne vás počúvam, ale keď sa oháňate verejnosťou, zoberte na vedomie, že mám za sebou jedenásť víkendov a je to dobrá chvíľa, aby som vám opäť pripomenul, že problémy ľudí majú úplne iný charakter ako mediálne škandalizovanie časti novinárov konkrétnej jednej politickej strany.

Zlatica PUŠKÁROVÁ, moderátorka
--------------------
Dobre, poďme teda ďalej, pán premiér. Realita verzus vami spomínané reformy je pravda a nad tým naozaj netreba veľmi špekulovať, že Slovensko má veľmi pekné ekonomické čísla, že je zahraničím považované za lídra ekonomického v strednej Európe. Napriek tomu, pán premiér, vy ste veľa cestovali, hovoríte, viete, aká je realita. Mnohí Slováci hovoria, že sú to len a len pekné čísla na papieri, že vôbec nekopírujú ich miestami až mizernú životnú úroveň. Možno, taká tá nekonečná otázka, kedy a či vôbec, pán premiér, bude lepšie?

Mikuláš DZURINDA, predseda vlády (SDKÚ)
--------------------
Je čas, kedy na túto otázku musíme dávať odpovede všetci. A každý si musí uvedomiť aj to, že v prvom rade sme zodpovední za seba. Sú otázky, ktoré sú merateľné, ale sú otázky, ktoré sú pocitové a merateľné ťažko. Možno, že ľudia by inak vnímali situáciu, keby sme sa namiesto handrkovania vo vládnej koalícii rozprávali naozaj o otázkach chleba, o tom, o čom som včera od osemnástej do tmy rozprával na ulici s ľuďmi vo Víťazi.

Zlatica PUŠKÁROVÁ, moderátorka
--------------------
Tak, ale na to máte už sedem rokov takmer. Ste vo vláde sedem rokov, čiže máte priestor komunikovať s verejnosťou, nepochybne.

Mikuláš DZURINDA, predseda vlády (SDKÚ)
--------------------
Ale vy sa zase nevyhovárajte a nepretáčajte tie témy. Je veľmi dôležité, aby sme sa rozprávali s ľuďmi o veciach, ktoré sa dajú odmerať, ale zároveň, aby sme analyzovali hlbšie príčiny, aby chápali, že niektoré ťažkosti museli byť a že sú charakteru prechodného, aby krajina už nikdy nemusela prijímať balíčky opatrení. A ja tomu veľmi dobre rozumiem. Viem, že najmä pocitovo je to pomerne komplikované, keď mi ľudia tvrdia, že povedzme sa zdraželo aj mlieko, aj chlieb, aj maslo a pritom dobre viem, že v uplynulom období dokonca ceny potravín mierne poklesli. Keď presne viem, že síce vplyvom rastu cien benzínu poskočila inflácia danej komodity o tri a pol percenta, ale na strane druhej máme najnižšiu infláciu v histórii Slovenskej republiky.

Zlatica PUŠKÁROVÁ, moderátorka
--------------------
Ale čo hovoríte, pán premiér, na plyn?

Mikuláš DZURINDA, predseda vlády (SDKÚ)
--------------------
Ale s pocitom nič neurobíte, keď my predvádzame ľuďom len samé šerva šarvátky, keď aj v našej diskusii maľujeme situáciu, ako keby sa div nie republika nerozpadávala, potom sa nemôžeme čudovať, že tu a tam naozaj pocitovo niektoré veci ľudia vidia inak, niektoré preženú a iné zase nedocenia alebo podcenia.

Zlatica PUŠKÁROVÁ, moderátorka
--------------------
Ale, pán premiér, iste uznáte, že sú to legitímne otázky, sú to novinárske otázky a dostávame sa presne aj k tej realite a k reformám. Vy ste spomínali, že napríklad potraviny išli v niektorých častiach dole. Už je ale avízované zvyšovanie plynu od januára. To je pre mnohých ľudí skutočne veľmi, veľmi podstatná otázka. Mnohí politici sľubovali, že už sa cena plynu nebude hýbať. Prečo teda opäť ide hore a prípadne možno, keby sme aj doložili, ja neviem, či už kompenzačné opatrenia, či budú nejakým spôsobom zohľadňované situácie, či už sociálne odkázaných alebo napríklad dôchodcov?

Mikuláš DZURINDA, predseda vlády (SDKÚ)
--------------------
Politici, za ktorých nesiem politickú zodpovednosť, vyhlásili po poslednom deregulačnom opatrení vlády, iným slovami, keď sme zrušili posledné dotácie z pozície vlády, sme povedali, že vláda už s tým nikdy nič mať nebude. A že ten vzťah povezme u plynu bude medzi podnikom a nezávislým regulačným úradom, ktorého šéfa menuje prezident republiky. A tak to je aj pravda. Netreba veci pretáčať, ani pestovať demagógiu. Kompenzačné opatrenia. Začali sme v stredu, dokončíme v stredu budúcu. Pán minister Kaník má pripravené konkrétne opatrenia. Myslíme predovšetkým na tých najslabších, na tých, ktorí sú poberateľmi sociálnych dávok a tých, ktorí majú zdravotné postihnutie. Máme konkrétne námety a verím, že v stredu vláda rozhodne.

Zlatica PUŠKÁROVÁ, moderátorka
--------------------
Vy hovoríte, pán premiér, že teda regulačný úrad, čo je aj pravda, na druhej strane, ľudia úplne prirodzene si hovoria, tak nech s tým vláda niečo jednoducho urobí, pretože je to dosť alarmujúce. Okrem teda zvyšovania plynu máme tu astronomické čísla ceny benzínu. Čiže, skutočne dá sa to iba tak povedať, že vláda dáva od toho ruky preč a jednoducho my s tým zvyšovaním, trebárs plynu, nemáme nič spoločné?

Mikuláš DZURINDA, predseda vlády (SDKÚ)
--------------------
Celkom sa to tak nedá povedať, aj keď pravda je taká, že naše možnosti sú veľmi, veľmi, veľmi obmedzené.

Zlatica PUŠKÁROVÁ, moderátorka
--------------------
Čiže neviete to ovplyvniť.

Mikuláš DZURINDA, predseda vlády (SDKÚ)
--------------------
Z minimálnej časti. Ako súčasť povedzme európskeho priestoru. V uplynulých dňoch zasadli ministri financií. Dnes som to videl už ráno na teletexte, že vyzývajú krajiny, ktoré vlastnia ropu, aby mohutnejšie investovali do rafinérií a nespoliehali sa iba na arabský svet. Také tie možnosti isté sú, ale skôr ako súčasť európskej rodiny, do ktorej sme sa chceli dostať aj preto, aby sme ten vývoj ovplyvňovali. No a tam, kde môžeme a chceme a budeme zasahovať, konkrétnejšie, jasnejšie, sú práve tie oblasti, ktoré som vám spomenul. Môžem prezradiť, že chceme napríklad o dvesto korún zvýšiť príspevky zdravotne postihnutým, ktorí na ošetrenie alebo za liekmi musia používať motorové vozidlo.

Zlatica PUŠKÁROVÁ, moderátorka
--------------------
Ja som si pozerala presne aj tie schôdzky, myslím, že to bolo v Manchestri, ministrov financií. A tí sa jednoducho zhodli na tom, že spotrebná daň a môžeme to tu aj otvorene povedať, sa znižovať nebude, to znamená, že naďalej tie ceny benzínu a skúsme to teda na rovinu povedať, ostanú také, aké sú, pán premiér?

Mikuláš DZURINDA, predseda vlády (SDKÚ)
--------------------
Záleží strašne veľa na mnohých vonkajších faktoroch. Na faktoroch, o ktorých sme si ešte nepovedali, ale možno by sme si mohli povedať.

Zlatica PUŠKÁROVÁ, moderátorka
--------------------
Tak, zdá sa, že sa to zlepšovať nebude, tie vonkajšie faktory. Možno skôr zhoršovať. Čiže cena dole benzínu nepôjde.

Mikuláš DZURINDA, predseda vlády (SDKÚ)
--------------------
Na základe čoho vy opäť podsúvate ľuďom taký skôr pesimistickejší scenár? Ja si nedovolím podsúvať, skôr optimistický. Ale sú to neobyčajne zložité, ťažké témy, pretože faktory, ktoré tieto témy ovplyvňujú, sú rovnako zložité. Ak sa dokáže presadiť apel ministrov financií Európskej únie, ale viem, že sú veľmi aktívne aj Spojené štáty, ak sa dokáže výraznejšie presadiť, aby sa investovalo v krajinách, Slovensko nemá ropu, nemáme kde budovať rafinérie, ale Rusko má ropu, krajina, ktorá síce nie je v Európskej únii, ale je v Európe, Nórsko má ropu, zemný plyn, ak sa dokážu takéto rokovania uberať tým pozitívnym smerom, ja sa domnievam, že potom narastie aj tlak na predstaviteľov arabského sveta, aby sa trošku pridržali zeme, aby to ďalej nenaháňali, pretože sa mi vidí, že to je veľmi umelo prehnané.

Zlatica PUŠKÁROVÁ, moderátorka
--------------------
Dobre, pán premiér. Ďakujem veľmi pekne. Žiaľ, v tejto chvíli nám relácia skončila. Napriek tomu, dalo by sa o mnohých veciach diskutovať. Ďakujem, že ste takto aktuálne prišli sem k nám do štúdia.

Mikuláš DZURINDA, predseda vlády (SDKÚ)
--------------------
Ďakujem pekne.

Zlatica PUŠKÁROVÁ, moderátorka
--------------------
Vám, samozrejme, ďakujem za pozornosť. Teším sa na vás opäť o týždeň. Majte sa krásne. Dovidenia.

25.9.2005
11:55 O päť minút dvanásť
Politický súboj roka: Mikuláš Dzurinda vs. Robert Fico
25.9.2005    STV1    str. 01   11:55 O päť minút dvanásť
            
Ľuba ORAVOVÁ, moderátorka
--------------------
Príjemné poludnie, vážení diváci. Sledujete reláciu O päť minút dvanásť. Od dnes, ako ste si iste všimli, vysielame v novom štúdiu a okrem mňa bude spolu s politikmi diskutovať kolega Branislav Závodský. Dnes vám ponúkame politický súboj roka. Do štúdia prijali pozvanie dvaja najvplyvnejší politici - predseda vlády a predseda SDKÚ Mikuláš Dzurinda a predseda opozičnej strany Smer - sociálna demokracia Robert Fico.

Mikuláš DZURINDA, predseda vlády SR (SDKÚ)
--------------------
Dobrý deň.

Robert FICO, predseda Smer - sociálna demokracia
--------------------
Dobrý deň prajem.

Ľuba ORAVOVÁ, moderátorka
--------------------
Páni, vitajte. Tak, bez ďalších slov, pán premiér, hneď úvodná otázka na vás. Predčasné voľby po rozhodnutí SMK a vlastne aj včerajšieho predsedníctva KDH zrejme nehrozia. Napriek tomu v parlamente sú dva návrhy na vypísanie predčasných volieb z radov opozície. V tejto situácii vy, ako líder koalície, ste spokojný s tým rozhodnutím straníckych orgánov vašich kolegov?

Mikuláš DZURINDA, predseda vlády SR (SDKÚ)
--------------------
Moja spokojnosť je priamo úmerná tomu, čo si myslím o tom, čo je dobré pre Slovensko. A keďže som presvedčený, že dobré pre Slovensko je, aby sa voľby konali v riadnom termíne, tak samozrejme, tieto stanoviská koaličných partnerov vítam.

Ľuba ORAVOVÁ, moderátorka
--------------------
Znamená to, že teda môžeme si vysvetliť tie stanoviská tak, že koalícia svojím spôsobom sa rozhodla, že voľby budú v riadnom termíne?

Mikuláš DZURINDA, predseda vlády SR (SDKÚ)
--------------------
Dá sa to interpretovať aj takýmto spôsobom, domnievam sa.

Ľuba ORAVOVÁ, moderátorka
--------------------
Predseda len, práve z radov SMK aj KDH však nezazneli definitívne "nie" tejto situácii. Respektíve, ani SMK, ani KDH nepovedali, že by do budúcnosti, ak by tá situácia pre nich nebola veľmi prijateľná, že by s takýmto návrhom neprišli. Doslova, napríklad predseda SMK tvrdí, že podľa neho v tejto situácii prehrala koalícia, keďže neprijala riešenie v záujme štátu. Napriek tomu ale rešpektujú a nechcú ohrozovať stabilitu koalície. Takže, ako vnímate možno aj tieto stanoviská?

Mikuláš DZURINDA, predseda vlády SR (SDKÚ)
--------------------
Tieto stanoviská nie všetky poznám a málokedy ich aj komentujem. Beriem ich na vedomie, také aké sú. Ak sú také, aké hovoríte, tak možno tie moje predchádzajúce výroky by som mohol doplniť, že tá situácia vyzerá tak, ako vyzerá v tejto chvíli alebo v súčasnosti.

Ľuba ORAVOVÁ, moderátorka
--------------------
Môžete možno vy dať nejaké garancie, záruky svojim koaličným partnerom, že skutočne tá situácia bude až do konca riadneho volebného obdobia, ktoré vlastne vy preferujete, zastabilizovaná tak, aby aj oni boli spokojní, aby nemuseli používať alebo vôbec vyrukovať s nejakým návrhom na predčasné voľby?

Mikuláš DZURINDA, predseda vlády SR (SDKÚ)
--------------------
Jedinou garanciou, ktorú môžem dať a ju dlhodobejšie aj dávam, je to, že sa budem zo všetkých síl usilovať, aby parlament bol priechodný a aby to, čo ešte potrebujeme do konca volebného obdobia urobiť, aby sme urobili. Trpezlivo sa s poslancami zhováram. V tejto trpezlivej práci budem zo všetkých síl pokračovať aj naďalej.

Ľuba ORAVOVÁ, moderátorka
--------------------
Dobre. Pán Fico, stanoviská SMK a KDH asi poznáte. V tejto chvíli vlastne v parlamente sú dva návrhy na vypísanie predčasných volieb z radov komunistov a z radov HZDS. Na základe tých počtov, ktoré sú v parlamente, sú podľa vás reálne predčasné parlamentné voľby iniciované cez parlament?

Robert FICO, predseda Smer - sociálna demokracia
--------------------
Aby to nevyzeralo tak, že predčasné voľby sú hračkou v rukách opozície alebo niečo podobné, treba povedať, prečo vznikla spoločenská objednávka na predčasné parlamentné voľby. Ak vláda stratí väčšinu, a to sa stalo v prípade tejto vlády pred niekoľkými týždňami, existujú len dve možné riešenia. Jedno riešenie je, že buď sa vláda postaví pred parlament a požiada o dôveru, alebo druhé riešenie, urobí vláda alebo vládne strany urobia dohody so štandardnými politickými stranami o podpore. Ak ani jedno, ani druhé nie je možné, tak sa pristupuje k predčasným parlamentným voľbám. To je normálne, to je demokratické a takto by riešil tento problém každý, kto sa nachádza v Európskej únii. Predseda vlády a vládna koalícia sa pustila inou cestou. Pustila sa cestou kupovania poslancov. Ja si stojím za týmito slovami, ktoré som teraz povedal.

Ľuba ORAVOVÁ, moderátorka
--------------------
K tomu sa, pán Fico, dostaneme veľmi podrobnejšie, len by som...

Robert FICO, predseda Smer - sociálna demokracia
--------------------
Chcem odpovedať na tú otázku, pretože teraz nie je dôležité hovoriť, že či návrh prejde zajtra alebo pozajtra, hovorím o dôvodoch, prečo sú predčasné parlamentné voľby nutné. My odmietame, aby vládna moc stála na obchodných dohodách s nezávislými poslancami. To je prvý hlavný dôvod, prečo odmietame.

Ľuba ORAVOVÁ, moderátorka
--------------------
Dobre.

Robert FICO, predseda Smer - sociálna demokracia
--------------------
A druhý hlavný dôvod, prečo odmietame túto vládu, je obsah samotnej politiky. Ale o tom bude, dúfam, druhá časť tejto diskusie.

Ľuba ORAVOVÁ, moderátorka
--------------------
Samozrejme. Určite sa k tomu dostaneme. Ale predsa len, nedá mi ešte raz tú otázku nepoložiť. Znamená to, že cestou parlamentu v tejto situácii, na základe tých stanovísk, ktoré poznáte, je vôbec reálna tá cesta vypísať predčasné parlamentné voľby?

Robert FICO, predseda Smer - sociálna demokracia
--------------------
Dnes dokonca sú tu aj poslanci v Hnutí za demokratické Slovensko, ktorí hovoria, že treba otvoriť skorší termín predčasných volieb, ako je jún 2006. Preto je tu jeden legitímny pokus dať dohromady hlasy v opozícii, ktoré by spoločne s hlasmi KDH a SMK stačili na schválenie takéhoto ústavného zákona.

Ľuba ORAVOVÁ, moderátorka
--------------------
Ale kresťanskí demokrati a SMK zatiaľ tvrdia, že nechcú.

Robert FICO, predseda Smer - sociálna demokracia
--------------------
To nie je to celkom tak. SMK ako hlavný dôvod uviedlo, že momentálne nie je dosť hlasov na schválenie takéhoto návrhu zákona, pretože HZDS hovorí o júnovom termíne. Čiže my sa o to pokúsime, ale opätovne trvám na tom, že sú tu jasné dôvody na predčasné parlamentné voľby kvôli spôsobu vládnutia a kvôli výsledkom vládnutia tejto krajne pravicovej vlády.

Mikuláš DZURINDA, predseda vlády SR (SDKÚ)
--------------------
Môžem?

Ľuba ORAVOVÁ, moderátorka
--------------------
Veľmi krátko môžeme, a potom sa dostaneme k tomu príspevku.

Mikuláš DZURINDA, predseda vlády SR (SDKÚ)
--------------------
To, čo nazýva pán Fico spoločenskou objednávkou, to je jeho permanentná chuť a dychtivosť po moci. Pán predseda, bolo takouto spoločenskou objednávkou aj klíma, keď si prišiel s návrhom na referendum o predčasných voľbách? Už vtedy existovala spoločenská objednávka? Spoločenská objednávka, to je nezdravá až chorobná túžba pána Fica dostať sa k moci za každú cenu. Buď referendom alebo odvolávaním ministrov alebo celej vlády, alebo teraz blokovaním parlamentu a tým, čo on nazval, že "pôjdem vláde po krku" v nedávnych dňoch. Po druhé, čo je normálne a demokratické. Normálne a demokratické je to, čo máme v Ústave Slovenskej republiky. Voľby sú na štyri roky. Predčasné voľby sú rovnako málo demokratickým princípom, keď ich vyvoláva opozícia, ako by bolo málo demokratickým princípom, keby sme dnes prišli s návrhom na to, aby bolo predĺžené volebné obdobie. To by sa ti páčilo, keby sme prišli s návrhom, pán predseda, na predĺženie volebného obdobia? Po ďalšie, pán poslanec hovorí stále o kupovaní poslancov a o tom, že máme obchodné dohody. Pán poslanec, dnes máš geniálnu príležitosť mi povedať do očí v priamom prenose, kto s kým, akú obchodnú dohodu urobil a za akú cenu. Nech sa ti páči.

Ľuba ORAVOVÁ, moderátorka
--------------------
Dobre. Ešte predtým, ako vám dám možnosť odpovedať, pán Fico, ja by som predsa len poprosila réžiu o príspevok. Tam sa presne pozrieme na to, čo všetko predchádzalo dnešku, akým spôsobom bol parlament odblokovaný a možno s pomocou ktorých hlasov. Takže poprosím réžiu o príspevok.

KONIEC ROZHOVORU

redaktor
--------------------
Je streda, krátko po deviatej hodine. Šestnásty pokus poslancov spriechodniť rokovanie parlamentu bol napokon úspešný. Koalícia získala na svoju stranu až sedemdesiatsedem poslancov. Nezávislí poslanci Gustáv Krajci a Ivan Šimko názor zmenili a prezentovali sa. Ich kolega Ivan Kiňo sa kvôli zdravotným problémom vzdal poslaneckého mandátu. Klub HZDS, z ktorého v minulosti odišiel, tak získal o jedného poslanca viac. Stratil však dvoch. Karol Džupa a Eduard Kolesár sa prekvapivo rozhodli podporiť koalíciu. Opozičné tričká vymenili za podpis pod dohodu s lintnerovcami. V parlamente začali padať ostré slová a obvinenia z kupovania hlasov.

Viliam VETEŠKA, podpredseda ĽS-HZDS
--------------------
Ja si len prajem, aby ani v budúcnosti prostitútky nemali šancu v politike. Budúcnosť ukáže, prečo sa tak stalo.

redaktor
--------------------
Koalícia síce napokon uspela. Pre niektoré koaličné strany je však podpora bývalých poslancov HZDS problematická. Šéf parlamentu má dokonca obavy, že čistota verejného života sa oslabila.

Béla BUGÁR, podpredseda Národnej rady (SMK)
--------------------
Takto vydržať, ja neviem, ešte ďalší rok sa nám zdá trošku riskantné.

Daniel LIPŠIC, minister spravodlivosti (KDH)
--------------------
Uvidíme, ako bude ďalej rokovať parlament, ale podľa mojej mienky je dôležité, aby nielen funkčné obdobie skončilo, ale aby aj skončilo dôstojne.

ROZHOVOR

Ľuba ORAVOVÁ, moderátorka
--------------------
Dobre, takže možno začneme, páni, tam, kde sme skončili pre týmto príspevkom. Pán Fico, vy ste už pred schôdzou hovorili o tom, že poslanci sú kupovaní, dokonca ste povedali konkrétnu sumu tých pätnásť miliónov a viac. Takže skúste možno zareagovať aj na tú výzvu predsedu vlády.

Robert FICO, predseda Smer - sociálna demokracia
--------------------
Samozrejme, že zareagujem na tú výzvu, ale trochu som sa pousmial pri poznámke o nejakej mocivážnosti. Ja by som ti chcel pripomenúť, pán predseda, že nemal si problém sa spojiť so SOP-kou v roku 98, nemal si problém sa spojiť s Pavlom Ruskom v roku 2002 a dnes nemáš problém spolupracovať s poslancami zo strany, ktorú si nazval "strana krvavých papŕč", takže ja by som bol veľmi opatrný pri používaní výrazov "mocivážnosť" a niečo podobné. Poďme k tým základným veciam, o čom my tvrdíme, že je kupovanie poslancov. Ja si stojím za tým výrokom. Tak, ako som povedal ohľadne SPP, že SPP bola nevýhodná privatizácia, pán Mikloš ma opakovane žaloval a prehral na Najvyššom súde ten spor. Takisto ako Robert Kaliňák niečo povedal na adresu predsedu vlády, predseda vlády prehral ten spor právoplatne. Trváme na týchto vyjadreniach. Buďme teda konkrétny. Pán Elsner, napríklad. Prečo pán Elsner, ktorý je poslancom za HZDS bývalý, dnes tak jednoznačne a bez akýchkoľvek ťažkostí hlasuje za túto vládnu koalíciu. Odpoveď je veľmi jednoduchá - zákazka na okná na košickom letisku za štyridsať miliónov korún, ktorá prišla z ministerstva dopravy, kde je minister dopravy z SDKÚ. Idem ďalej. Ďalší príklad, o ktorom sme hovorili opakovane, je príklad pána Abelovského a pána Drgonca. Pán Abelovský, poslanec, ktorý pochádza z Hnutia za demokratické Slovensko, jeden z najvernejších, nehovoriac o tom, že človek, ktorý zastupoval pána Mečiara v mnohých kauzách. Čo urobil? Jednoducho, počkal si, kým vláda zmenila svoj názor na doplatenie peňazí za pozemky v Kii a za toto dostali peniaze vo výške niekoľko desať miliónov korún. A teraz prichádza...

Ľuba ORAVOVÁ, moderátorka
--------------------
Pán Fico, možno nechajme reagovať jednotlivé prípady.

Robert FICO, predseda Smer - sociálna demokracia
--------------------
Ale veď ja doplním. Chce odo mňa, pán predseda, konkrétne veci. Ja si myslím, ...

Mikuláš DZURINDA, predseda vlády SR (SDKÚ)
--------------------
Áno, áno. Áno, nech hovorí. Nech hovorí.

Robert FICO, predseda Smer - sociálna demokracia
--------------------
... že som povedal absolútne konkrétne veci. A dodám ešte dva. O jednej ráno, si predstavte, že ste poslancami Hnutia za demokratické Slovensko, teraz hovorím o pánovi Džupovi a pánovi Kolesárovi, najvernejší - títo dvaja páni večne vykrikovali, keď sa niečo dialo okolo pána Mečiara - a zrazu o jednej ráno zmenia názor a ráno sa prihlásia k vládnej koalícii a tvária sa, že sa vlastne nič nestalo. Pán predseda, ja som nedržal sviečku pri stretnutí s týmito poslancami a bol by som veľmi rád, keby ste vy povedali verejnosti, čo je obsahom týchto zmlúv. No, chcete ešte nejaký dôkaz o tom, že sa kupujú poslanci, keď dvaja najverejnejší mečiarovci zo strany, ktorú ako nazval pád predseda "strany krvavých papŕč", dnes zrazu podporujú vládnu koalíciu. Ja si myslím, že to sú dôkazy nadovšetko. Ale na toto sa potvrdenky nedávajú. Stojím si za tým, čo som povedal. Dnes táto vládna moc stojí na obchodných zmluvách rôznych druhov, na províziách, na zmluvách ohľadne právnej pomoci, na štátnych zákazkách a iných veciach s nezávislými poslancami, z veľkej časti poslancami, ktorí predtým pôsobili v Hnutí za demokratické Slovensko. A ešte jednu vec. Pán Krajči. Zrazu vám nevadí, pán predseda, pán Krajči, ktorého ste stíhali za zmarenie referenda v predchádzajúcom období, vás zrazu dnes podporuje a vám to vôbec nevadí. Kde máte, preboha, chrbtovú kosť? Buď sa správame štandardne, štandardne sa správame a nemáme takéto obchodné zmluvy, alebo teda ideme do normálnych predčasných parlamentných volieb.

Mikuláš DZURINDA, predseda vlády SR (SDKÚ)
--------------------
O chrbtovej...

Ľuba ORAVOVÁ, moderátorka
--------------------
Nechajme reagovať.

Mikuláš DZURINDA, predseda vlády SR (SDKÚ)
--------------------
O chrbtovej kosti sa budeme veľmi dlho a veľmi veľa zhovárať a veľmi túto diskusiu vítam. Veľmi vítam, že si povedal tri konkrétne veci. K tomu prvému, čo počujem prvýkrát, sa nepochybne vyjadrí pán poslanec a pán minister. Len vyjadrím na prvé počutie vážne pochybnosti, že pán Prokopovič dával nejakú zákazku pánovi Elsnerovi. To by som až...

Robert FICO, predseda Smer - sociálna demokracia
--------------------
Štyridsať miliónov. Okná na košickom letisku. Opakujem.

Mikuláš DZURINDA, predseda vlády SR (SDKÚ)
--------------------
To by som, to by som vylúčil, že to bol vzťah medzi pánom Prokopovičom a pánom Elsnerom. Ale opakujem ešte raz, nová informácia, nepochybne sa páni, ktorých sa táto informácia týka, vyjadria. Džupa, Kolesár. S týmito pánmi som sa nikdy nezhováral. Nikdy. Ani v parlamente, ani nikde inde. A ty veľmi dobre vieš, že tie rokovania viedol niekto iný.

Ľuba ORAVOVÁ, moderátorka
--------------------
Kto ich viedol?

Mikuláš DZURINDA, predseda vlády SR (SDKÚ)
--------------------
No, zrejme poslanecký klub, do ktorého sa obidvaja páni začlenili. No a vrcholom, by som povedal, tohoto divadla pána Fica sú reči okolo pána poslanca Abelovského. Ty dobre vieš, že pán poslanec hlasuje s nami ako hodiny už dva roky. Ty veľmi dobre vieš, že dnes sme nemali na výber, ak by sme nemuseli Kii platiť miliardové pokuty za omeškanie, že mali sme len jednu možnosť, s ktorou prišiel vicepremiér Mikloš a za ktorú hlasovala celá vláda. To veľmi dobre vieš. Pán Abelovský s nami hlasuje už dva roky. A to, komu dajú ľudia, ktorým dáme peniaze my, časť svojich peňazí, je záležitosť nie medzi vládou a týmito občanmi. Ja som nikoho v Tepličke nad Váhom nenahováral, aby dal Abelovskému nejakú províziu. Ľudia sa rozhodli, s kým budú spolupracovať. Nie si nervózny napríklad v tom, že sa tam dlho motal napríklad pán Flašík? A že si možno vybrali Abelovského a nie Flašíka? Veď sa tam motal každý deň, ako mi ľudia hovorili, lebo po Slovensku často cestuje. Takže, ak máš takéto argumenty, tak hovorím, že to je nepoctivé a nepravdivé. A o chrbtovej kosti svedčí tvoj výrok. Predsa ste mali sedemnásteho deviaty v Trenčianskych Tepliciach rokovanie predsedníctva Smeru, kde si doslova povedal, to je citát, že, "Cena poslanca sa pohybuje od pätnásť miliónov korún vyššie. Je to informácia, ktorú mám, ktorú sme získali z dobrých zdrojov. Keby to bola klebeta alebo by sme tejto informácii neverili, tak sa s ňou nezaoberáme." Ale predsa provízia advokátovi sa dá odhadnúť, to sú celkom verejne známe čísla. Zjavne si mal na mysli alebo si mal zámer generovať šialené predstavy, ako sa tu naozaj obchoduje a keď sme ťa pritlačili, prečo s tým nejdeš na políciu, no tak si sa začal vyhovárať. Len tak mimochodom, to, že niečo sa stalo voči Elsnerovi, to si oznámil polícii, niečo nekalého?

Ľuba ORAVOVÁ, moderátorka
--------------------
Pán Fico.

Mikuláš DZURINDA, predseda vlády SR (SDKÚ)
--------------------
A posledná veta ešte k tomu. On sa ma pýta pán poslanec, že či mi neprekáža, že spolupracujem s tými alebo s onými. No, pán poslanec, bol by som omnoho radšej, keby si plnila svoje politické povinnosti a mandát od voličov napríklad pani Martináková. Ale čo mám robiť? Máme dve alternatívy. Naozaj predčasné voľby alebo isté mantinely hodnotové, v ktorých sa pohybujem. To ti neprekáža, že pani Martináková nielen zradila vládny, áno, vládny program, mandát, ktorý jej dali voliči, ale nielen, že podpísala zmluvu s HZD, mňa upodozrievala z nejakých smiešnych dohôd s HZDS, ona podpíše zmluvu s HZD a naviac, začala otvorene podporovať vás komunistov. Toto ti neprekáža?

Robert FICO, predseda Smer - sociálna demokracia
--------------------
Môžem odpovedať?

Ľuba ORAVOVÁ, moderátorka
--------------------
Pán Fico.

Robert FICO, predseda Smer - sociálna demokracia
--------------------
Pán predseda, ja viem, že si frustrovaný z pani Martinákovej, pretože ...

Mikuláš DZURINDA, predseda vlády SR (SDKÚ)
--------------------
Nie som. Nie som.

Robert FICO, predseda Smer - sociálna demokracia
--------------------
... dokonca už aj ona má väčšiu podporu, ako máš ty.

Mikuláš DZURINDA, predseda vlády SR (SDKÚ)
--------------------
Nie, nie som. Nie som.

Robert FICO, predseda Smer - sociálna demokracia
--------------------
Ale to je tvoj vnútorný problém, ktorý si musíš vyriešiť. Ja sa vrátim k pánovi Abelovskému, aby teda sme boli veľmi konkrétni. Vláda neustále odmietala doplatenie kúpnej ceny týmto ľuďom. Dokonca, pán Mikloš pred niekoľkými týždňami povedal, neprichádza do úvahy doplatiť. Títo ľudia majú dostať iba toľko, koľko im bolo na začiatku dané. Zrazu, zrazu, keď sa objavil pán Abelovský, ako advokát s pánom Drgoncom, tak vláda zmenila názor a doplatila. A len preto, že vláda rozhodla, nie na základe ich práce, veď to predsa nebol výsledok práce pána Abelovského, že vláda zmenila názor pokiaľ ide o doplatenie peňazí, sa udialo to, že na účte pána Abelovského a pána Drgonca pribudlo niekoľko desiatok miliónov korún. Pýtaš sa ma, pán predseda vlády, že prečo sa nepodáva nejaké trestné oznámenie. Je trestným činom, ak pán Elsner dostane zákazku z rezortu ministerstva dopravy? Trestný čin to nie je, nechaj ma dohovoriť, trestný čin to nie je, ale je to jasný klientelizmus a je to absolútne neetické.

Mikuláš DZURINDA, predseda vlády SR (SDKÚ)
--------------------
A ha.

Robert FICO, predseda Smer - sociálna demokracia
--------------------
Je trestný čin, ak niekto zoberie z hľadiska právnej zmluvy pätnásť miliónov korún odmenu? Ja netvrdím, že to je trestný čin, ale pýtam sa, dostal by pán Abelovský tieto peniaze vtedy, keby ste vy vo vláde nerozhodli o tom, že tieto peniaze doplatíte? V živote by tieto peniaze nedostal.

Mikuláš DZURINDA, predseda vlády SR (SDKÚ)
--------------------
Takže...

Robert FICO, predseda Smer - sociálna demokracia
--------------------
Takže ja iba opakujem ešte raz, že cena poslanca v podobe rôznych výhod, rôznych foriem, pán Danko - športová hala v Poprade a ďalšie a ďalšie veci, tieto veci sa pohybujú na úrovni nad pätnásť miliónov korún, či sú to právne služby, či sú to štátne zákazky, o ktorých som teraz hovoril, či sú to priame peniaze zo štátneho rozpočtu na výstavby rôznych zariadení, z ktorých sa dá z hľadiska obchodného desať až pätnásť percent zobrať bez akýchkoľvek ťažkostí. Takže, hovoríme o konkrétnych veciach. Opakujem, my odmietame, odmietame toto. A pýtam sa ťa ešte raz, pán predseda, nevadí ti, že ťa podporujú poslanci zo strany, ktorú si označil "stranu krvavých papŕč", pán Krajči, minister vnútra bývalý? Zrazu je všetko v poriadku.

Mikuláš DZURINDA, predseda vlády SR (SDKÚ)
--------------------
Vadí mi skôr tvoja rétorika, ktorá kopíruje Klementa Gottwalda "pôjdeme vláde po krku", "vykrútime vláde krk". Jediný rozdiel je, že Gottwald sa chodil učiť do Moskvy a ty sa chodíš učiť do Bieloruska. Vadí mi, že ideš oslavovať, chodíš oslavovať nedemokratický režim premiéra Bieloruska, pána Lukašenka. Vadí mi, že rétorika, aj konkrétne činy, mi pripomínajú staré zatuchnuté časy. A teraz k tej podstate. Už trošku cúva pán poslanec Fico, ako ste si všimli, už to nebolo od Prokopoviča, ale to bolo z rezortu dopravy.

Robert FICO, predseda Smer - sociálna demokracia
--------------------
Však ten riadi Prokopovič.

Mikuláš DZURINDA, predseda vlády SR (SDKÚ)
--------------------
Ja očakávam, že keď sa vyjadria kompetentní, že sa ukáže naplno, z akej vody varí tieto klebety pán Fico. No a vrcholom je, naozaj, ešte sa vrátim raz k tomu pánovi Abelovskému. Veď pán Rusko pripravoval doplatenie pôdy tým ľuďom, lebo sme sa nevedeli pohnúť. My sme sa doplateniu bránili do poslednej chvíle, lebo sme nechceli precedensy voči iným stavbám. Prečo ty dnes sa spolčuješ hlavne s pánom Ruskom? Veď on to všetko pripravil. On to všetko aj spôsobil. A to Rusko ti nevadí? Ty s ním môžeš byť bandu a nám vytýkaš, že sme urobili toto, čo pripravil on? Akurát, že to Mikloš urobil kvalifikovanejším spôsobom. Tak, aby to nemohol byť precedens do budúcnosti. A ešte raz, je trápne, je urážlivé a neľudské, nechutné, toto svedčí o tvojej chrbtovej kosti, keď nepovieš otvorene, že pán Abelovský s nami hlasuje dva roky. Ja som sa dozvedel o tom, že zastupuje ľudí v Tepličke nad Váhom z novín. Je to vzťah medzi tými ľuďmi a pánom Abelovským. A my sme nemali na výber. Mám list prezidenta Kia Slovensko, ktorý je alarmujúci. Sú veľké technológie na ceste, nedá sa do tých hál dostať. Poznáš iný, lepší spôsob, ako to odblokovať? A vrcholom všetkého, čo hovorí pán Fico je poukazovanie na športovú halu v Poprade. Danko. Však. A to osemdesiat miliónov na športovú halu v Poprade je horších ako dvestopäťdesiat miliónov na športovú halu v Košiciach? Toto ti neprekáža? Lebo Trebula je smerák?

Robert FICO, predseda Smer - sociálna demokracia
--------------------
Trebula nie je smerák.

Mikuláš DZURINDA, predseda vlády SR (SDKÚ)
--------------------
Ale akože nie?

Robert FICO, predseda Smer - sociálna demokracia
--------------------
Nie.

Mikuláš DZURINDA, predseda vlády SR (SDKÚ)
--------------------
Ste mali tlačovú konferenciu pred dvoma týždňami v Košiciach a brýzgali ste na vládu len tak hučalo. Hlavne ty. A ti neprekáža, že budujeme telocvične v Rozhanovciach, v Lendaku pod Tatrami a všade inde? To všetko je klientelizmus?

Robert FICO, predseda Smer - sociálna demokracia
--------------------
Tam, kde ide o nezávislého poslanca, je to klientelizmus. Pretože z tých peňazí, si môžu uliať peniaze. Ale chcem reagovať...

Mikuláš DZURINDA, predseda vlády SR (SDKÚ)
--------------------
Uliať peniaze.

Robert FICO, predseda Smer - sociálna demokracia
--------------------
Chcel by som povedať...

Mikuláš DZURINDA, predseda vlády SR (SDKÚ)
--------------------
Bez dôkazov.

Robert FICO, predseda Smer - sociálna demokracia
--------------------
Chcel by som povedať, že to je taká rétorika, ktorá prichádza teraz od pána predsedu vlády ohľadne, ...

Ľuba ORAVOVÁ, moderátorka
--------------------
Čo máte na mysli konkrétne?

Robert FICO, predseda Smer - sociálna demokracia
--------------------
... ohľadne komunizmu a podobných nezmyslov. Po prvé chcem povedať, že Smer - sociálna demokracia je v jasne etablovaných medzinárodných štruktúrach. A mohol by vedieť o tom niečo aj pán predseda vlády, že Smer je súčasťou Strany európskych socialistov a že je aj súčasťou aj Internacionály príslušných strán. Preto sa mi zdá byť smiešne, ak takáto úroveň prichádza zo strany predsedu vlády. A dodám dve ešte myšlienky. Zdá sa mi byť naozaj veľmi zvláštne, keď niekto niekoho obviňuje, že chodí niečo oslavovať alebo niečo podobné. Pán predseda vlády, tvoj minister zahraničných vecí pán Kukan poslal blahoprajný telegram pri tom istom sviatku, pri ktorom som ja išiel na recepciu. Vy ste poskytli vládne zariadenie bieloruskému veľvyslanectvu Bôrik na organizovanie tohto. Neexistujú prerušené diplomatické vzťahy. Ja ťa vážne prosím, s takýmito nezmyslami, hlúposťami keby si neotravoval slovenskú verejnosť. My sme plne akceptovaná, medzinárodne rešpektovaná strana, ktorá je zaradená do štruktúr.

Ľuba ORAVOVÁ, moderátorka
--------------------
Ale faktom je, že existujú isté štandardy...

Robert FICO, predseda Smer - sociálna demokracia
--------------------
Ale vráťme sa k podstate tej otázky...

Mikuláš DZURINDA, predseda vlády SR (SDKÚ)
--------------------
Ale zastavme sa pri tomto.

Robert FICO, predseda Smer - sociálna demokracia
--------------------
Vráťme sa k podstate otázky.

Mikuláš DZURINDA, predseda vlády SR (SDKÚ)
--------------------
Vrátime sa.

Ľuba ORAVOVÁ, moderátorka
--------------------
Vrátime sa o chvíľočku.

Robert FICO, predseda Smer - sociálna demokracia
--------------------
A k čomu chcete rozprávať?

Mikuláš DZURINDA, predseda vlády SR (SDKÚ)
--------------------
O Bielorusku chcem vedieť.

Ľuba ORAVOVÁ, moderátorka
--------------------
K tomu Bielorusku sa chcem aj ja spýtať, ak dovolíte, pán premiér.

Robert FICO, predseda Smer - sociálna demokracia
--------------------
Pani Oravová, ja vás teraz naozaj chcem poprosiť jednu vec, ak môžem. Je známe, že... a toto nepovažujem za najkorektnejšie zo strany Slovenskej televízie, že váš manžel bol poradca pre otázky bezpečnosti pre pána premiéra.

Ľuba ORAVOVÁ, moderátorka
--------------------
Tá diskusia, prepáčte, pán Fico...

Robert FICO, predseda Smer - sociálna demokracia
--------------------
Vás poprosím, keby ste nevťahovali tieto otázky. Ja opakujem...

Ľuba ORAVOVÁ, moderátorka
--------------------
Pán Fico, prepáčte, tá diskusia, tú diskusiu vediem. Myslím, že tú diskusiu vediem korektne, takže môžem sa spýtať.

Robert FICO, predseda Smer - sociálna demokracia
--------------------
Nech sa páči.

Ľuba ORAVOVÁ, moderátorka
--------------------
Dobre. Takže moja otázka znie: Nastolila sa tu diskusia ohľadom Bieloruska. Veľmi krátko, veľmi krátko. Vieme, že strana Smer podporuje a podporovala vstup Slovenska do Európskej únie veľmi aktívne. V tejto konkrétnej otázku, ktorú teda nastolil predseda vlády, chcem vás spýtať, ako si vlastne ľudia majú vysvetliť možno tú vašu účasť, o ktorej hovoril pán premiér na tej recepcii?

Robert FICO, predseda Smer - sociálna demokracia
--------------------
Tak isto, ako si majú vysvetľovať blahoprajný telegram prezidenta Slovenskej republiky, ministra zahraničných vecí ...

Ľuba ORAVOVÁ, moderátorka
--------------------
Dobre.

Robert FICO, predseda Smer - sociálna demokracia
--------------------
... a to, že táto recepcia sa konala vo vládnom zariadení. Účasť na recepcii nie je trestný čin.

Mikuláš DZURINDA, predseda vlády SR (SDKÚ)
--------------------
Môžem?

Ľuba ORAVOVÁ, moderátorka
--------------------
Nech sa páči, ale predsa...

Mikuláš DZURINDA, predseda vlády SR (SDKÚ)
--------------------
Na tomto príklade je vidno, že buď pán Fico je absolútne nepripravený na funkciu, po ktorej baží, nerozumie základom, elementárnym základom zahraničnej politiky, alebo naozaj velebí Lukašenka. Alebo oboje. Pán poslanec, blahoprajný telegram si posielame všetci všetkým, s ktorými máme diplomatické styky. Ale účasť lídra, politického predstaviteľa, lídra opozície, ktorý má ambíciu byť premiérom, na oslave štátneho sviatku, je vyjadrenie sympatií, vyjadrenie príklonu, vyjadrenie súhlasu, ja chcem rovno povedať, oslavou danej krajiny. To ti povie študent prvého semestra na univerzite. Ja som bol šokovaný, keď som počul takúto argumentáciu. Pán prezident mi povedal, že nijaký telegram neposielal. Ministerstvo zahraničných vecí rutinne, ako to býva vo všetkých krajinách zvykom, tak urobilo. Ale povedz mi, keď si typický socialista a nie komunista, ktorý z lídrov socialistických strán v Európskej únii boli na oslave štátneho sviatku Bieloruska. Bol tam Schröder? Bol tam Blair? Boli tam niektorí iní? Zapatero?

Ľuba ORAVOVÁ, moderátorka
--------------------
Dobre. Krátko reagujte a poďme ďalej.

Robert FICO, predseda Smer - sociálna demokracia
--------------------
Je prekvapujúce, že toto je predmetom tejto diskusie, ale dodám aj to...

Ľuba ORAVOVÁ, moderátorka
--------------------
Veľmi krátko reagujte a poďme ďalej.

Robert FICO, predseda Smer - sociálna demokracia
--------------------
No, ak môžem, ...

Ľuba ORAVOVÁ, moderátorka
--------------------
Áno.

Robert FICO, predseda Smer - sociálna demokracia
--------------------
... tak budem reagovať v takej istej dĺžke ako predseda vlády.

Ľuba ORAVOVÁ, moderátorka
--------------------
Áno, samozrejme, len myslela som, že skúsme tú tému potom ďalej posunúť ďalej.

Robert FICO, predseda Smer - sociálna demokracia
--------------------
Vy ste tú tému otvorili, tak nás musíte nechať tie veci dokončiť v danom okamihu. Je zaujímavé, že tu prichádza nejaká rétorika o komunizme a ďalších veciach zo strany predsedu vlády. Pán predseda vlády, ja sa neopieram o hlasy pána Arvaya, komunistického poslanca. Na rozdiel od vás, si zachovávam rovnaký názor. Aj som si ho priniesol spred roku 1989, som za silný sociálny štát. Vy ste ten názor veľmi rýchlo zmenili, keď ste zbohatli, lebo teraz nemáte nič iné na starosti, iba ochraňovať svoje vlastné veci. A naviac som mal aj trošku viacej zdravého rozumu, ako vy do roku 89, lebo som nepísal rôzne básničky na oslavu februára. Ak toto má byť, pani redaktorka, obsahom našej diskusie, ďakujem veľmi pekne. Išiel som na recepciu, chodím všade tam, kde ma pozvú.

Ľuba ORAVOVÁ, moderátorka
--------------------
Dobre.

Robert FICO, predseda Smer - sociálna demokracia
--------------------
Všade tam, kde ma pozvú, idem a považujem za smiešne tieto argumenty, lebo potom sa poďme baviť o Iraku.

Mikuláš DZURINDA, predseda vlády SR (SDKÚ)
--------------------
Poďme. Poďme.

Robert FICO, predseda Smer - sociálna demokracia
--------------------
Poďme sa baviť o Iraku, poďme sa baviť o podobných veciach, ale nedostaneme sa k podstate diskusie, ktorá je...

Ľuba ORAVOVÁ, moderátorka
--------------------
Dobre. Takže vysvetlenie, záverečné slovo.

Robert FICO, predseda Smer - sociálna demokracia
--------------------
Recepcia bola vo vládnom zariadení. Ak teda tak strašne bojuje pán predseda vlády proti tomu, aby sa takéto recepcie neorganizovali, nech sa páči, nech zakáže organizovať podobné recepcie, nech prerušia diplomatické vzťahy s Bieloruskom, prestaneme komunikovať s touto krajinou aj my.

Mikuláš DZURINDA, predseda vlády SR (SDKÚ)
--------------------
Ale to je, ale to je smiešne.

Ľuba ORAVOVÁ, moderátorka
--------------------
Dobre. Páni, poďme sa posunúť ďalej, predsa len, pán premiér.

Mikuláš DZURINDA, predseda vlády SR (SDKÚ)
--------------------
To je smiešne. To je smiešne.

Ľuba ORAVOVÁ, moderátorka
--------------------
Pán premiér, posunieme sa ďalej.

Mikuláš DZURINDA, predseda vlády SR (SDKÚ)
--------------------
To je smiešna argumentácia. Pán poslanec Fico, veď ty ma dlhodobo častuješ pojmom "krajná pravica".

Robert FICO, predseda Smer - sociálna demokracia
--------------------
Áno. To sedí.

Mikuláš DZURINDA, predseda vlády SR (SDKÚ)
--------------------
Dnes si to použil na začiatku tak isto.

Robert FICO, predseda Smer - sociálna demokracia
--------------------
Áno, to sedí.

Mikuláš DZURINDA, predseda vlády SR (SDKÚ)
--------------------
To sedí.

Robert FICO, predseda Smer - sociálna demokracia
--------------------
Absolútne to sedí.

Mikuláš DZURINDA, predseda vlády SR (SDKÚ)
--------------------
No, ak to sedí, tak ty si komunistická lukašenkovská ľavica. Pretože veľmi dobre musíš vedieť, že keby som bol krajná pravica, čo je v Európe L Penn vo Francúzsku alebo Haider v Rakúsku, tak nemôže mať Slovensko také zahraničnopolitické renomé, ako má, nemôže z kraja tohoto roku prísť na Slovensko Putin a Bush. Ty to veľmi dobre vieš. Ale mne to neprekáža, keď to hovoríš. Lebo som si istý, že ľudia majú zdravý rozum. Ale nech aj mne je dovolené pomenovať alternatívu, ktorú forsíruješ ty - referendum o predčasných voľbách? Odpovedz mi na otázku, či si za to, aby sme napríklad predĺžili volebné obdobie, ak budeme mať deväťdesiat hlasov v parlamente?

Ľuba ORAVOVÁ, moderátorka
--------------------
Nechajme reagovať. Nechajme veľmi konkrétne reagovať, pán premér.

Mikuláš DZURINDA, predseda vlády SR (SDKÚ)
--------------------
Áno, na túto otázku mi odpovedz. Keď sa nájde deväťdesiat hlasov na predĺženie volebného obdobia, súhlasíš?

Robert FICO, predseda Smer - sociálna demokracia
--------------------
Predčasné parlamentné voľby sú typickým spôsobom riešenia kríz. Nestačí ti príklad Nemecka? V Nemecku neboli predčasné parlamentné voľby...

Mikuláš DZURINDA, predseda vlády SR (SDKÚ)
--------------------
Rozhodla vláda. Rozhodla vláda.

Robert FICO, predseda Smer - sociálna demokracia
--------------------
Napríklad. Rozhodol o tom predovšetkým parlament, ktorý musel prijať osobitný zákon.

Mikuláš DZURINDA, predseda vlády SR (SDKÚ)
--------------------
Požiadal kancelár.

Robert FICO, predseda Smer - sociálna demokracia
--------------------
Pán predseda, ešte raz. Riešenie cez predčasné voľby v Taliansku a v mnohých iných krajinách je najdemokratickejšie riešenie krízy, ktorá vzniká. Pán predseda vlády, stojím si za svojimi vyhláseniami. Držíte svoju vládnu moc na základe obchodných zmlúv s pánom Džupom, Kolesárom. Neodpovedali ste na otázku.

Mikuláš DZURINDA, predseda vlády SR (SDKÚ)
--------------------
Odpovedal. Odpovedal.

Robert FICO, predseda Smer - sociálna demokracia
--------------------
Je úplne smiešne povedať, že ja som pri tom stretnutí nebol. Ešte mi dokonca aj tvrď, že ty ani o tom vlastne nič nevieš. Tebe ráno zavolali, povedali, pán predseda, dobrá správa je pre nás. Máme ďalších dvoch naviac. To snáď nemyslíš vážne.

Mikuláš DZURINDA, predseda vlády SR (SDKÚ)
--------------------
Bol som prekvapený a zavolali mi. Ale, na tomto je vidieť, pán Fico chcel hovoriť o chrbtovej kosti, ale prečo si mi neodpovedal na otázku?

Robert FICO, predseda Smer - sociálna demokracia
--------------------
Na ktorú?

Mikuláš DZURINDA, predseda vlády SR (SDKÚ)
--------------------
Že keď by sa napríklad našlo deväťdesiat hlasov na predĺženie volebného obdobia, či by ti to neprekážalo.

Robert FICO, predseda Smer - sociálna demokracia
--------------------
Ale veď nepoznáme žiadny príklad v Európe. Je to absolútne v rozpore s akýmikoľvek tradíciami európskeho ústavného práva predlžovať volebné obdobia.

Mikuláš DZURINDA, predseda vlády SR (SDKÚ)
--------------------
Dobre. A povedz mi, dobre, čiže by sa ti to nepáčilo.

Robert FICO, predseda Smer - sociálna demokracia
--------------------
To je úplný nezmysel, úplný nezmysel. Predčasné voľby sú v Európe úplne bežné.

Mikuláš DZURINDA, predseda vlády SR (SDKÚ)
--------------------
Toto je slovenský, toto je slovenský demokrat a lá Lukašenko. Skrátiť áno, ale predĺžiť nie. Čo keby sme obidvaja dodržiavali pravidlá hry? Veď sme si ich zapísali do Ústavy Slovenskej republiky. A v ústave je napísané, že voľby sú každé štyri roky. Falošnosť a úroveň a tvrdosť chrbtice pána Fica dokumentuje to, že používa príklad Nemecka a pritom cudne mlčí, že to si vyžiadal pán kancelár. Ja som povedal dnes už veľmi jasne. Skracovať volebné obdobie z pozície opozície je rovnako necharakterné, ako sa snažiť o predĺženie volebného obdobia z pozície vlády. Ale to si sa asi tiež naučil v Minsku v Bielorusku, lebo Lukašenko to už raz urobil.

Ľuba ORAVOVÁ, moderátorka
--------------------
Dobre, páni.

Robert FICO, predseda Smer - sociálna demokracia
--------------------
Viniť opozíciu z toho, že vláda nie je schopná vládnuť, je najväčšia politologická hlúposť, akú som kedy počul.

Mikuláš DZURINDA, predseda vlády SR (SDKÚ)
--------------------
Vymeňte ju. Vymeňte ju.

Robert FICO, predseda Smer - sociálna demokracia
--------------------
Znovu opakujem. Najštandardnejšie riešenie sú predčasné parlamentné voľby vtedy, ak vláda stojí na obchodných zmluvách s poslancami. Ja som vymenoval konkrétne zmluvy s poslancami a povedal som, že takto nie je možné vládnuť ďalej.

Ľuba ORAVOVÁ, moderátorka
--------------------
Dobre, pán Fico. K tomu sa chcem dostať. Pán premiér, predsa len, zaznelo to, pán Fico to vlastne povedal. Ja sa vás chcem veľmi konkrétne spýtať. Hovorili ste o tom, že asi neviete, že prečo sa rozhodli pán Kolesár a pán Džupa, neboli ste s nimi, prečo sa rozhodli podporovať koalíciu. Ale predsa len, minimálne skúste aspoň váš názor. Čo sa stalo? Veď tí dvaja poslanci minimálne tri roky v tomto volebnom období hlasovali za odvolanie vašich ministrov, dokonca aj vás. Z jedného dňa na druhý.

Mikuláš DZURINDA, predseda vlády SR (SDKÚ)
--------------------
Pán Fico hlasoval za vládny program v roku 1998. Pán Fico prišiel za mnou, aby bol aspoň piatym podpredsedom Národnej rady, keď už nemôže byť v mojej prvej vláde. Pozrite sa, ako zmenil názor. Veď pán Kolesár a pán Džupa sa vyjadrili. Lintnerovci sa vyjadrili. Čo ja viacej môžem k tomu dodať? Ja sa môžem vyjadriť k mojim rozhovorom s pánom Šimkom povedzme.

Ľuba ORAVOVÁ, moderátorka
--------------------
Pýtam sa práve na týchto dvoch, pretože práve na týchto dvoch tu poukazuje opozícia.

Robert FICO, predseda Smer - sociálna demokracia
--------------------
Jednu poznámku. Jednu poznámku. Pán predseda klame, ako obyčajne. Môžete pokračovať, nech sa páči.

Ľuba ORAVOVÁ, moderátorka
--------------------
V čom klame? V čom klame?

Robert FICO, predseda Smer - sociálna demokracia
--------------------
No, to čo teraz ma poobviňoval z tých vecí, že v roku 1998.

Ľuba ORAVOVÁ, moderátorka
--------------------
Ako to myslíte?

Robert FICO, predseda Smer - sociálna demokracia
--------------------
V roku 1998...

Ľuba ORAVOVÁ, moderátorka
--------------------
Skúsme to teda veľmi skrátiť pán Fico. Skúste byť možno veľmi konkrétny.

Robert FICO, predseda Smer - sociálna demokracia
--------------------
Vy necháte pána predsedu odpovedať. No, veľmi jednoducho...

Ľuba ORAVOVÁ, moderátorka
--------------------
Dobre.

Robert FICO, predseda Smer - sociálna demokracia
--------------------
Od roku 1998 som nesúhlasil s tým, akú politiku robí SDĽ vo vládnej koalícii v roku 99 na protest proti tomu, že prestala robiť normálnu ľavicovú politiku, som odišiel. Všetko. Bodka. Nič iné tam nebolo. Pán predseda, môžete pokračovať.

Mikuláš DZURINDA, predseda vlády SR (SDKÚ)
--------------------
Hlasoval si za vládny program v deväťdesiatom ôsmom?

Robert FICO, predseda Smer - sociálna demokracia
--------------------
V roku 1999 som odišiel preto, lebo som nesúhlasil s privatizáciou...

Mikuláš DZURINDA, predseda vlády SR (SDKÚ)
--------------------
Vidíte, zase mi neodpovedá, zase mi neodpovedá.

Robert FICO, predseda Smer - sociálna demokracia
--------------------
Áno. V roku 1998 som bol podpredsedom Strany demokratickej ľavice.

Mikuláš DZURINDA, predseda vlády SR (SDKÚ)
--------------------
A hlasoval si za vládny program.

Robert FICO, predseda Smer - sociálna demokracia
--------------------
A hlasoval som za vládny program, ale hneď, keď som zistil, že vám nejde o nič iné...

Mikuláš DZURINDA, predseda vlády SR (SDKÚ)
--------------------
/smiech/

Robert FICO, predseda Smer - sociálna demokracia
--------------------
Poprosím.

Mikuláš DZURINDA, predseda vlády SR (SDKÚ)
--------------------
Prepáč. Áno, prepáč.

Robert FICO, predseda Smer - sociálna demokracia
--------------------
Keď som zistil, že o nič iné tu nejde ako o privatizáciu, prvé, čo ste urobili, ste zrušili zákon o strategických podnikoch a ďalšie veci, tak som v roku 99 odišiel. Vráťme sa k podstate veci znovu, ak môžem teda poprosiť a poďme k tým ochotným zmluvám, tie ma zaujímajú.

Mikuláš DZURINDA, predseda vlády SR (SDKÚ)
--------------------
/smiech/ Vytiahni ich.

Robert FICO, predseda Smer - sociálna demokracia
--------------------
Vysvetli, pán predseda, vysvetli, na základe čoho si sa dohodol s pánom Džupom a pánom Kolesárom? Čím si poveril pána ministra Zajaca na rokovanie?

Mikuláš DZURINDA, predseda vlády SR (SDKÚ)
--------------------
/smiech/

Robert FICO, predseda Smer - sociálna demokracia
--------------------
Pán Zajac je predovšetkým tvoj minister a nie ministrom, ktorý visí vo vzduchu, pretože to je tvoj človek, ktorý pracuje pre teba. Čo zmenilo názor poslancov Džupu a Kolesára ráno o jednej v noci, že sa z nich stali verejní poslanci predovšetkým vládnej koalície? To ma naozaj zaujíma.

Ľuba ORAVOVÁ, moderátorka
--------------------
Pán premiér.

Mikuláš DZURINDA, predseda vlády SR (SDKÚ)
--------------------
Ale ja takéto informácie nemám.

Robert FICO, predseda Smer - sociálna demokracia
--------------------
Čiže si prekvapený vlastne, že ráno sa objavili. Si prekvapený?

Mikuláš DZURINDA, predseda vlády SR (SDKÚ)
--------------------
Ma prekvapuješ.

Robert FICO, predseda Smer - sociálna demokracia
--------------------
Áno?

Mikuláš DZURINDA, predseda vlády SR (SDKÚ)
--------------------
Ma veľmi prekvapilo, áno, že máme dvoch poslancov z HZDS.

Robert FICO, predseda Smer - sociálna demokracia
--------------------
To bola novinka pre teba ráno, keď si sa zobudil.

Mikuláš DZURINDA, predseda vlády SR (SDKÚ)
--------------------
Neviem, či ráno alebo neskoro večer. Možno, že neskoro večer. Áno. Ale keď máš takéto informácie, veď daj ich na stôl.

Robert FICO, predseda Smer - sociálna demokracia
--------------------
Dobre.

Mikuláš DZURINDA, predseda vlády SR (SDKÚ)
--------------------
Keď máš tieto zmluvy daj ich na stôl.

Robert FICO, predseda Smer - sociálna demokracia
--------------------
Pre mňa takéto...

Mikuláš DZURINDA, predseda vlády SR (SDKÚ)
--------------------
Prečo nejdeš na políciu, keď ...

Robert FICO, predseda Smer - sociálna demokracia
--------------------
Takéto vysvetlenie úplne postačuje.

Mikuláš DZURINDA, predseda vlády SR (SDKÚ)
--------------------
... sú obchodné zmluvy, prečo ich nepoložiť na stôl? Veď to je detské, pán poslanec. To je detské.

Robert FICO, predseda Smer - sociálna demokracia
--------------------
Keď pán predseda vlády povedal, že ho to prekvapilo, tak mne to stačí také vysvetlenie. Môžeme ísť ďalej.

Mikuláš DZURINDA, predseda vlády SR (SDKÚ)
--------------------
/smiech/ Som veľmi rád.

Ľuba ORAVOVÁ, moderátorka
--------------------
Pán premiér, predsa len, poďme možno aj k tomu ďalšiemu poslancovi, pánovi Krajčim. Zaznelo to aj z úst pána Fica, ale v konečnom dôsledku aj vaši koaliční partneri hovoria o tom, že minimálne v tomto prípade je to pre nich také dosť zvláštne, že koalíciu v podstate podporuje človek, ktorý svojím spôsobom bol zodpovedný za zmarené referendum. Takže, vám to neprekáža?

Mikuláš DZURINDA, predseda vlády SR (SDKÚ)
--------------------
Poviem to svojimi slovami. Nebolo mi ľahko poprosiť pána Krajčiho. A urobil som to. Urobil som to argumentujúc, že pre Slovensko je lepšie, keď môžeme volebné obdobie dokončiť. Ja som vsádzal aj na to, že sa mi zdá, že pán Krajči nie je politicky nejako, alebo stranícky nejako silno ukotvený a že možno sa s ním bude dať hovoriť. Ale to viete, že by som bol omnoho, omnoho radšej, keby tí, ktorí dostali mandát od voličov, sa tomu mandátu nespreneverili. Pani poslankyňa Martináková, z ktorej som tak frustrovaný, ako hovorí pán Fico, odišla do opozície kvôli pánovi Šimkovi. Pozrite sa, pán Šimko dneska hlasuje, pani Martináková urobí zmluvy s HZD a podporuje komunistov. Povedzte mi, či mám na výber a do akej šírky mám na výber. V konečnom dôsledku by mi to prekážalo, keby som kvôli pánovi Krajčimu musel upravovať vládny program alebo zľaviť zo svojich zásad. Doposiaľ som neurobil a neurobím ani jedno, ani druhé.

Ľuba ORAVOVÁ, moderátorka
--------------------
Prečo by vás vlastne mal podporovať napríklad pán Krajči? To sa chcem spýtať. Lebo zatiaľ hovoríte o tom, že teda odmietate akékoľvek podozrenia o kupčení, o nejakých takýchto záležitostiach. Prečo by mal...?

Mikuláš DZURINDA, predseda vlády SR (SDKÚ)
--------------------
Najlepšie vám odpovie on sám. Ja som vám povedal, aké argumenty som mu ponúkal a ako som sa s ním zhováral.

Ľuba ORAVOVÁ, moderátorka
--------------------
Čo vám povedal?

Mikuláš DZURINDA, predseda vlády SR (SDKÚ)
--------------------
No, že bude rozmýšľať.

Ľuba ORAVOVÁ, moderátorka
--------------------
Takže bude podporovať vládnu koalíciu kvôli čomu? Kvôli tomu, že chce stabilitu Slovenska, že chce...

Mikuláš DZURINDA, predseda vlády SR (SDKÚ)
--------------------
Pani Oravová, môj rozhovor bol taký, ako som vám povedal. Poprosil som ho o podporu a povedal som mu, že ak sa bude prezentovať, jednak si naplní svoju elementárnu povinnosť. Ja som ho neprosil ani o to, aby zakaždým hlasoval za zákony, veď naozaj...

Ľuba ORAVOVÁ, moderátorka
--------------------
Práve to sa chcem spýtať.

Mikuláš DZURINDA, predseda vlády SR (SDKÚ)
--------------------
Veď naozaj, prichádza od opozície. Ja som ho prosil o jediné. Aby si plnil svoju povinnosť. Pán Fico nechodí do roboty a berie plat. Ľavicový líder. Nepracuje a berie plat. Ja som mu povedal, ak sa dá, tak prosíme aspoň o prezentáciu. Pretože, keď sa nebude parlament tri mesiace prezentovať, pán prezident ho môže rozpustiť. Pán Fico trošku zavádza, keď hovorí, že predčasné voľby sú jediným riešením. Ak máte takú silu, že budete blokovať parlament tri mesiace, pán prezident ho rozpustí. Takto som sa s pánom Krajčim rozprával.

Ľuba ORAVOVÁ, moderátorka
--------------------
Stačí vám, pán Fico, takéto vysvetlenie?

Robert FICO, predseda Smer - sociálna demokracia
--------------------
Predovšetkým chcem povedať, že nie je pravda, že opozícia nie je v parlamente. Opozícia je v parlamente a čakala na to, kedy vládna koalícia spriechodní Národnú radu. Pretože ak chce vláda vládnuť, musí mať sedemdesiatšesť poslancov. Vládna koalícia to dosiahla tým, že kúpila poslancov, o ktorých sme doteraz hovorili. Naviac, chcem povedať, že všade tam, kde išlo o veci sociálneho charakteru, najmä o kompenzácie a podobné veci, tak opozícia jednotne hlasovala za tieto návrhy zákona, to nie je žiadny problém. Takže je to opäť výmysel zo strany predsedu vlády, že opozícia nesedela v parlamente a nepracovala. Povedzme si ale motív. Motív, prečo dnes nevadí pánovi predsedovi vlády, že ho podporujú poslanci zo strany, ktorú nazval "stranou krvavých papŕč" a prečo mu nevadia rôzne zmluvy. Pretože ak som uviedol niektoré konkrétne príklady, tak na ne vôbec nereagoval. Ten hlavný motív je veľmi jednoduchý. Potom, čo sa rozhodla vládna koalícia vypudiť pána Ruska, a to musím dodať, že mám s pánom Ruskom tú istú mieru komunikácie, ktorú som mal, keď bol vo vládnej koalícii, ja som sa neobjímal s pánom Ruskom v roku 2002, pán predseda vlády, ale ty si to robil...

Mikuláš DZURINDA, predseda vlády SR (SDKÚ)
--------------------
Teraz sa objímaš.

Robert FICO, predseda Smer - sociálna demokracia
--------------------
Nikto sa s ním nestretáva. Máme takú istú úroveň komunikácie. Vyhnali ste ho do opozície. Je tam. Komunikujeme ako s každým iným, kto je v opozícii. Čiže prečo toto všetko je schopný prehltnúť predseda vlády a prečo toto všetko ponúka aj svojim voličom, ...

Ľuba ORAVOVÁ, moderátorka
--------------------
Povedzte.

Robert FICO, predseda Smer - sociálna demokracia
--------------------
... ktorým to je zaťažko. No, odpoveď je veľmi jednoduchá. Vládna koalícia vyhlásila, že prioritou po zúžení vládnej koalície, to znamená po vytlačení ANO z vládnej koalície bolo urýchlenie privatizácie strategických podnikov. Toto bolo prezentované niekoľkokrát. Preto sú čokoľvek schopní urobiť, čokoľvek, vôbec im nevadí, že Džupa, Kolesár, Krajči, Abelovský, všetci títo podporujú túto vládu, hoci noviny píšu o tom, pán Bugár to spochybňuje, pán Hrušovský to spochybňuje, lebo je tu ešte privatizácia niekoľkých krásnych kúskov, na ktoré sa táto vláda neuveriteľne teší. Dodám aj písme B, dodám aj písmeno B, aby neboli okolo toho žiadne pochybnosti. My odmietame privatizáciu strategických podnikov, aby niekto nepovedal, že preto tomu teraz bránime, lebo si chceme zachovať nejaké majetky na privatizáciu do budúcnosti. Ale urýchlenie privatizácie, predovšetkým elektrárne, Cargo železničná doprava, letiská, teplárne, toto je hlavný dôvod, prečo za každú cenu chce predseda vlády udržať moc, pretože je evidentné, že každá jedna privatizácia, ktorú zorganizovali, bola fiaskom pre Slovensku republiku.

Mikuláš DZURINDA, predseda vlády SR (SDKÚ)
--------------------
Môžem?

Ľuba ORAVOVÁ, moderátorka
--------------------
Nech sa páči, pán premiér.

Mikuláš DZURINDA, predseda vlády SR (SDKÚ)
--------------------
No, veľmi, veľmi sa teším, že pán poslanec túto tému otvoril. Ja si myslím, že hlavným motívom, pre ktorý si myslím, že je treba naplniť volebné obdobie, je jednoducho zmysel pre dodržiavanie pravidiel. Pán poslanec, my sme urobili najťažšie reformy v prvej polovici volebného obdobia. A teraz, keď vlani sme mali dva a pol percentný rast reálnych miezd, keď v prvom polroku je šesť a pol percenta, keď všetky indície hovoria, že ľudia začínajú a budú cítiť pozitívne dôsledky reforiem, teraz je jednoducho neférové, neférové skracovať volebné obdobie. Toto je hlavný zmysel, počin. Privatizácia. Som rád, že pán poslanec Fico potvrdil, že oni chcú vlastne zachovať Slovenské elektrárne, aby boli štátnym podnikom. Rozumel som dobre?

Robert FICO, predseda Smer - sociálna demokracia
--------------------
Sme za to, aby štát ovládal Slovenské elektrárne.

Mikuláš DZURINDA, predseda vlády SR (SDKÚ)
--------------------
Tak. Tak. Čiže aby štát ovládal Slovenské elektrárne. Tu by som chcel poukázať na dva momenty. Po prvé, na veľkú zmenu, ktorá sa udiala v mysli pána Fica, aj strany Smer, pretože deviateho apríla v roku 2001 pani podpredsedníčka strany Monika Beňová, keď bola reč o tom, ako jeden z mecenášov a imidžotvorca pána Fica pán Flašík získaval obrovské zákazky od štátnych monopolov, môžeme sa k jeho citátu vrátiť, ale pre túto chvíľu ho nespomeniem, na to reagovala pani Beňová takto: "Asi sa to dá nazvať klientelizmom. Fungovalo to tak a funguje to tak doteraz. A bude to fungovať dovtedy, kým v tých firmách nebudú súkromné manažmenty." Koniec citátu. Zdroj: SME, deviateho apríla 2001. Pripomínam, že aj pán Fico a jeho strana mali vo volebnom programe v roku 2002 privatizáciu týchto podnikov, aby sa tieto štátne monopoly nerabovali, tak ako sa rabovali povedzme v rokoch 95 - 98. Ja si nemyslím, že pán Fico chce zabrániť dokončeniu toho procesu privatizácie elektrární pretože by on ho chcel privatizovať. Ja mu verím, že chce, aby sa tam zachoval vplyv štátu. Ale myslím si a minulosť nás o tom poučuje, že to chcú robiť preto, aby jeho mecenáši, ako pán Flašík, Poór a niektorí ďalší, mohli takto "zachránený" štátny podnik ďalej vyciciavať. Toto je pointa.

Ľuba ORAVOVÁ, moderátorka
--------------------
Pán premiér, v tejto súvislosti sa vás ale musím opýtať, máte na to vy nejaké konkrétne dôkazy?

Mikuláš DZURINDA, predseda vlády SR (SDKÚ)
--------------------
Citát. Konkrétne citáty. Pán Flašík nám povedal v apríli 2001 doslova toto: "Fakt, že väčšinu lukratívnych zákaziek od HZDS získal Donar, je neodškriepiteľný. Bol to klientelizmus či lobizmus, nazvime to tak. Priznávam, keby HZDS voľby nevyhralo, nemám nič. Víťaz berie všetko. Aj v dejinách je to tak. Len porazený krpáň z nula, nula percentami preferencií operuje s pojmami ako demokracia či rozdeľme sa bratsky." A pani Beňová vzápätí na to hovorí, ...

Ľuba ORAVOVÁ, moderátorka
--------------------
To ste už citovali. To ste už citovali.

Mikuláš DZURINDA, predseda vlády SR (SDKÚ)
--------------------
... "Je to klientelizmus a bude to vždy tak, kým tam nebudú súkromné manažmenty."

Ľuba ORAVOVÁ, moderátorka
--------------------
To znamená citáty. Takže citáty. Takže, pán Fico, reagujte na to.

Robert FICO, predseda Smer - sociálna demokracia
--------------------
Veľmi krátko. V každom rozumnom štáte v Európe uvažujú o príchode veľkej energetickej krízy. A každý štát sa snaží zachovať si určitú mieru kontroly nad najvýznamnejšími energetickými zdrojmi. Len táto vláda chce všetko a za každú cenu predávať. Pokiaľ ide o obvinenia tohto charakteru, mne to pripadá hrozne smiešne. Ja som nebol súčasťou vládnej moci, ale pán predseda, ty si predsedom vlády od roku 1998 až doteraz, to znamená, štát dovoľuje rabovanie týchto podnikov pod tvojou kontrolou. A dnes mi rozpráva...

Mikuláš DZURINDA, predseda vlády SR (SDKÚ)
--------------------
Nerabujú. Nerabujú.

Robert FICO, predseda Smer - sociálna demokracia
--------------------
Ale, ale, ale. To mi chceš povedať, že tvoj nominant pán Kinčeš v SPP riadil podnik, takže všetko bolo v poriadku. Boli tam najhoršie hospodárske výsledky v tom čase a ďalšie veci.

Mikuláš DZURINDA, predseda vlády SR (SDKÚ)
--------------------
Privatizovali sme. To je preč. Privatizovali sme.

Robert FICO, predseda Smer - sociálna demokracia
--------------------
No, však ste to privatizovali, tak ako ste to privatizovali. Ste to odovzdali za korunu preč.

Mikuláš DZURINDA, predseda vlády SR (SDKÚ)
--------------------
Nezahováraj.

Robert FICO, predseda Smer - sociálna demokracia
--------------------
Čiže dnes, dnes je úplne evidentné, že predseda vlády - a toto isté hovorí pán Mikloš - priznávajú, že vlastne sedem rokov sa tam rabuje a kradne a teraz to treba rýchlo predať ešte na konci, aby aspoň z toho nejaké provízie boli. A ja jednu poznámku iba k súkromnej osobe, ktorú ja tu nebudem menovať. Pán Flašík - vy ste asi jediná osoba na svete, ktorá to nevie - má spoločné so Smerom iba to, že je snúbenec pani Moniky Beňovej. To je všetko. Nie je poverený žiadnymi úlohami, nemá nič spoločné s touto stranou. Ja nemám dôvod sa vyjadrovať k aktivitám a k výrokom nejakej súkromnej osoby.

Mikuláš DZURINDA, predseda vlády SR (SDKÚ)
--------------------
Môžem?

Robert FICO, predseda Smer - sociálna demokracia
--------------------
Pokiaľ ide o tú privatizáciu, toto je pre mňa veľmi dôležité. Pán predseda vlády, sprivatizovali ste za sedem rokov vášho vládnutia majetok približne v hodnote tristopäťdesiat miliárd korún. Ten majetok bol podstatne, podstatne väčší, ale predali ste ho doslova a do písmena za babku. Rád by som sa vás spýtal, že kde sa ukázal efekt tejto privatizácie, to je jedná vec. Pretože ak si dnes zoberieme, ako sa správa SPP, ako sa tuneluje dnes ešte SPP cez zmluvy o poradenstve a ty dobre o tých zmluvách vieš, vieš dobre, čo sa deje v železniciach. Správa Slovenskej informačnej služby...

Ľuba ORAVOVÁ, moderátorka
--------------------
Pán Fico, skúsme možno veľmi... Je to príliš veľa.

Robert FICO, predseda Smer - sociálna demokracia
--------------------
Správa Slovenskej informačnej služby jasne hovorí, že boli netransparentné obchody v slovenských železniciach, kde okrem iného je tvoj brat dvoja alebo trojka. Keď to takto máme zobrať.

Mikuláš DZURINDA, predseda vlády SR (SDKÚ)
--------------------
Áno, možno sedmička.

Robert FICO, predseda Smer - sociálna demokracia
--------------------
Čiže, v danom okamihu chcete predávať len preto, lebo vám končí volebné obdobie, ...

Mikuláš DZURINDA, predseda vlády SR (SDKÚ)
--------------------
Nie, nie.

Robert FICO, predseda Smer - sociálna demokracia
--------------------
... chcete ešte na tom zarobiť. Každá privatizácia, ktorú ste urobili, bola nevýhodná.

Mikuláš DZURINDA, predseda vlády SR (SDKÚ)
--------------------
Nie, nie.

Robert FICO, predseda Smer - sociálna demokracia
--------------------
My sme za to, aby si štát zachoval kontrolu nad strategickými podnikmi, pretože nie je možné, aby štát stratil zdroje príjmov do štátneho rozpočtu. To, čo urobila táto vláda je absolútny hyenizmus.

Ľuba ORAVOVÁ, moderátorka
--------------------
Dobre. Nechajme teraz konkrétne reagovať, rázovitá...

Mikuláš DZURINDA, predseda vlády SR (SDKÚ)
--------------------
Pani Oravová, odpoviem, odpoviem na otázky, ale... Pán predseda, stanovisko k výroku pani Beňovej. Prečítam ho, lebo si asi nebol pozorný. "Asi sa to dá nazvať klientelizmom. Fungovalo to tak a funguje to tak doteraz. A bude to fungovať dovtedy, kým v tých firmách nebudú súkromné manažmenty."

Robert FICO, predseda Smer - sociálna demokracia
--------------------
Konfrontujte tento výrok s pani Beňovou. Ak je to jej citát zo SME alebo z niečoho iného, nemôžete to brať ako výrok relevantný.

Ľuba ORAVOVÁ, moderátorka
--------------------
Je to stanovisko.

Mikuláš DZURINDA, predseda vlády SR (SDKÚ)
--------------------
A ha.

Robert FICO, predseda Smer - sociálna demokracia
--------------------
Oficiálny postoj. Oficiálny postoj Smeru je. Oficiálny postoj Smeru - sociálnej demokracie: Odmietame privatizáciu strategických podnikov a tvrdíme, že jediný motív, pre ktorý táto vláda sa pokúša udržať za každú cenu moc, je ukončenie privatizácie strategických podnikov.

Ľuba ORAVOVÁ, moderátorka
--------------------
Dobre.

Mikuláš DZURINDA, predseda vlády SR (SDKÚ)
--------------------
Ešte sa vrátim. Beriem na vedomie, že teraz sa pán Fico dištancoval od pani Beňovej, od jej autentického výroku. To beriem na vedomie. A to svedčí o chrbtici, o ktorej pán Fico začal hovoriť. To je politika, to je charakter, to je charakterová vlastnosť pána Fica. Otrasie sa a zmení bleskovo názor. Pán Fico, ale veď my sme o privatizácii monopolov rozhodli vo vládnom programe v roku 1998, za ktorý si hlasoval. Veď Slovenský plynárenský podnik bol privatizovaný v prvej vláde, ktorej som bol premiérom, ktorej súčasťou bola SDĽ a kde to vo vládnom programe máme čierne na bielom a ty si za ten vládny program hlasoval.

Robert FICO, predseda Smer - sociálna demokracia
--------------------
Pán predseda, klameš. V roku 1998 bol prijatý zákon o zákaze privatizácie strategických podnikov. Prvý krok, ktorý urobila tvoja vláda v roku 98, ale bez môjho hlasu, ja som hlasoval proti, bolo, že tento zákon ste zrušili, aby ste si otvorili cestu k privatizácii strategických podnikov.

Mikuláš DZURINDA, predseda vlády SR (SDKÚ)
--------------------
Ešte raz. Ešte raz hovorím.

Robert FICO, predseda Smer - sociálna demokracia
--------------------
Neviem, o čom hovoríš.

Mikuláš DZURINDA, predseda vlády SR (SDKÚ)
--------------------
Politiku na volebné obdobie, politiku vlády formuluje vládny program. Naše kroky, aj zrušenie takéhoto nezmyselného zákona, pretože veď treba súkromné manažmenty, sme urobili na základe vládneho programu, za ktorý si hlasoval. A k tým tristo päťdesiatim miliardám. Pán Fico sa pýta, že kde priniesli efekt. No, priniesli obrovský efekt. Pán Flašík tak zbohatol, že nevie, čo má robiť. Obieha teraz po parlamente, lebo podľa môjho názoru dobre cítiť korisť. Ešte nedávno vysúdil stoštyri miliónov korún, tuším, od štátnej banky, s ktorou predtým, než boli zmeny po deväťdesiatom ôsmom urobil pre štát nevýhodné zmluvy. A dodnes sa okolo Smeru krúti a chodí po parlamente a veľmi víťazoslávne sa usmieva v nádeji, že budú zmeny. Kde boli tie efekty. No, okrem takýchto ľudí, samozrejme, sme museli splatiť strašné dlhy. Ty dobre vieš, že napríklad len to, aby sme mohli ozdraviť bankový sektor, nás stálo sto miliárd slovenských korún. Taká je realita. Veľkú časť týchto peňazí sme museli použiť na zníženie starých dlhov, významnú časť týchto peňazí, podľa môjho názoru, to ty tiež veľmi dobre vieš, sme odložili na dôchodkové zabezpečenie, na reformu, ktorú sme spustili a ktorú postupne realizujeme. A samozrejme, že časť z týchto peňazí, výnosov z privatizácie sme použili aj na rozvojové programy. Ale, privatizácia týchto podnikov bola odobrená vo vládnom programe aj v deväťdesiatom ôsmom, aj v roku 2002. Máme na to mandát, nikto nič neurýchľuje, pán poslanec. Len postupujeme v súlade s harmonogramom, dokonca by som povedal, že niektoré procesy aj mierne meškajú. A keď to bude zaujímavé, pani redaktorka, rád poviem, prečo železnice potrebujú silného hráča, prečo potrebujú elektrárne silného hráča. Pretože sme krajina taká veľká alebo neveľká ako sme, pretože sa nachádzame v takom mieste v Európe, v akom sa nachádzame. Rád budem odpovedať, prečo potrebujeme tu silných investorov a silných hráčov.

Ľuba ORAVOVÁ, moderátorka
--------------------
Pán premiér...

Robert FICO, predseda Smer - sociálna demokracia
--------------------
Nemáte mandát, pán predseda vlády, na lacné...

Ľuba ORAVOVÁ, moderátorka
--------------------
Prečo to spochybňujte? Prečo to podľa vás nemajú?

Robert FICO, predseda Smer - sociálna demokracia
--------------------
Nemáte mandát na lacné rozpredávanie majetku.

Ľuba ORAVOVÁ, moderátorka
--------------------
Takže podľa vás sa lacno rozpredáva?

Robert FICO, predseda Smer - sociálna demokracia
--------------------
Pán predseda, pán predseda vlády, bolo podané trestné oznámenie a sa stíha v tejto veci. V prípade SPP bolo evidentné, že ten, kto kupoval vedel, že je jediný v súťaži. Predali ste to o šesťdesiat miliárd korún lacnejšie, ako bolo treba. Jedna vec je privatizovať, druhá vec je predávať to absolútne pod cenu. Ešte dve veci.

Mikuláš DZURINDA, predseda vlády SR (SDKÚ)
--------------------
To je nezmysel.

Robert FICO, predseda Smer - sociálna demokracia
--------------------
Ešte dve veci, ešte dve veci...

Mikuláš DZURINDA, predseda vlády SR (SDKÚ)
--------------------
Stokrát vyvrátený nezmysel.

Robert FICO, predseda Smer - sociálna demokracia
--------------------
No, stokrát vyvrátený nezmysel asi nie, ...

Mikuláš DZURINDA, predseda vlády SR (SDKÚ)
--------------------
Stokrát vyvrátený nezmysel.

Robert FICO, predseda Smer - sociálna demokracia
--------------------
... pretože pán Mikloš ten spor prehral. Zaujímavé je, že v roku 1998...

Mikuláš DZURINDA, predseda vlády SR (SDKÚ)
--------------------
Ešte jedno...

Robert FICO, predseda Smer - sociálna demokracia
--------------------
Dokončím. V roku 1998 predtým, ako nastúpil pán Dzurinda do vlády, aj on ako opozičný poslanec hlasoval za zákon o zastavení privatizácie strategických podnikov. Zaujímavé, okamžite, ako sa stal predsedom vlády, tento zákon zmenili. Podobná situácia sa objavila v roku 2002, keď to vyzeralo, že treba trošku voličov povzbudiť, tak bolo prijatých dvadsaťdva sociálnych zákonov, aby sa teda ukázalo verejnosti, že my sme vlastne dobrí vo vzťahu k verejnosti. Okamžite, ako sa stal predsedom vlády v roku 2002 v novembri, v skrátenom legislatívnom konaní všetkých dvadsaťdva sociálnych zákonov bolo zrušených. Takže, ja veľmi prosím, aby sme si tú históriu opakovali, tak ako presne bola.

Mikuláš DZURINDA, predseda vlády SR (SDKÚ)
--------------------
Veľmi rád.

Robert FICO, predseda Smer - sociálna demokracia
--------------------
Máme principiálne odlišný názor v privatizácii. Privatizácia potvrdila, po prvé, že ste to zadarmo odovzdali cudzím vlastníkom, o bankách by som radšej pomlčal, pretože banky sme predali dohromady za tridsať miliárd korún.

Mikuláš DZURINDA, predseda vlády SR (SDKÚ)
--------------------
Ale to sú vtipy, čo hovoríš.

Robert FICO, predseda Smer - sociálna demokracia
--------------------
Dokončím. Banky sme predali za tridsať miliárd korún, ale občanom sme nechali stosedemnásť miliárd korún, aby to zaplatili. Po druhé, druhým výsledkom privatizácie strategických podnikov je, že zásadne štát stráca kontrolu v týchto firmách. Ako to je možné, pán predseda, že v SPP má síce štát päťdesiatjeden percent akcií, ale v predstavenstve, v rozhodujúcom orgáne má zo siedmich iba troch a štyroch má menšinový vlastník? Tretí efekt privatizácie strategických podnikov je, že vždy po privatizácii dochádza k razantnému nárastu ceny služieb a produktov, ktoré tieto sprivatizované podniky ponúkajú. Či boli telekomunikácie, či to bolo SPP a garantujem, že podobne nastane situácia, ak sa predajú Slovenské elektrárne.

Ľuba ORAVOVÁ, moderátorka
--------------------
Čiže to sú tie hlavné dôvody, prečo vlastne odmietate privatizáciu.

Robert FICO, predseda Smer - sociálna demokracia
--------------------
Samozrejme, ak máme riadiť nejaký podnik, nejakú firmu, ktorá je dôležitá pre strategické záujmy Slovenska, musíme nájsť manažment, ktorý to dokáže riadiť bez toho, aby sa to kradlo. No, naozaj. Samozrejme, vieme predsa prenajať aj zahraničný manažment, keď len o to ide. Neboli také prípady? Alebo si myslíme, že na Slovensku nemáme čestných chlapov? No, ale keď nominuje pán predseda vlády pána Kinčiša do SPP, no tak sa nečudujme, ako to v SPP vyzeralo. Tvrdíme, že dajú sa riadiť tieto podniky tak, že budú ziskové. Typickým príkladom je Česká republika. Prečo ČEZ, ktorý je štátny podnik, prečo ČEZ, ako štátna akciová spoločnosť, je fantasticky profitujúci podnik? No, lebo to vedia riadiť. Pre nič iné.

Ľuba ORAVOVÁ, moderátorka
--------------------
Pán premiér, zazneli tuna obvinenia z netransparentnosti, z rabovania, z tunelovania práve týchto podnikov, ktoré sú privatizované. Reagujte na to. Sú dosť vážne.

Mikuláš DZURINDA, predseda vlády SR (SDKÚ)
--------------------
Je to pravda. Za pána Mečiara v roku 95 - 98, ktorému sekundoval jeden z mecenášov, súčasných mecenášov pána Fica, pán Flašík. Alebo jeden zo súčasných mecenášov pána Fica, pán Poór. Áno, v rokoch 95 - 98 takto rabovali.

Robert FICO, predseda Smer - sociálna demokracia
--------------------
Neviem, čo ja mám s pánom Poórom, naozaj. To by ma teda veľmi zaujímalo.

Mikuláš DZURINDA, predseda vlády SR (SDKÚ)
--------------------
Jeden z akcionárov možno. Myslím si.

Robert FICO, predseda Smer - sociálna demokracia
--------------------
Čoho? Čoho?

Mikuláš DZURINDA, predseda vlády SR (SDKÚ)
--------------------
/smiech/ Smeru.

Robert FICO, predseda Smer - sociálna demokracia
--------------------
Ale, pán predseda, ja naozaj poprosím o trošku slušnosti.

Mikuláš DZURINDA, predseda vlády SR (SDKÚ)
--------------------
No, vtedy sa rabovalo. Ale príde na všetko, príde čas a reč.

Robert FICO, predseda Smer - sociálna demokracia
--------------------
No, počúvam.

Mikuláš DZURINDA, predseda vlády SR (SDKÚ)
--------------------
Rabovalo sa vtedy. A platí to, čo povedala pani Beňová, platí to, čo aj vy ste mali vo volebnom programe v roku 2002. Privatizáciu týchto spoločností, aby tam prišiel, ako ona povedala, súkromný manažment. Pán Fico, ja sa nechcem veľmi znížiť do toho, aby som používal také, viete, trošku prisilné slová, ale to som počúval celé leto, keď som s chlapmi napríklad pri pive rozoberal situáciu a keď do mňa šili, používajúc takéto argumenty. Pri pive. Toto som počúval. Ale toto nie je kvalifikované. Pretože firma môže byť stratová, môže byť zisková. Môže byť málo zisková, môže byť veľmi zisková. Pani Oravová, Slovenský plynárenský priemysel v roku 95 - hospodársky výsledok pred zdanením trinásť miliárd, v roku 98 osem miliárd. Za pána Duckého. Z trinásť na osem. A to, že dnes je dvadsaťsedem, to hádam nie je zlé.

Robert FICO, predseda Smer - sociálna demokracia
--------------------
No a poď na rok 99. No?

Mikuláš DZURINDA, predseda vlády SR (SDKÚ)
--------------------
Rok 99...

Robert FICO, predseda Smer - sociálna demokracia
--------------------
No?

Mikuláš DZURINDA, predseda vlády SR (SDKÚ)
--------------------
Z osem... Mám až rok 2004, ale rád...

Robert FICO, predseda Smer - sociálna demokracia
--------------------
Samozrejme. Tam boli tri miliardy, pretože ešte viacej ste rabovali, ako do roku 1998.

Mikuláš DZURINDA, predseda vlády SR (SDKÚ)
--------------------
Alebo to bol dôsledok tých rokov 95 - 98.

Robert FICO, predseda Smer - sociálna demokracia
--------------------
Ale samozrejme.

Mikuláš DZURINDA, predseda vlády SR (SDKÚ)
--------------------
No, rok 1999 môže byť čoho dôsledkom?

Robert FICO, predseda Smer - sociálna demokracia
--------------------
Tie údaje, ktoré tam nemáte, vám úmyselne chýbajú.

Mikuláš DZURINDA, predseda vlády SR (SDKÚ)
--------------------
Ale nie, nie. Verejnosti ich rád dodám. Len sa snažím držať toho princípu a toho jadra, že keď je firma zisková, to neznamená, že nemôže byť dvakrát, trikrát, štyrikrát zisková a to neznamená, že tam je väčší poriadok, to neznamená, že nie je väčšia šanca nenechať sa vytlačiť s energetických magistrál, že železničných magistrál ale naopak, získava ďalšie zákazky mať šancu aj v budúcnosti v tom priestore, ktorý sa stáva, alebo sa už stal veľmi silno konkurencieschopným.

Robert FICO, predseda Smer - sociálna demokracia
--------------------
Chcel by som zareagovať jednou vecou, pretože tu cituje pán predseda vlády z rôznych novín, a podobne. Ja by som chcel zacitovať správu o činnosti Slovenskej informačnej služby. Veľmi krátko. Tri - štyri vety.

Ľuba ORAVOVÁ, moderátorka
--------------------
Skúsme.

Robert FICO, predseda Smer - sociálna demokracia
--------------------
SIS informovala o prípadoch tunelovania strategických energetických podnikov, v ktorých je majoritným vlastníkom štát. Rok 2004. Najmä prostredníctvom nevýhodných zmlúv, išlo o prípad tunelovania železníc. SIS v roku 2004 informovala o tunelovaní pri výstavbe diaľničného tunela. SIS poukazovala na tunelovanie niektorých podnikov v pôsobnosti ministerstva obrany, SDKÚ. V oblasti privatizácie informovala o netransparentnej, nevýhodnej privatizácii viacerých podnikov SAD realizované pod trhovú cenu. Podniky SAD pravdepodobne sprivatizovali firmy prepojené na podsvetie. Správa Slovenskej informačnej služby.

Ľuba ORAVOVÁ, moderátorka
--------------------
Dobre. Nechajme reagovať predsedu vlády.

Robert FICO, predseda Smer - sociálna demokracia
--------------------
Neviem, o čom tu pán predseda rozpráva.

Mikuláš DZURINDA, predseda vlády SR (SDKÚ)
--------------------
O tom, že to veľmi jednoduchým až primitívnym spôsobom zneužívaš.

Robert FICO, predseda Smer - sociálna demokracia
--------------------
To je správa Slovenskej informačnej služby.

Mikuláš DZURINDA, predseda vlády SR (SDKÚ)
--------------------
Ale veď ja nehovorím, že nie je. Pán poslanec, ja nehovorím, že nie je.

Robert FICO, predseda Smer - sociálna demokracia
--------------------
Ja citujem, ja citujem inštitúciu, ktorá má miliardový rozpočet, ktorá má tisícky pracovníkov.

Mikuláš DZURINDA, predseda vlády SR (SDKÚ)
--------------------
Ale tentokrát ty nechaj dohovoriť mňa.

Robert FICO, predseda Smer - sociálna demokracia
--------------------
Nech sa páči.

Mikuláš DZURINDA, predseda vlády SR (SDKÚ)
--------------------
Čo som ja spochybnil jedným slovom pravdivosť tejto správy?

Robert FICO, predseda Smer - sociálna demokracia
--------------------
Áno, že to primitívne zneužívam, bolo povedané.

Mikuláš DZURINDA, predseda vlády SR (SDKÚ)
--------------------
Tak, tak. Ale nie, že správa je nepravdivá. Len ty tu opäť takým krčmovým spôsobom zneužívaš. Bol si sa opýtať na polícii, ako pokročila pri skúmaní všetkých týchto podozrení?

Ľuba ORAVOVÁ, moderátorka
--------------------
Boli ste, pán Fico?

Robert FICO, predseda Smer - sociálna demokracia
--------------------
Niekoľkokrát. Nič sa neposunulo, nikto nebol vyšetrený.

Mikuláš DZURINDA, predseda vlády SR (SDKÚ)
--------------------
No, ale ja neriadim políciu.

Robert FICO, predseda Smer - sociálna demokracia
--------------------
Ani nikto nebol stíhaný.

Mikuláš DZURINDA, predseda vlády SR (SDKÚ)
--------------------
Pán Fico, ja neriadim políciu. Dokonca, ani minister vnútra nepochádza z mojej politickej strany. Čo týmto chceš povedať?

Robert FICO, predseda Smer - sociálna demokracia
--------------------
Chcem tým povedať...

Mikuláš DZURINDA, predseda vlády SR (SDKÚ)
--------------------
Ale Slovenská informačná služba je predsa inštitúcia, ktorá narába z rôznych zdrojov, ktorej neraz niekto niečo aj podhodí. Keď sú rôzne súťaže a v súťaži je niekto úspešný, tak tomu neúspešnému sa to nemusí páčiť. Nechcem ani podceňovať, ani relativizovať. Ale neexistuje v tomto štáte štátny funkcionár, ktorému by som ja bránil, aby vyšetroval podozrenia. Naopak. Zo všetkých síl vždy nabádam a budem nabádať, aby všetky takéto podozrenia orgány, v tomto štáte na to ustanovené, tak ako v ktoromkoľvek inom demokratickom štáte, aby šetrili. Prečo ty z toho robíš takú primitívnu demagógiu? Kto bráni prokuratúre? Kto bráni polícii? Kto bráni súdom? Veď máme pluralitný, nezávislý štát. Ja nie som Lukašenko, pán poslanec. Nech orgány v tomto štáte konajú. Ale Slovenská informačná služba je od toho informačná služba, že oznamuje aj indície, že oznamuje aj klebety, že oznamuje aj anonymy, ale orgány činné v trestnom konaní sú jediné na to - ani ty nie, ani ja nie - aby dávali odpovede, či sa to vlastne stalo a ako sa to stalo.

Robert FICO, predseda Smer - sociálna demokracia
--------------------
Slovenská informačná služba nie je spolok ručných prác. Je to naozaj inštitúcia, ktorá má miliardový rozpočet, niekoľko tisíc zamestnancov a špecializuje sa na zber informácií práve o ekonomickej kriminalite. Nemôže si dovoliť Slovenská informačná služba do správy, ktorá je predmetom rokovania vlády Slovenskej republiky, uverejniť informácie, ktoré by boli klebety.

Mikuláš DZURINDA, predseda vlády SR (SDKÚ)
--------------------
Prečo nie?

Robert FICO, predseda Smer - sociálna demokracia
--------------------
To ja naozaj odmietam, že aby klebeta bola uverejnená, že SIS informovala o prípadoch tunelovania strategických podnikov s majetkovou účasťou štátu. Podstata nášho rozporu, pokiaľ ide o privatizáciu, spočíva v tom, že táto vláda vycicala tie štátne podniky ako sa len dalo a keď už zistila, že to ďalej nejde, tak teraz sa púšťa cestou ich privatizácie. A preto aj tak dôrazne teraz, za cenu rôznych podozrivých zmlúv s nezávislými poslancami táto vláda sa snaží tú moc udržať. Pretože vedia, že to im už nebude umožnené. A viete, ten argument, ktorý rád počujem, že preto to treba privatizovať, lebo sa to rozkráda a rozoberá... veď však to, preboha, ovládate. Veď tam máte ministrov, máte tam úradníkov a ďalších.

Mikuláš DZURINDA, predseda vlády SR (SDKÚ)
--------------------
/smiech/ Ale práve, že sme tomu zamedzili.

Robert FICO, predseda Smer - sociálna demokracia
--------------------
Čomu ste zamedzili, keď to píše SIS v jednom kuse?

Mikuláš DZURINDA, predseda vlády SR (SDKÚ)
--------------------
Aby sa rodili noví flašíkovci, aby sa to takto rozoberalo. A my sme privodili, pán poslanec, že v roku 98, keď som sa stal premiérom, bol hrubý zisk SPP osem miliárd, vlani bol dvadsaťsedem miliárd slovenských korún. Omnoho väčšie dane do štátneho rozpočtu. Vieš, koľko bol odvod do štátneho rozpočtu?

Robert FICO, predseda Smer - sociálna demokracia
--------------------
Ja poviem iné čísla.

Mikuláš DZURINDA, predseda vlády SR (SDKÚ)
--------------------
Mnohonásobne vyšší. Preto máme viacej na platy učiteľov, preto sme mohli zvýšiť razantnejšie dôchodky tým, ktorí odchádzajú do dôchodku od prvého prvý 2004, preto táto ekonomika je naštartovaná dobre. Preto sme už nemuseli prijímať a nikdy nebudem prijímať balíčky opatrení, pokiaľ sa nevydáme takouto cestou, takouto cestou, ktorú hlása internet politickej strany Smer, internetová stránka. Pokiaľ sa nevydáme touto cestou, tak už nikdy balíčky nebudú musieť byť, tieto firmy budú fungovať dobre. A ty dobre vieš, že sme to mali v našich volebných programoch, vo vládnych programoch. Časť sme napĺňali spolu so Stranou demokratickej ľavice v rokoch 98 až 2002 a časť napĺňame teraz.

Ľuba ORAVOVÁ, moderátorka
--------------------
Dobre. Pán premiér, aby som mohla... Možno položí otázku pán Fico.

Robert FICO, predseda Smer - sociálna demokracia
--------------------
Toto tu počúvam, toto tu počúvam už siedmy rok, že nebude treba už žiadne balíčky, ...

Ľuba ORAVOVÁ, moderátorka
--------------------
To som sa práve chcela spýtať.

Robert FICO, predseda Smer - sociálna demokracia
--------------------
... že nebude treba už nič urobiť. Ale povedzme aj písmeno B. Predložili sme evidentné dôkazy o tom, akým spôsobom sa dnes dokonca tuneluje SPP napriek tomu, že sú tam noví vlastníci Ruhrgaz, Gaz de France v podobe akýchsi zmlúv o výkone poradenstva, kde desiatky miliónov korún sa pravidelne...

Ľuba ORAVOVÁ, moderátorka
--------------------
Skúsme to skrátiť.

Ľuba ORAVOVÁ, moderátorka
--------------------
Ja len chcem poukázať na to, že ...

Ľuba ORAVOVÁ, moderátorka
--------------------
Skúsme to skrátiť. Máme už len niekoľko minút a chcem sa ešte dostať k tým balíčkom.

Robert FICO, predseda Smer - sociálna demokracia
--------------------
... ani len to, že to predali za pár korún ešte neznamená, že tieto firmy dnes vedia ustrážiť veci. My sme za riadny manažment, za to, aby štát tieto firmy mal pod kontrolou. Pokiaľ ide, pokiaľ ide...

Mikuláš DZURINDA, predseda vlády SR (SDKÚ)
--------------------
A komu ste to hovorili?

Robert FICO, predseda Smer - sociálna demokracia
--------------------
Ale veď sme to oficiálne... Pán predseda vlády, možno, že keby si bol počul aj návrh na vyslovenie tvojej nedôvery v parlamente, tak tam sme presne o týchto zmluvách hovorili a ukazovali konkrétne zmluvy s konkrétnymi číslami, koľko sa platilo.

Mikuláš DZURINDA, predseda vlády SR (SDKÚ)
--------------------
Samé nezmysly.

Robert FICO, predseda Smer - sociálna demokracia
--------------------
Pokiaľ, ide, pokiaľ...

Mikuláš DZURINDA, predseda vlády SR (SDKÚ)
--------------------
Samé nezmysly.

Robert FICO, predseda Smer - sociálna demokracia
--------------------
Pokiaľ ide o poskytovanie poradenských služieb, stojím si za tým, že SPP dnes vypláca Ruhrgazu a Gaz de France desiatky miliónov korún za poskytovanie akýchsi poradenských služieb, ktoré SPP nepotrebuje. Trvám na tom, trvám na tom a bez akýchkoľvek ťažkostí to vieme preukázať, že toto bolo predmetom rokovania aj s manažmentom SPP. Poďme k tým peniazom.

Ľuba ORAVOVÁ, moderátorka
--------------------
Ale nechajme teraz momentálne reagovať.

Mikuláš DZURINDA, predseda vlády SR (SDKÚ)
--------------------
Môžem jednu vetu? Môžem jednu vetu?

Ľuba ORAVOVÁ, moderátorka
--------------------
Nechajme reagovať.

Robert FICO, predseda Smer - sociálna demokracia
--------------------
Nech sa páči.

Mikuláš DZURINDA, predseda vlády SR (SDKÚ)
--------------------
Keď sa deje niečo, čo je v rozpore so zákonom alebo s právom, tak to treba oznámiť orgánom činným ...

Robert FICO, predseda Smer - sociálna demokracia
--------------------
Oznámili sme.

Mikuláš DZURINDA, predseda vlády SR (SDKÚ)
--------------------
... v trestnom konaní.

Ľuba ORAVOVÁ, moderátorka
--------------------
Máte nejaké konkrétne výsledky už?

Robert FICO, predseda Smer - sociálna demokracia
--------------------
Oznámili sme to...

Mikuláš DZURINDA, predseda vlády SR (SDKÚ)
--------------------
Po druhé, je nenormálne, ako spolupracovať s poradenskými firmami? Podľa môjho názoru, tieto manažmenty vedia a súkromné omnoho zodpovednejšie ako štátnom alebo politickými stranami dosadené, čo pani Beňová, samozrejme, veľmi dobre vie a pochopila, na základe toho citátu, ako odlievať povedzme Flašíkovi.

Robert FICO, predseda Smer - sociálna demokracia
--------------------
Ja vôbec nehovorím o poradenských firmách.

Mikuláš DZURINDA, predseda vlády SR (SDKÚ)
--------------------
Odlievať, odlievať stá milióny Flašíkovi bolo charakterné?

Robert FICO, predseda Smer - sociálna demokracia
--------------------
Ja vôbec nehovorím o poradenských firmách. Hovorím o tom, že Ruhrgaz a Gaz de France sám sebe vypláca niekoľko desiatok miliónov korún za to, že vraj poskytuje poradenstvo SPP. Prosím vás, aké SPP potrebuje poradenstvo?

Ľuba ORAVOVÁ, moderátorka
--------------------
Vy ste to už dali na trestné konanie. Máte nejaké konkrétne výsledky?

Robert FICO, predseda Smer - sociálna demokracia
--------------------
Ale samozrejme, že to bolo prezentované. Podali sme presne informácie, protestovali sme na manažmente SPP, priznali všetky čísla, ktoré boli povedané. Je to utekanie a vylievanie peňazí z SPP.

Ľuba ORAVOVÁ, moderátorka
--------------------
A máte už aj nejaké oficiálne stanovisko predbežné?

Robert FICO, predseda Smer - sociálna demokracia
--------------------
Dali sme informácie. Čo ešte viacej máme urobiť? Takisto nekontrolujem prokuratúru, ani nikoho iného.

Ľuba ORAVOVÁ, moderátorka
--------------------
Myslím, či tie orgány činné v trestnom konaní...

Robert FICO, predseda Smer - sociálna demokracia
--------------------
Dali sme všetky informácie, ktoré bolo treba dať.

Mikuláš DZURINDA, predseda vlády SR (SDKÚ)
--------------------
Pani redaktorka, považujem to za nezmyselný krajný populizmus. Na našej úrovni skúmať, ako hospodári podnik? Veď, buď hospodári v súlade so zákonom a keď nehospodári v súlade so zákonom, vieš, čo máš robiť. Veď si vzdelaný právnik.

Robert FICO, predseda Smer - sociálna demokracia
--------------------
Viete, čo je zvláštne? Zvláštne je ešte aj to, že touto témou sa zaoberala vláda Slovenskej republiky. A on sa tu teraz tvári, že o tom absolútne nič nevie. Keď vláda uvažovala, ako znížiť ten objem tých zmlúv, ktoré Gaz de France a Ruhrgaz podpísali a teraz tu bude tvrdiť, že to je nejaký populizmus.

Ľuba ORAVOVÁ, moderátorka
--------------------
Dobre, páni. Poďme...

Mikuláš DZURINDA, predseda vlády SR (SDKÚ)
--------------------
Ale ty hovoríš jeden nezmysel za druhým.

Robert FICO, predseda Smer - sociálna demokracia
--------------------
Ale to je, všetko sedí, čo som teraz povedal.

Mikuláš DZURINDA, predseda vlády SR (SDKÚ)
--------------------
Toto nie je korektné. Ani ľudia tomu nemôžu rozumieť.

Robert FICO, predseda Smer - sociálna demokracia
--------------------
Ale ako nemôžu rozumieť?

Mikuláš DZURINDA, predseda vlády SR (SDKÚ)
--------------------
Vyvolávaš hmlu, maľuješ bubliny.

Robert FICO, predseda Smer - sociálna demokracia
--------------------
Ja som povedal presné údaje.

Mikuláš DZURINDA, predseda vlády SR (SDKÚ)
--------------------
Všetko to je o ničom. Je to rétorika, ktorá nepatrí na takýto stôl.

Robert FICO, predseda Smer - sociálna demokracia
--------------------
Presné údaje som uviedol.

Mikuláš DZURINDA, predseda vlády SR (SDKÚ)
--------------------
Je to taká rétorika, ktorú som počúval naozaj v tých reštauračných zariadeniach, ...

Robert FICO, predseda Smer - sociálna demokracia
--------------------
Uviedol som presné fakty.

Mikuláš DZURINDA, predseda vlády SR (SDKÚ)
--------------------
... ktorými dráždiš ľudí, ...

Ľuba ORAVOVÁ, moderátorka
--------------------
Dobre, páni.

Mikuláš DZURINDA, predseda vlády SR (SDKÚ)
--------------------
... huckáš ich, provokuješ ich, znechucuješ ich. Toto je necharakterné, nevkusné, nevkusné.

Ľuba ORAVOVÁ, moderátorka
--------------------
Dobre, páni. Asi to necháme na orgány činné v trestnom konaní v danom prípade, ale poďme, ...

Mikuláš DZURINDA, predseda vlády SR (SDKÚ)
--------------------
Nevkusné.

Ľuba ORAVOVÁ, moderátorka
--------------------
... máme už iba niekoľko minút, predseda len otvorím tú tému. Skúsme byť možno veľmi struční, lebo to určite ľudí bude zaujímať. Pán Dzurinda, vy ste už avízovali, že chcete meniť reformy, respektíve ich dolaďovať, tie reformy, ktoré súčasná vláda schválila. Skúste možno veľmi konkrétne, na konkrétnom príklade povedať, ako sa tie reformy doladia, či to sa bude týkať tých konkrétnych dopadov a či ich skutočne občania aj pocítia.

Mikuláš DZURINDA, predseda vlády SR (SDKÚ)
--------------------
Áno. Pokúsim sa byť veľmi stručný. Možno to pravé slovo je "vylepšiť". Prirovnal by som to ku kolaudácii domu, novému domu, ktorý sa postaví, vybaví a samozrejme, že potom sa skolauduje a...

Ľuba ORAVOVÁ, moderátorka
--------------------
Skúsme konkrétne možno.

Mikuláš DZURINDA, predseda vlády SR (SDKÚ)
--------------------
Poviem jedna, dve, tri, štyri veci. Po prvé, premýšľame o tom... Niektoré veci sme už urobili. Urobili sme to, že napríklad sme zvýšili príspevky na aktivačné práce z tisícpäťsto na tisícsedemsto korún. Tam, kde nepotrebujeme parlament, to je nariadenie vlády. Urobili sme teraz to, že v zákone sme kompenzovali zvýšené ceny energií tým, ktorí to najviac potrebujú - občanom so zdravotným postihnutím. Pridali sme príspevky na bývanie. Zhodou okolností zákony, za ktoré pán Fico ani sa neprezentoval, ani nehlasoval.

Robert FICO, predseda Smer - sociálna demokracia
--------------------
Hlasovali sme celá opozícia. Neklamte, pán predseda vlády.

Mikuláš DZURINDA, predseda vlády SR (SDKÚ)
--------------------
No, poskytnem...

Robert FICO, predseda Smer - sociálna demokracia
--------------------
Všetci sme hlasovali za tieto sociálne zákony. Nech sa páči, poskytnite dôkazy.

Mikuláš DZURINDA, predseda vlády SR (SDKÚ)
--------------------
Poskytnem zajtra výpisy médiám.

Robert FICO, predseda Smer - sociálna demokracia
--------------------
Nech sa páči.

Mikuláš DZURINDA, predseda vlády SR (SDKÚ)
--------------------
Po druhé, to, čo ešte máme pripravené a budeme realizovať, dáme verejnosti v priebehu niekoľkých dní na vedomie, sme pozbierali tie podnety z leta. Ja uvediem len niektoré z momentov, ktoré sa mi tak osobne pozdávajú.

Ľuba ORAVOVÁ, moderátorka
--------------------
Konkrétne a veľmi krátko.

Mikuláš DZURINDA, predseda vlády SR (SDKÚ)
--------------------
Tak, po prvé, napríklad chceme, aby stravu za korunu a učebné pomôcky zadarmo dostávali školách nielen deti rodičov, ktoré poberajú príspevky v hmotnej núdzi, ale ktoré pochádzajú aj z rodín sociálne najslabších. Po druhé, chceme zásadnejším spôsobom garantovať vklady občanov do dôchodkového sporenia. Po tretie, chceme významným spôsobom pomôcť živnostníkom. Máme pripravené dva návrhy. Prvý, ktorým podstatne znížime byrokraciu, ktorá je stále vysoká, keď chcú napríklad zamestnať pracovníka.

Ľuba ORAVOVÁ, moderátorka
--------------------
Dobre.

Mikuláš DZURINDA, predseda vlády SR (SDKÚ)
--------------------
Ale zvažujeme aj udeľovanie príspevkov nielen nezamestnaným, ktorí sa postavia na vlastné nohy, ale aj živnostníkom, ktorí týchto nezamestnaných zamestnajú, a to diferencovane podľa regiónov, podľa toho, kde je aká nezamestnanosť.

Ľuba ORAVOVÁ, moderátorka
--------------------
Takže je toho asi viacero.

Mikuláš DZURINDA, predseda vlády SR (SDKÚ)
--------------------
Som uviedol štyri a naozaj si myslím, že toho bude ešte aj viac.

Ľuba ORAVOVÁ, moderátorka
--------------------
Dobre. Pán Fico, vy tvrdíte, že práve tá snaha dolaďovať tie reformy alebo zjemňovať, svedčí o tom, že tie reformy neboli dostatočne pripravené. Prečo to naďalej tvrdíte? Prípadne, podporíte tie návrhy, ktoré...

Robert FICO, predseda Smer - sociálna demokracia
--------------------
Uviedol som dva dôvody, prečo si myslíme, že predčasné voľby treba. Prvý dôvod sme prebrali. Druhý dôvod je výsledky tejto krajne pravicovej vlády. Po prvé, chcem povedať, že reálna mzda, pán predseda, a to je oficiálne Štatistický úrad, za sedem rokov vášho vládnutia, to znamená k septembru - októbru minulého roka, klesla na Slovensku mínus nula celá šesť percenta. Za sedem rokov. To je výsledok vášho vládnutia. Takže vaše dvojnásobné platy sú v lufte. Druhý údaj, ktorý chcem uviesť, je, že na Slovensku je najväčšia chudoba v Európskej únii, v porovnaní s Českou republikou, kde sú ľudia najmenej ohrození chudobou. Tretí údaj, ktorý by som chcel uviesť je, že v roku 1998 preberala táto vláda krajinu so zadĺženosťou okolo stosedemdesiat miliárd korún, dnes je táto zadĺženosť okolo šesťsto miliárd korún, plus k tomu treba ešte dať tristopäťdesiat miliárd korún, ktoré za privatizáciu dostali, len nevieme, kde je. No a teraz poviem aj ja niektoré návrhy, ak dovolíte.

Ľuba ORAVOVÁ, moderátorka
--------------------
Povedzte. Buďme struční. Máme už iba niekoľko minút. Dobre?

Robert FICO, predseda Smer - sociálna demokracia
--------------------
Áno. Však takisto chcem hovoriť, ako pán predseda vlády. Pokiaľ ide o naše návrhy, my si myslíme, že je medzi nami podstatný rozdiel v tom, že my chceme hospodársky rast krajiny, ktorý maximálne podporujeme, rozdeľovať podstatne spravodlivejšie, aby z neho úžitok nemalo iba horných desaťtisíc. Toto je politika pána Dzurindu. Horných desaťtisíc, všetci ostatní sú absolútne nezaujímaví. V čom je napríklad rozdiel. Na jednej strane zaviedli devätnásťpercentnú DPH, to znamená zdraženie, zdraženie potravín, liekov, všetkého, lebo vtedy tá sadzba bola podstatne nižšia. A na druhej strane, tá istá vláda odpustila daň z dividend, ktorá predstavuje niekoľko desať miliárd korún, najbohatším spoločnostiam. Čiže, tí, čo majú málo, na tých prenáša táto vláda ešte viacej. Tí, čo majú strašne, strašne veľa, tak tým odpúšťa táto vláda a vyzerá to naozaj, že tie rozdiely medzi verejnosťou sa naďalej veľmi rozširujú.

Mikuláš DZURINDA, predseda vlády SR (SDKÚ)
--------------------
A teraz ja. Teraz zase ja.

Robert FICO, predseda Smer - sociálna demokracia
--------------------
Dokončím ešte ja, pretože ja som...

Mikuláš DZURINDA, predseda vlády SR (SDKÚ)
--------------------
Už dlho hovoríš.

Robert FICO, predseda Smer - sociálna demokracia
--------------------
Takisto presne ako predseda vlády.

Ľuba ORAVOVÁ, moderátorka
--------------------
Pán Fico, posledná veta vás poprosím. Skutočne, poslednú vetu.

Robert FICO, predseda Smer - sociálna demokracia
--------------------
Reformy, ktoré táto vláda urobila, sú pokusy na ľuďoch.

Ľuba ORAVOVÁ, moderátorka
--------------------
Dobre.

Robert FICO, predseda Smer - sociálna demokracia
--------------------
Pokusy, ktoré dokonca odmietli...

Mikuláš DZURINDA, predseda vlády SR (SDKÚ)
--------------------
Aj jaj, jaj, jaj. 

Robert FICO, predseda Smer - sociálna demokracia
--------------------
Pokusy, ktoré odmietli aj v Nemecku, pretože napríklad rovná daň bola predmetom veľkej diskusie. Ukázala sa...

Mikuláš DZURINDA, predseda vlády SR (SDKÚ)
--------------------
Pani redaktorka.

Ľuba ORAVOVÁ, moderátorka
--------------------
Dobre. Dobre, pán Fico, okej. Pán premiér, reagujte.

Robert FICO, predseda Smer - sociálna demokracia
--------------------
Budem chcieť reagovať ja potom, je mi veľmi ľúto.

Mikuláš DZURINDA, predseda vlády SR (SDKÚ)
--------------------
Pán Fico podpísal politiku krajne pravicovej vlády a predstavil nám demagógiu lukašenkovskej komunistickej ľavice. Za všetky príklad uvediem jeden jediný, lebo sú tam sekundy. Pán poslanec, ponúkam ti verejnú stávku. Za mojich dvoch vlád k dnešnému dňu reálne mzdy narástli.

Robert FICO, predseda Smer - sociálna demokracia
--------------------
Ja hovorím, za sedem rokov vládnutia bol výsledok mínus nula celá šesť percenta.

Mikuláš DZURINDA, predseda vlády SR (SDKÚ)
--------------------
Za sedem rokov vládnutia, pán Fico hovorí, že bol výsledok mínus, ja hovorím, že plus. Prijímaš verejnú stávku?

Robert FICO, predseda Smer - sociálna demokracia
--------------------
Áno. Za sedem rokov vládnutia mínus nula celá šesť percenta.

Mikuláš DZURINDA, predseda vlády SR (SDKÚ)
--------------------
Za sedem rokov vládnutia, pán Fico hovorí mínus, ja hovorím plus.

Robert FICO, predseda Smer - sociálna demokracia
--------------------
Áno.

Ľuba ORAVOVÁ, moderátorka
--------------------
Stávka platí.

Mikuláš DZURINDA, predseda vlády SR (SDKÚ)
--------------------
Uzavreli sme verejnú stávku.

Ľuba ORAVOVÁ, moderátorka
--------------------
Dobre.

Robert FICO, predseda Smer - sociálna demokracia
--------------------
Bez problémov.

Ľuba ORAVOVÁ, moderátorka
--------------------
Dobre, páni. Možno touto stávkou by sme ukončili aj túto dnešnú diskusiu, ale ešte vás poprosím jednu otázku. Skúste povedať "áno" alebo "nie". Dohoda? Môže byť aj toto stávka svojim spôsobom.

Mikuláš DZURINDA, predseda vlády SR (SDKÚ)
--------------------
Keď budeme takto odpovedať?

Ľuba ORAVOVÁ, moderátorka
--------------------
Keď budete odpovedať "áno" alebo "nie". Poprosím vás veľmi krátko. Vieme, že predstavujete rozličné prúdy. Vidíme situáciu, aká je napríklad v Nemecku, bude sa, tie výsledky sú veľmi tesné tých dvoch prúdov. Vy dvaja by ste si vedeli predstaviť, že by ste sa ocitli v podobnej situácii, vedeli by ste si predstaviť zasadnúť za spoločný stôl a prípadne pred vytvorením novej vlády o tom rokovať? Pán Fico, "áno" alebo "nie"?

Robert FICO, predseda Smer - sociálna demokracia
--------------------
Smer nebude dávať žiadne vyhlásenia o povolebnej spolupráci. To je naše oficiálne stanovisko.

Ľuba ORAVOVÁ, moderátorka
--------------------
Pán Dzurinda.

Mikuláš DZURINDA, predseda vlády SR (SDKÚ)
--------------------
To bolo viac ako jedno slovo.

Ľuba ORAVOVÁ, moderátorka
--------------------
Pán Dzurinda.

Mikuláš DZURINDA, predseda vlády SR (SDKÚ)
--------------------
Neviem si predstaviť. Neviem si predstaviť, keď pán Fico neodpovedá na konkrétne veci, keď ponúka deštrukciu. Nemá žiadny program, len deštrukciu, nemá odborníkov, on chce garantovať svetové ceny plynu hedžovaním.

Ľuba ORAVOVÁ, moderátorka
--------------------
To bolo viac, pán premiér. "Áno" alebo "nie"?

Mikuláš DZURINDA, predseda vlády SR (SDKÚ)
--------------------
Dnes si to neviem predstaviť.

Robert FICO, predseda Smer - sociálna demokracia
--------------------
Odmietam všetky tieto výkriky, pretože vy máte napríklad...

Ľuba ORAVOVÁ, moderátorka
--------------------
Dobre, dobre. V tejto chvíli...

Robert FICO, predseda Smer - sociálna demokracia
--------------------
Musím to dokončiť. Nehnevajte. Tu je jednoducho čosi ...

Ľuba ORAVOVÁ, moderátorka
--------------------
Sľúbili ste mi.

Robert FICO, predseda Smer - sociálna demokracia
--------------------
... o odborníkoch, ale nemôžem na to nereagovať.

Ľuba ORAVOVÁ, moderátorka
--------------------
Jedna veta. Jedna veta. Jedna veta, pán Fico.

Robert FICO, predseda Smer - sociálna demokracia
--------------------
To nie je problém. Minister Mikloš povedal, že minister nemusí byť odborník a typickým príkladom je nominácia pána Malchárka, takže...

Ľuba ORAVOVÁ, moderátorka
--------------------
Takže nie.

Robert FICO, predseda Smer - sociálna demokracia
--------------------
Neviete nič o pozadí strany Smer, o tom, ako sa pripravujeme.

Mikuláš DZURINDA, predseda vlády SR (SDKÚ)
--------------------
Ako sa hedžuje.

Robert FICO, predseda Smer - sociálna demokracia
--------------------
Ja osobne sám, ako aj celá strana, robíme všetko preto, všetko preto, aby to bola sociálno-demokratická...

Mikuláš DZURINDA, predseda vlády SR (SDKÚ)
--------------------
Tvoj tieňový minister hospodárstva postavil...

Ľuba ORAVOVÁ, moderátorka
--------------------
Aj tá dnešná diskusia...

Robert FICO, predseda Smer - sociálna demokracia
--------------------
Hedžing je...

Mikuláš DZURINDA, predseda vlády SR (SDKÚ)
--------------------
Budete garantovať svetové ceny plynu.

Ľuba ORAVOVÁ, moderátorka
--------------------
Páni, myslím, že ma už nerešpektujete. V tejto chvíli končím diskusiu. Vám vážení diváci ďakujem za pozornosť a ešte dodám, že na budúci týždeň sa stretnete s kolegom Branislavom Závodským. V tejto chvíli ďakujem za pozornosť. Prajem vám krásnu nedeľu a prajem krásnu nedeľu aj politikom. Dovidenia.

Mikuláš DZURINDA, predseda vlády SR (SDKÚ)
--------------------
Pripájam sa.

Robert FICO, predseda Smer - sociálna demokracia
--------------------
Dovidenia. Všetko dobré.

20.11.2005
13:00 Na telo
Aktuálne politické témy s premiérom Mikulášom Dzurindom
20.11.2005    TV Markíza    str. 01   13:00 Na telo
            
Zlatica PUŠKÁROVÁ, moderátorka
--------------------
Dobrý deň!
Podozrenia o údajnom kupovaní poslancov, špekulácie okolo tajnej služby a tiež pôsobenie v SDKÚ na politickej scéne. Toto sú len niektoré z tém dnešnej relácie a tu je hosť - podpredseda, respektívne predseda SDKÚ a predseda vlády zároveň Mikuláš Dzurinda.
Prajem dobrý deň. Vidíte, už som vás trošku pripravila o funkciu, pán premiér.

Mikuláš DZURINDA, predseda vlády (SDKÚ)
--------------------
S tou SIS-kou nejako každý spolupracuje. Dobrý deň.

Zlatica PUŠKÁROVÁ, moderátorka
--------------------
Takže, poďme rovno na vec. Začnime práve pozíciou SDKÚ na politickej scéne. V týchto dňoch vyšli tri prieskumy z tromi rôznymi výsledkami - šesť celé tri, osem celé dva a osem celé tri. Ste spokojný, sklamaný, znepokojený?

Mikuláš DZURINDA, predseda vlády (SDKÚ)
--------------------
Motivovaný a stimulovaný. Musíme ešte viacej pracovať ako doposiaľ, aj keď v zásade tie prieskumy sú na približne rovnakej úrovni, ako povedzme pred štyrmi rokmi. Ale je to dobrý dôvod, aby sme boli ešte aktívnejší, pracovitejší a v konečnom dôsledku ale najmä, aby výsledky, ktoré budeme občanom prezentovať, sami občania lepšie cítili na svojej skúsenosti ako doposiaľ.

Zlatica PUŠKÁROVÁ, moderátorka
--------------------
Čiže nie je to pre vás ešte také to pravé orechové, nie ste s tými výsledkami takpovediac spokojný. Mohli by byť podľa vás aj lepšie.

Mikuláš DZURINDA, predseda vlády (SDKÚ)
--------------------
Každá vláda, aj tá, ktorá sa chce ešte uchádzať o dôveru občanov, nerobí opatrenia reformy a každodennú prácu kvôli prieskumom verejnej mienky, ale kvôli...

Zlatica PUŠKÁROVÁ, moderátorka
--------------------
Iste, ale nie sú vám ľahostajné, predpokladám.

Mikuláš DZURINDA, predseda vlády (SDKÚ)
--------------------
Ale veď nehovorím. Práve naopak, som povedal, že to je dobrý dôvod, aby sme boli ešte jasnejší, pracovitejší, aby sme ešte viacej chodili za ľuďmi, aby sme ešte viac a intenzívnejšie komunikovali. Ale v konečnom dôsledku pre vládu budú rozhodovať výsledky a bude rozhodovať to, ako tie výsledky občania zhodnotia v samotných parlamentných voľbách.

Zlatica PUŠKÁROVÁ, moderátorka
--------------------
Iste, dostaneme sa k tomu aj neskôr. Predsa len, v jednom z tých prieskumov, v prieskume MVK prvýkrát Slobodné fórum predbehlo so siedmimi percentami SDKÚ. Hovorí sa dlhodobejšie, že tie vzťahy medzi vami sú takpovediac na bode mrazu. Údajne pani Martináková vyhlásila, že ju ani nezdravíte, keď sa stretnete. Stále to beriete ako istú zradu ten ich odchod z SDKÚ?

Mikuláš DZURINDA, predseda vlády (SDKÚ)
--------------------
Myslím, že tak ako ste popísali situáciu, že ste jej dali význam, ktorý tento význam situácia zďaleka nemá.

Zlatica PUŠKÁROVÁ, moderátorka
--------------------
Čiže nie sú podľa vás na bode mrazu tie vzťahy?

Mikuláš DZURINDA, predseda vlády (SDKÚ)
--------------------
Viete čo, pani Martináková sa rozhodla, rozhodla sa v súlade s právom. Prečo by som sa tomu mal venovať? Mám dosť svojej práce, máme ešte aj kopu práce pred sebou. Mne záleží na tom, aby Slovensko sa mohlo tešiť aj po ďalších parlamentných voľbách politickej kontinuite, a tému, ktorú ste otvorili, vlastne ja tej v téme nežijem.

Zlatica PUŠKÁROVÁ, moderátorka
--------------------
Iste. Napriek tomu Slobodné fórum už má sedem percent, stáva sa relevantným politickým subjektom. Boli to v minulosti vaši spojenci a len kvôli kauze skupinka, na ktorú si určite dobre spomínate, jednoducho sa oslabilo SDKÚ a práve kvôli tomu sa možno teraz trápite, napríklad aj s menšinovou vládou. Čiže, nemyslíte si, že to bola chyba práve v tom období aj s kauzou skupinkou, aj to, čo nasledovalo po nej?

Mikuláš DZURINDA, predseda vlády (SDKÚ)
--------------------
Kto to odmeria? Kto to dnes odmeria po čase? Mne vnútorný pocit hovorí, že som sa správal v súlade s pravidlami. Predsa, keď som potreboval hlas svojho ministra, keď ho trinásť členov prezídia vrátane pani Martinákovej zaviazalo, aby mi ten hlas vo vláde dal, v každej civilizovanej krajine, v každej na celej zemeguli sa to rieši takto. Čo keby...

Zlatica PUŠKÁROVÁ, moderátorka
--------------------
Dobre. Mal svoj názor a prejavil ho jednoducho.

Mikuláš DZURINDA, predseda vlády (SDKÚ)
--------------------
Ale ten mu nikto nebral.

Zlatica PUŠKÁROVÁ, moderátorka
--------------------
Iste, ale čo nasledovalo, pán premiér, vás určite neteší. Nebola to chyba?

Mikuláš DZURINDA, predseda vlády (SDKÚ)
--------------------
Opakujem ešte raz. Kto dá exaktnú odpoveď na túto otázku? Čo keď vám na to odpoviem, že moje vnútorné presvedčenie je také, že keby som vtedy ukázal slabosť, neprincipiálnosť, keby som sa nedržal pravidiel, dnes je celkom možné, že by bolo dávno po vláde, že by sme mali predčasné voľby. To je moje presvedčenie, môj pocit. Nič iné som neurobil, len to, že som žiadal poriadok, dodržiavanie základných demokratických pravidiel, ktoré platia na celej zemeguli a v celom svete.

Zlatica PUŠKÁROVÁ, moderátorka
--------------------
Dobre. Teraz s odstupom času, keď sa na to pozriete, naozaj aj vtedy Generálna prokuratúra vyhlásila tú skupinku za neexistujúcu, všetky tie komplikácie, ktoré následne prišli, aj to, že momentálne ste závislí od nezávislých poslancov, vy tiež ste odkázali aj Robertovi Ficovi, že si nevie uznať istú chybu, vy, naopak, ste si pred voľbami 2002 aj isté chyby priznať vedeli... Beriete toto ako chybu vášho druhého funkčného obdobia?

Mikuláš DZURINDA, predseda vlády (SDKÚ)
--------------------
Ja som veľakrát povedal, že nie som bez chýb.

Zlatica PUŠKÁROVÁ, moderátorka
--------------------
Preto som to aj povedala.

Mikuláš DZURINDA, predseda vlády (SDKÚ)
--------------------
Každý ich máme. Ale prípad, ktorý ste otvorili, určite za chybu nepovažujem. Práve naopak. Pozrite sa, ako sa správal o niekoľko mesiacov po mne minister vnútra. Odvolal vysokého policajného dôstojníka presne kvôli tým istým dôvodom...

Zlatica PUŠKÁROVÁ, moderátorka
--------------------
Dobre. Ste tu vy, takže diskutujme o vás. Iste, on nemôže sa brániť, ani jeden ani druhý.

Mikuláš DZURINDA, predseda vlády (SDKÚ)
--------------------
Ale pýtate sa ma na pána Šimka, pýtate sa ma na pani Martinákovú a zrazu vám prekáža, keď vám exaktne odpovedám na vašu otázku. Vývoj dal mi úplne za pravdu. Ja som dospel k záveru, že mojou mravnou ale i zákonnou povinnosťou, aby istý pán nevykonával funkciu vysokého štátneho úradníka, pretože sa jej spreneveril. Nič iné v tom nebolo. To, že som mal isté informácie, ktoré som bol povinný dať orgánom činným v trestnom konaní, bola pravda, tak som učinil. Ja som to nebubnoval.

Zlatica PUŠKÁROVÁ, moderátorka
--------------------
Iste, ale orgány činné v trestnom konaní to vyhodnotili, že nič také neexistuje.

Mikuláš DZURINDA, predseda vlády (SDKÚ)
--------------------
Ale to je ich problém. Ale ja som urobil zákonu aj etike za dosť. A že to privodilo následne to, čo ste povedali, že pán Šimko odišiel a po ňom niektorí ďalší, to sa v politike stáva. Ale...

Zlatica PUŠKÁROVÁ, moderátorka
--------------------
Samozrejme. Len ste si vygenerovali aj politického partnera a súpera respektívne v podobe Slobodného fóra.

Mikuláš DZURINDA, predseda vlády (SDKÚ)
--------------------
To takto v politike býva. Veď sa obzrite iba za slovenskou históriou, pozrite sa do zahraničia ako to býva. Strany vznikajú, strany zanikajú, strany sa oslabujú, strany sa posilňujú... Takto to v našej brandži jednoducho chodí. Ale ak by som...

Zlatica PUŠKÁROVÁ, moderátorka
--------------------
Takže ste s tým zmierený.

Mikuláš DZURINDA, predseda vlády (SDKÚ)
--------------------
Ale zmierený... Ja som konal principiálne správne a dokonca vnútorný hlas, aj istá politická skúsenosť, mi celkom jednoznačne hovoria, že keby som vtedy ukázal takúto slabosť a pán Mojžiš by naďalej chodil medzi Bugárom, Hrušovským, štval by, rozoštvával, ohováral, dávno by bolo po druhej vláde, ktorá vznikla po roku 2002.

Zlatica PUŠKÁROVÁ, moderátorka
--------------------
Áno, to bol taký ten zvláštny argument, a síce že ohováral. Lebo niekomu sa to zdalo naozaj trošku slabý argument na to všetko, čo to prinieslo neskôr. Ale dobre. Ukončíme túto tému v tom, že chybu v tom nevidíte v tom rozhodnutí.

Mikuláš DZURINDA, predseda vlády (SDKÚ)
--------------------
Dôležitá bola pravda a rozhodujúce bolo to, že za chod, činnosť Národného bezpečnostného úradu a za správanie jeho šéfa nesie zodpovednosť vláda Slovenskej republiky, ktorej som premiérom. Ja som nikdy netúžil po nestabilite. Vždy som bol zdržanlivý, vedel som si zahryznúť do jazyka, zniesol som hlasovanie predsedu parlamentu, predsedu koaličnej vlády za moje odvolanie...

Zlatica PUŠKÁROVÁ, moderátorka
--------------------
Možno ste vtedy nemali ani na výber, čo by ste nakoniec aj urobili, keď ste si chceli udržať vládu.

Mikuláš DZURINDA, predseda vlády (SDKÚ)
--------------------
Ale všetko sa dá, viete, nájsť ako protiargument. Len chcem teda ukázať, že nemám problém ani zniesť, nemám problém si priznať chybu, ale princípov a zásad som sa vždy držal. A možno aj preto a ja si myslím, že možno najmä práve preto Slovensko má vyše sedem rokov stabilnú vládu, všade v okolí sa striedajú...

Zlatica PUŠKÁROVÁ, moderátorka
--------------------
Iste. Len za akú cenu? A dostaneme sa aj k tým podozreniam kupovania poslancov, pán premiér.

Mikuláš DZURINDA, predseda vlády (SDKÚ)
--------------------
Za takú cenu, že máme najrýchlejší hospodársky rast zo všetkých krajín regiónu. Za takú cenu, že tretí kvartál ukázal, že máme šesť celé dve desatiny rast ekonomiky, pritom znižujeme deficit verejných financií, klesá inflácia, rastú reálne mzdy - vďaka sedemročnej stabilite tejto krajiny.

Zlatica PUŠKÁROVÁ, moderátorka
--------------------
To je síce pravda, ale zase oponenti a napríklad aj v stanovisku Konferencie biskupov Slovenska sa uvádza, že bohatí sú ešte bohatší a chudobní ešte chudobnejší, čiže nie je to len taký jednostranný pohľad na vec. Mnohí ľudia vám možno tak priamo alebo nepriamo odkazujú, že jednoducho z čísla sa nenajedia. A nakoniec aj v tom manuály, ktorý ste si u Svetovej banky sa hovorí, že podpora reforiem klesá aj vo verejnosti. V čom je teda problém? Neviete to odkomunikovať? Alebo jednoducho nie sú tie výsledky reforiem také, že ľudia to skutočne môžu pocítiť vo svojich peňaženkách, napríklad zjednoduším to takto?

Mikuláš DZURINDA, predseda vlády (SDKÚ)
--------------------
Ale cítia. Najmä tí, ktorí sú aktívni, ktorí sú pracovití, ktorí nečakajú, ale využívajú príležitostí...

Zlatica PUŠKÁROVÁ, moderátorka
--------------------
Tak, mnohí chcú pracovať a nemajú kde, pán premiér.

Mikuláš DZURINDA, predseda vlády (SDKÚ)
--------------------
Ale zamestnanosť narastá, pani redaktorka. Klesá...

Zlatica PUŠKÁROVÁ, moderátorka
--------------------
Nie dramatickým tempom.

Mikuláš DZURINDA, predseda vlády (SDKÚ)
--------------------
No vidíte, na všetko sa dá... Možno by ste to vedeli zabezpečiť rýchlejšie a lepšie, ale kľúčové sú trendy. A ja si dovolím dnes povedať jednu zásadnú vetu. Všetky ekonomické trendy, vývoj všetkých ukazovateľov na Slovensku je pozitívny. A práve preto je dobré, keď je Slovensko stabilné, práve preto je dobré, že nebudú predčasné voľby, pretože vývoj, ktorý sme začali zaznamenávať najmä od polovice minulého roku, je dlhodobo udržateľný, je dobrý, je pozitívny a ja vďaka tomuto vývoju bude vnímanie reforiem a výsledkov, ktoré sme dosiahli, obyvateľmi lepšie.

Zlatica PUŠKÁROVÁ, moderátorka
--------------------
Dobre. Poďme ešte k úvahám o povolebnej spolupráci. Pôjdem k Robertovi Ficovi. Zdá sa, že skutočne šéf Smeru je váš nielen programový, ale zdá, že už aj osudný nepriateľ. Vy ste dokonca povedali, že šíri zlo a nenávisť. Myslím, že to bolo tento týždeň vo štvrtok. Nie je to, predsa len, pán premiér, už trošku silná káva? Navyše, vy ste naozaj politik istého rangu, aby ste teda takéto osobné odkazy dávali aj Robertovi Ficovi?

Mikuláš DZURINDA, predseda vlády (SDKÚ)
--------------------
Vytrhli ste z kontextu niekoľko slov, ktoré som povedal v rámci štyridsaťminútového vystúpenia.

Zlatica PUŠKÁROVÁ, moderátorka
--------------------
Iste, ale stojíte si za tými slovami, predpokladám.

Mikuláš DZURINDA, predseda vlády (SDKÚ)
--------------------
No, akoby inak?

Zlatica PUŠKÁROVÁ, moderátorka
--------------------
Tak preto sa pýtam.

Mikuláš DZURINDA, predseda vlády (SDKÚ)
--------------------
Pozrite sa, ja som si priniesol, vy máte tuna veľa papierov...

Zlatica PUŠKÁROVÁ, moderátorka
--------------------
Ja som sa pripravila na vás, pán premiér.

Mikuláš DZURINDA, predseda vlády (SDKÚ)
--------------------
Ja som si... A to si vážim. Ja som si priniesol len jeden, z ktorého chcem odcitovať, že keď skončila ostatná schôdza Národnej rady, pán Fico vyhlásil, že našou povinnosťou je doslova vrhnúť sa na Mikuláša Dzurindu a urobiť všetko preto, aby táto vláda padla. Takže...

Zlatica PUŠKÁROVÁ, moderátorka
--------------------
Čiže ste mu to vrátili takpovediac?

Mikuláš DZURINDA, predseda vlády (SDKÚ)
--------------------
Nie, nie, nie... Ja som mu ponúkol, aby sme s tým práve skončili a aby sme sa povedzme vrátili alebo odhodlali rozprávať o veciach, rozprávať o tom, čo je dôležité pre ľudí, pre občanov.

Zlatica PUŠKÁROVÁ, moderátorka
--------------------
To je pravda, to ste povedali dosť prekvapujúco na tlačovke pred týždňom. V priebehu pár dni ...

Mikuláš DZURINDA, predseda vlády (SDKÚ)
--------------------
To bolo hneď po tomto vyhlásení.

Zlatica PUŠKÁROVÁ, moderátorka
--------------------
... už je tu zlo a nenávisť.

Mikuláš DZURINDA, predseda vlády (SDKÚ)
--------------------
Ale to bolo hodnotenie celého uplynulého obdobia. My sme mali výročnú konferenciu a je mojou povinnosťou, aj právom, ale aj povinnosťou charakterizovať politickú scénu, v ktorej žijem. Ale to, že by sme mali nastúpiť tak trošku inú politiku, v rámci ktorej nebudeme hovoriť sami o sebe, venovať sa sami sebe, ako to som pozoroval na celej ostatnej schôdzi Národnej rady, ako to pozorujem práve zo strany Smeru od parlamentných volieb 2002. Veď po roku a štyroch mesiacoch sme mali referendum o predčasných voľbách.

Zlatica PUŠKÁROVÁ, moderátorka
--------------------
Iste. Prepáčte, pán premiér, ale trošku tomu nerozumiem. Na jednej strane teda poviete pred týždňom, že chcete upokojiť tú situáciu, trošku zmierniť tú vzájomnú konfrontáciu. O pár dní poviete, že Fico je demagóg, ktorý šíri zlo a nenávisť.

Mikuláš DZURINDA, predseda vlády (SDKÚ)
--------------------
Ja vám to rád vysvetlím.

Zlatica PUŠKÁROVÁ, moderátorka
--------------------
Vôbec to spolu nejde. Jednoducho sa to odporuje.

Mikuláš DZURINDA, predseda vlády (SDKÚ)
--------------------
Ale to je váš názor. To je vaše hodnote, s ktorým ja nesúhlasím. Keď ma necháte povedať, ja vám to veľmi rád vysvetlím.

Zlatica PUŠKÁROVÁ, moderátorka
--------------------
Jasné. Nech sa páči.

Mikuláš DZURINDA, predseda vlády (SDKÚ)
--------------------
Mali sme výročné hodnotenie piatich rokov pôsobenia Slovenskej demokratickej a kresťanskej únie. Hovoril som prečo sme vznikli, charakterizoval som súčasné volebné obdobie a hovoril som o budúcnosti. Najviac som hovoril o budúcnosti. Je úplne legitímne, keď v rámci hodnotenia tohoto volebného obdobia som pripomenul, že vlastne Smer a žiaľ, pán Fico má jednobodový program - povalenie vlády. Nič iné ho celé tieto tri roky a niekoľko mesiacov nezaujíma.

Zlatica PUŠKÁROVÁ, moderátorka
--------------------
Ako je možné, že tridsať percent ľudí si myslí niečo iné, pán premiér?

Mikuláš DZURINDA, predseda vlády (SDKÚ)
--------------------
Nechajte ma ešte, ale nechajte ma ešte dohovoriť. Ukážte mi krajinu v Európe, demokratickú, kde po roku začne opozícia referendom si vynucovať predčasné voľby.

Zlatica PUŠKÁROVÁ, moderátorka
--------------------
Tak to je jej politický nástroj.

Mikuláš DZURINDA, predseda vlády (SDKÚ)
--------------------
Ale toto nie je demokratický prvok.

Zlatica PUŠKÁROVÁ, moderátorka
--------------------
Referendum je demokratický prvok. Práveže je.

Mikuláš DZURINDA, predseda vlády (SDKÚ)
--------------------
Ja si myslím, pani redaktorka, že o predčasných voľbách to nie je demokratické. My máme mandát na štyri roky. Ak by sme neurobili na začiatku volebného obdobia nepopulárne kroky, nikdy by nebolo možné ich urobiť. Ak by každá opozícia išla, ako hovorí pán Fico, takto vláde po krku, že po roku organizuje referendum, povedzte mi, ktorá vláda a kedy by urobila v krajine potrebné reformné opatrenia.

Zlatica PUŠKÁROVÁ, moderátorka
--------------------
Prepáčte, ale v rámci referenda, verejnosť má právo sa vyjadriť, nechceli predčasné voľby, takže nie sú...

Mikuláš DZURINDA, predseda vlády (SDKÚ)
--------------------
Áno, potom preto bolo neustále odvolávanie ministrov, čo tiež nevidím ani v Poľsku, ani v Česku, ani Maďarsku. Moje odvolávanie bolo na dennom poriadku. A keďže nič nešlo, tak napokon prišli naozaj tiež netypické návrhy ústavných zákonov o skrátení volebného obdobia. Neprešli v parlamente, preto som neurobil nič iné, len som povedal - keďže pán Fico a Smer nemajú silu ponúknuť inú konšteláciu vlády na toto volebné obdobie, nemajú silu ani si vynútiť predčasné voľby, tak sa konečne začnime venovať ľudom, veciam, ktoré trápia ľudí, poďme konečne hovoriť k veci.

Zlatica PUŠKÁROVÁ, moderátorka
--------------------
Dobre. A ja teda idem presne k veci. Čo si myslíte teda o tom, že napriek tomu, že naozaj dlhodobo kritizujete Roberta Fica od "komunistu" až po "demagóga", ktorý šíri zlo a nenávisť, napriek tomu má vyše tridsať percent popularity vo verejnosti. Má štvornásobne viac preferencií, ak dovolíte, ako SDKÚ.

Mikuláš DZURINDA, predseda vlády (SDKÚ)
--------------------
Trošku ste sa ale pomýlili.

Zlatica PUŠKÁROVÁ, moderátorka
--------------------
Nepomýlila som sa. Ja si viem priznať chybu, ale toto je čierne na bielom.

Mikuláš DZURINDA, predseda vlády (SDKÚ)
--------------------
Ale vy ste povedali tvrdenia, ja s nim nesúhlasím. Povedal som to mäkšie. Smiem aspoň takto?

Zlatica PUŠKÁROVÁ, moderátorka
--------------------
Samozrejme, že smiete, len konkrétne ktoré, aby som teda vedela sa prípadne opraviť.

Mikuláš DZURINDA, predseda vlády (SDKÚ)
--------------------
A kedy ma necháte hovoriť?

Zlatica PUŠKÁROVÁ, moderátorka
--------------------
Nech sa páči.

Mikuláš DZURINDA, predseda vlády (SDKÚ)
--------------------
Kto tri roky pracuje a kto tri roky ide vláde po krku? Ja útočím na pána Fica? Ja útočím na opozíciu? To hádam nemyslíte vážne. Ja neorganizujem trápne referendá, ja nevyvolávam škandály, ako vyvoláva pán Fico každú chvíľu. Také kupčenie, onaké kupčenie, také predčasné voľby, onaké predčasné voľby, ten má také dohody s tým a ten má také dohody s iným. Kto robí takúto politiku? My tri roky pracujeme. Tri roky pracujeme, pracujeme, samozrejme, na zásadných veciach, na bolestných opatreniach, na ťažkých reformách, a preto nie celkom, si myslím, je čudné, keď dnes nie sme v najlepšom postaví z pohľadu verejnej mienky.

Zlatica PUŠKÁROVÁ, moderátorka
--------------------
Iste, len ak teraz dovolíte...

Mikuláš DZURINDA, predseda vlády (SDKÚ)
--------------------
Ale máme ešte desať mesiacov.

Zlatica PUŠKÁROVÁ, moderátorka
--------------------
Nechala som vás tiež, pán premiér. Tak skúsme diskutovať. Neodpovedali ste mi na to základné a možno práve tá otázka znie, napriek tomu, čo hovoríte, pretože ani vy teda Roberta Fica rozhodne nešetríte, napriek tomu má vyše tridsať percent, štvornásobne viac ako SDKÚ. Čo to znamená? Míňajú sa účinkom tie vaše možno teda argumenty podľa vás alebo v čom to je? Kratučko, aby sme mohli ísť ďalej.

Mikuláš DZURINDA, predseda vlády (SDKÚ)
--------------------
Keby ste boli počúvali, boli by ste odpoveď našli. No, veď sme urobili bezprecedentné reformy. Reformy, o ktorých hovorí celý svet, že sú potrebné, len chýba politická odvaha. Ukážte...

Zlatica PUŠKÁROVÁ, moderátorka
--------------------
Čiže len v tom to je, že to neviete komunikovať pripadne reformy alebo ich výsledky?

Mikuláš DZURINDA, predseda vlády (SDKÚ)
--------------------
Ale, viete, veď to je komplexnejšia téma. Ony aj bolia. Ľudia sa ťažko s tým vedia zmieriť. Môj zubný lekár na samom začiatku mi povedal, keď som ho navštívil a myslím si, že to je môj veľký fanúšik a volič, mi hovorí, "Pán premiér, tak vám držím palce s tými reformami, no, len nech sa nedotknú mňa." Ono to bolí, mám za sebou celé leto, navštívil som osemdesiatdva obcí, päťdesiattri miest, stovky hodín s ľuďmi. Nie celkom chápu všetko.

Zlatica PUŠKÁROVÁ, moderátorka
--------------------
Viacerí chodia aj medzi ľudí. Takže, pán premiér, vidia aj tú realitu.

Mikuláš DZURINDA, predseda vlády (SDKÚ)
--------------------
No, len hovorím o tom, že to nie je jednoduché, že to bolo aj objektívne komplikované. Netvrdím, že sme boli dokonalí v komunikácii, ani to netvrdím. Je dosť možné, že niektoré veci sme mohli hovoriť lepšie, včasnejšie, inak...

Zlatica PUŠKÁROVÁ, moderátorka
--------------------
Napriek tomu, že máte na to manuál od Svetovej banky, pán premiér.

Mikuláš DZURINDA, predseda vlády (SDKÚ)
--------------------
Ale na strane druhej, pozrite sa, zase keď sa pozriem už na vami toľko spomínané preferencie, tak na strane druhej si myslím, že vládna konštelácia aj popri tom všetkom, čo sme museli vykonať, stále si myslím, že má dobrú šancu a príležitosť uchádzať sa o dôveru občanov.

Zlatica PUŠKÁROVÁ, moderátorka
--------------------
Dobre. HZDS. Voči jeho lídrovi Vladimírovi Mečiarovi ste, naopak, oproti minulosti podstatne umiernenejší. Povedali ste, že s ním nebudete sedieť v jednej vláde. To sa dalo interpretovať rôzne. Znamená to, že s ním nebudete sedieť ani v jednej koalícii, pán premiér?

Mikuláš DZURINDA, predseda vlády (SDKÚ)
--------------------
Povedal som to, čo povedať viem. Neviem a nechcem povedať to, čo povedať dnes neviem, alebo čo považujem za nepodstatné a nerozhodujúce.

Zlatica PUŠKÁROVÁ, moderátorka
--------------------
V čom je rozdiel, či sedieť vo vláde alebo v koalícii? Lebo fyzicky si viem predstaviť, že nebudete musieť sedieť s Vladimírom Mečiarom vo vláde, pýtam sa preto na tú koalíciu.

Mikuláš DZURINDA, predseda vlády (SDKÚ)
--------------------
No, rozdiel je práve v tom, čo ste povedali v otázke.

Zlatica PUŠKÁROVÁ, moderátorka
--------------------
Lebo to je veľmi také šikovné z vašej strany, keď ...

Mikuláš DZURINDA, predseda vlády (SDKÚ)
--------------------
Ďakujem.

Zlatica PUŠKÁROVÁ, moderátorka
--------------------
... poviete, že nebudete sedieť v jednej vláde. No, fyzicky tam ani nemusí byť. Ale to, či bude v koalícii, to je veľký rozdiel.

Mikuláš DZURINDA, predseda vlády (SDKÚ)
--------------------
Vy redaktori niekedy veľmi túžite od nás počuť niečo konkrétne, konkrétno vás zaujíma. Tak som povedal to, čo povedať viem. Viem povedať to, čo ste parafrázovali z inej televízie, ale viem povedať aj iné. Viem povedať, že mám eminentný záujem na tom, aby Slovensko sa uberalo po ceste, na začiatku ktorej bola veľká bolesť a na pokračovaní ktorej je teraz veľkánska príležitosť. Mám záujem na pokračovaní, politickej kontinuite. Nie osobnej, ani možno nie prísne straníckej, ale programovej. Toto viem povedať.

Zlatica PUŠKÁROVÁ, moderátorka
--------------------
Pán premiér, napriek tomu sa vás spýtam. Viete povedať aj to, či by ste si dokázali predstaviť sedieť v jednej vládnej koalícii s Vladimírom Mečiarom a s HZDS?

Mikuláš DZURINDA, predseda vlády (SDKÚ)
--------------------
Neviem. Neviem to dnes povedať. Neviem to dnes povedať, pretože nepoznám, aký bude program tej alebo onej politickej strany, ale najmä neviem, ako tento program ocenia voliči.

Zlatica PUŠKÁROVÁ, moderátorka
--------------------
Iste. Ale nevylučujete to?

Mikuláš DZURINDA, predseda vlády (SDKÚ)
--------------------
Ja som začal s tým podstatným kľúčovým - programovým pokračovaním.

Zlatica PUŠKÁROVÁ, moderátorka
--------------------
Ja vám rozumiem. Ale chápte aj vy, že ja som novinár a úplne legitímne sa pýtam.

Mikuláš DZURINDA, predseda vlády (SDKÚ)
--------------------
Veď sa zhovárame. Ja vám budem trpezlivo odpovedať. Za rozhodujúce považujem to, aby programovo čo najviac politických strán garantovalo, že sa nebudú rušiť reformy, že sa nevrátime späť k prekonaným ťažkostiam, ale naopak, že budeme spoločne sa tešiť efektívnemu pôsobeniu tých ťažkých reforiem, ktoré dnes máme za sebou.

Zlatica PUŠKÁROVÁ, moderátorka
--------------------
Ak to bude HZDS garantovať, je pre vás partnerom?

Mikuláš DZURINDA, predseda vlády (SDKÚ)
--------------------
Ak bude volebný program tej alebo onej politickej strany na stole a ak budem mať výsledky o rozhodovaní občanov, potom vám bude veľmi, veľmi rád odpovedať.

Zlatica PUŠKÁROVÁ, moderátorka
--------------------
Uhýbate sa mi, pán premiér.

Mikuláš DZURINDA, predseda vlády (SDKÚ)
--------------------
Neuhýbam sa.

Zlatica PUŠKÁROVÁ, moderátorka
--------------------
A uhýbate sa trošku. A ja to aj chápem politicky.

Mikuláš DZURINDA, predseda vlády (SDKÚ)
--------------------
Viete čo, ale to je opäť vaše hodnotenie. Viete čo, toto je vaše hodnotenie. Ja vám ho neberiem, len s ním nesúhlasím. Neuhýbam vám, len odmietam sa teraz desať minút rozprávať s občanmi... Ja by som sa s ľuďmi rád bavil o tom, ako vyriešime, ja neviem, problémy v prvom pilieri dôchodkového zabezpečenia. Rád by som sa s ľuďmi ...

Zlatica PUŠKÁROVÁ, moderátorka
--------------------
Iste, ale toto sú legitímne otázky, pán premiér.

Mikuláš DZURINDA, predseda vlády (SDKÚ)
--------------------
... rozprával o tom, ako doladíme ešte reformy, čo všetko urobíme v štátnom rozpočte, na európskej scéne, aby ľudia lepšie pociťovali blahodárny dôsledok. To sa ma desať mesiacov teraz špekulatívne rozprávať pri každej príležitosti?

Zlatica PUŠKÁROVÁ, moderátorka
--------------------
Nie, ale politika je a o súvislostiach, pán premiér, a aj o personach. A aj to isté niečo značí.

Mikuláš DZURINDA, predseda vlády (SDKÚ)
--------------------
Ale všetko má svoj čas.

Zlatica PUŠKÁROVÁ, moderátorka
--------------------
Vy ste povedali "v jednej vláde", ja som sa pýtala, či "v jednej koalícii". Takže, poďme ďalej.

Mikuláš DZURINDA, predseda vlády (SDKÚ)
--------------------
Ja som vám na to odpovedal na úrovni súčasného poznania tak, aby som sa nemusel dramaticky korigovať, aby som nerobil chyby, odpovedal som vám z pohľadu dátumu, v akom sa dnes nachádzame.

Zlatica PUŠKÁROVÁ, moderátorka
--------------------
Dobre. Poďme k tým podozreniam o údajnom kupovaní poslancov. Hovorím "údajnom", pretože sa ešte nič nepotvrdilo. Napriek tomu, vy tvrdíte, že nie ste ani sudca, ani prokurátor, ale ste politik, pán premiér a to sa nevylučuje, že keď poviete politické stanovisko, že by ste nahrádzali orgány činné v trestnom konaní. Takže, podľa vás jednoducho kupovanie poslancov v parlamente nie je a ani ten pocit vnútorný nemáte, že by niečo také v parlamente prebiehalo.

Mikuláš DZURINDA, predseda vlády (SDKÚ)
--------------------
To druhé určite nemám. Nemám žiadne informácie. A to prvé platí, ako ste povedali tentokrát, by som povedal skoro výnimočne presne.

Zlatica PUŠKÁROVÁ, moderátorka
--------------------
To ma teší, že výnimočne, ale držím sa faktov, pán premiér. Aj predtým.

Mikuláš DZURINDA, predseda vlády (SDKÚ)
--------------------
Nie som naozaj ani policajt, ani prokurátor, ani sudca. Je dôležité, aby každý občan, nielen ústavný činiteľ, keď disponuje informáciami alebo podozrením, že bol spáchaný trestný čin, aby takéto inštitúcie navštívil.

Zlatica PUŠKÁROVÁ, moderátorka
--------------------
Napriek tomu je tu tá tajná nahrávka Pavla Ruska s poslankyňou Henzélyovou. Nezaujímalo vás možno, aj tak trošku zo zvedavosti, ako to teda poslankyňa Henzélyová myslela, kto sú tí "naši", kto sú to? Pretože, ak by sa to potvrdilo, pán prezident dokonca povedal, že parlament by vtedy stratil morálne právo pokračovať ďalej, takže nie je to len také niečo... Vôbec vás to nezaujíma? Je vám to ľahostajné?

Mikuláš DZURINDA, predseda vlády (SDKÚ)
--------------------
Skôr ma trápia výroky, ktoré ste parafrázovali z úst pána prezidenta. To budeme pestovať v tejto krajine odo dneška znovu princíp kolektívnej viny? Ak zlyhá jeden konkrétny človek, to je potom zlyhanie celej inštitúcie alebo skupiny osôb? Trošku z toho som skôr znepokojený.

Zlatica PUŠKÁROVÁ, moderátorka
--------------------
Prehnal to podľa vás?

Mikuláš DZURINDA, predseda vlády (SDKÚ)
--------------------
Viete čo, nebudem to viacej charakterizovať, len odmietam princíp kolektívnej viny. A naopak, hlásim sa k tomu, že v každej demokratickej krajine existuje takzvaná prezumpcia neviny. Po druhé, opakujem ešte raz, ak má problém konkrétny poslanec, veď máme s tým bohaté skúsenosti, žiaľ, v Národnej rade, no tak je to problém konkrétneho poslanca.

Zlatica PUŠKÁROVÁ, moderátorka
--------------------
Iste, len čisto z takej zvedavosti politickej, pretože je to naozaj vážny problém, aj vo verejnosti sa objavujú teda rôzne podozrenia, že skutočne v parlamente nemusí byť úplne všetko košer a teraz samozrejme, že nehádžeme všetkých do jedného vreca, ale je tu už aj ďalšie trestné oznámenie. Z minulosti, myslím, že sú už tri, ktoré podal Vladimír Mečiar, pán Palko a pán Lintner. Čiže už je toho akosi veľa. Tak len preto sa pýtam, že či vás to jednoducho ako politika a premiéra nezaujíma.

Mikuláš DZURINDA, predseda vlády (SDKÚ)
--------------------
Všímam si to, ale rovnako dobre viem, že práve ako premiér by som nemal zasahovať do činností a do aktivít orgánov činných v trestnom konaní. Predsa to nie je celkom a nebolo by to celkom v poriadku. To si mám začať jednotlivých pánov alebo dámy nebodaj pozývať. Alebo si mám pozývať expertov a skúmať nejaké pásky? Viete...

Zlatica PUŠKÁROVÁ, moderátorka
--------------------
Neviem, vy ste politik.

Mikuláš DZURINDA, predseda vlády (SDKÚ)
--------------------
No, veď vám hovorím, že nie. A ak by som sa rád k niečomu v tejto súvislosti vyjadril, no tak to bolo práve to konanie, ktoré viedlo k tomuto...

Zlatica PUŠKÁROVÁ, moderátorka
--------------------
Áno, vy ste odsúdili spôsob. To je teda treba povedať. Čiže...

Mikuláš DZURINDA, predseda vlády (SDKÚ)
--------------------
Hocičo som v politike zažil, ale netušil som, že sa dožijem aj takýchto metód.

Zlatica PUŠKÁROVÁ, moderátorka
--------------------
Vidíte, ale komentujete spôsob, obsah už nie.

Mikuláš DZURINDA, predseda vlády (SDKÚ)
--------------------
Lebo som politik. Lebo som politik a ide naozaj o to, aby sme si každý robili svoju prácu. Povedzte mi, či to budeme znovu na Slovensku zavádzať nejaké eštebácke metódy... Veď to, čo urobil pán, ktorého sa to týka, je podľa nového trestného zákona trestným činom od Nového roku. A čo sa týka samotného obsahu, je rozhodujúce to, či máme orgány, inštitúcie, aby takéto veci zisťovali, aby takéto veci skúmali. Takéto inštitúcie máme.

Zlatica PUŠKÁROVÁ, moderátorka
--------------------
Dobre. Takže počkáte si na vyšetrovanie.

Mikuláš DZURINDA, predseda vlády (SDKÚ)
--------------------
Bolo by fatálnou chybou, keby predseda vlády v demokratickej krajine nejakým dramatickým spôsobom ovplyvňoval orgány činné v trestnom konaní, alebo keby do ich konania zasahoval.

Zlatica PUŠKÁROVÁ, moderátorka
--------------------
Nepoviete ani, ak by sa to potvrdilo?

Mikuláš DZURINDA, predseda vlády (SDKÚ)
--------------------
Ešte vám poviem o chvíľočku. Ale viete, čo je ešte rozhodujúce? Rozhodujúce je to, že niekomu to vyhovuje, aby sa takto kriminalizovala politika. Ja sa obávam naozaj, že pán Fico nemá program, nemá ľudí na tento program, tak mu veľmi vyhovuje, keď sa celé týždne, celé dlhé mesiace rozpráva práve o takýchto veciach, do ktorých vlastne politici ani nemôžu zasiahnuť a ktoré majú trestno-právny charakter.

Zlatica PUŠKÁROVÁ, moderátorka
--------------------
Ale týka sa to politikov a poslancov práve, pán premiér. Takže to nie je z nejakého vzduchoprázdna vybratý problém.

Mikuláš DZURINDA, predseda vlády (SDKÚ)
--------------------
Začalo trestné stíhanie?

Zlatica PUŠKÁROVÁ, moderátorka
--------------------
Iste, ale hovorím, že to sa nevylučuje, keď politik povie stanovisko aj na skutok, ktorý sa mohol alebo nemusel teda udiať.

Mikuláš DZURINDA, predseda vlády (SDKÚ)
--------------------
Ak sú politici, ktorým sa to žiada, ja si skôr myslím, že by išlo o nenáležité zasahovanie do činností, ktoré spadajú do pôsobnosti orgánov činných v trestnom konaní. Osobitne, keby som sa k týmto veciam vyjadroval ja sám.

Zlatica PUŠKÁROVÁ, moderátorka
--------------------
Dobre. Poďme k tajnej službe ešte. Tam pre zmenu váš koaličný partner Béla Bugár vzniesol isté podozrenia. Podľa neho SIS-ka mohla monitorovať ministra pôdohospodárstva Simona. Vy ste povedali, že koná v súlade so zákonom. Znamená to, že dôverujete skôr vysvetleniu možno šéfa SIS-ky Ladislava Pittnera, ako teda koaličnému partnerovi?

Mikuláš DZURINDA, predseda vlády (SDKÚ)
--------------------
Aj táto téma plne spadá do scenára, ktorý ja osobne odmietam. Prečo sa nerozprávame o veciach ľudí? Prečo nejdeme k veci?

Zlatica PUŠKÁROVÁ, moderátorka
--------------------
Lebo je to politika, pán premiér. Aj politika má svoje otázky.

Mikuláš DZURINDA, predseda vlády (SDKÚ)
--------------------
Pretože to je politikárčenie, pretože to je odvádzanie pozornosti od podstaty. Niekomu...

Zlatica PUŠKÁROVÁ, moderátorka
--------------------
Váš koaličný partner odvádza pozornosť.

Mikuláš DZURINDA, predseda vlády (SDKÚ)
--------------------
Niekomu tak trošku prekáža, že by sa mal rozprávať o konkrétnych výsledkoch, niekomu prekáža, keby som sa mal ja opýtať lídra opozície, ako máme vylepšiť dôchodkovú reformu, či naozaj mieni zrušiť rovnú daň, či bude tvrdo obhajovať zákaz alebo teda neharmonizácie daní, a preto volí omnoho radšej takéto ľahké, lepkavé, ale pritom zástupné témy.

Zlatica PUŠKÁROVÁ, moderátorka
--------------------
Pán premiér, tu vám, myslím si, že môžem aj za kolegu, ponúknuť priestor v relácii Sito, kde by bol celkom zaujímavý duel medzi vami a Robertom a Ficom. Prijmete to?

Mikuláš DZURINDA, predseda vlády (SDKÚ)
--------------------
Ja prídem aj na budúcu nedeľu, keď ma pozvete.

Zlatica PUŠKÁROVÁ, moderátorka
--------------------
Sem do štúdia.

Mikuláš DZURINDA, predseda vlády (SDKÚ)
--------------------
Áno.

Zlatica PUŠKÁROVÁ, moderátorka
--------------------
Veľmi rada by som si s vami podiskutovala. Napriek tomu, to Sito teda možno, že sa dá dohodnúť. Budeme len veľmi radi, keď aj takúto konfrontáciu zvediete na pôde Markízy.

Mikuláš DZURINDA, predseda vlády (SDKÚ)
--------------------
Takéto vábenie do televízie Markíza som ešte neabsolvoval, imponuje mi, ale ...

Zlatica PUŠKÁROVÁ, moderátorka
--------------------
To "vábenie", pán premiér... zase berte to ako profesionálne.

Mikuláš DZURINDA, predseda vlády (SDKÚ)
--------------------
... omnoho radšej by som bol, keby ste vytvorili priestor hodiny, dvoch hodín večer, v Slovenskej televízii je taká relácia Pod lampou. Prečo nevytvoríte priestor na to, aby sme mohli s ľuďmi rozprávať, ako je to naozaj so životnou úrovňou, ako...

Zlatica PUŠKÁROVÁ, moderátorka
--------------------
Ponúkame vám diskusiu v relácii Sito, pán premiér. Nemáme už veľa času, musíme, žiaľ, končiť.

Mikuláš DZURINDA, predseda vlády (SDKÚ)
--------------------
Pani redaktorka, to je taký, viete, zámer...

Zlatica PUŠKÁROVÁ, moderátorka
--------------------
Prečo? Však to je skvelý priestor, kde môžete...

Mikuláš DZURINDA, predseda vlády (SDKÚ)
--------------------
Opäť ma nenecháte dohovoriť, ...

Zlatica PUŠKÁROVÁ, moderátorka
--------------------
Nechám.

Zlatica PUŠKÁROVÁ, moderátorka
--------------------
... lebo vám to nevyhovuje. Prečo neurobíte aj vy vo vašej televízii, ktorá je sledovaná, takýto priestor na Klub zwei povedzme, ako sa robí v Rakúsku, kde si sadnú dvaja ľudia alebo päť novinárov a jeden politik a prečo nerozoberieme základné otázky, o ktorých mi celé leto ľudia hovorili? Viete, čo mi hovorili celé leto ľudia najviac? Skúste uhádnuť.

Zlatica PUŠKÁROVÁ, moderátorka
--------------------
Pán premiér, nemôžem vás nechať žiaľ...

Mikuláš DZURINDA, predseda vlády (SDKÚ)
--------------------
Ale dokončím. Ale vidíte to.

Zlatica PUŠKÁROVÁ, moderátorka
--------------------
Ale kratučko, kratučko. Už máme...

Mikuláš DZURINDA, predseda vlády (SDKÚ)
--------------------
No, ceny energií. Prečo je to takto s plynom, prečo je to takto s elektrinou. A ja sa teraz pýtam, prečo naše médiá sa tomu nevenujú? Prečo...

Zlatica PUŠKÁROVÁ, moderátorka
--------------------
Vôbec sa tomu nebránime. Je tu tá pozvánka do Sita, pán premiér.

Mikuláš DZURINDA, predseda vlády (SDKÚ)
--------------------
Prečo nepozvete vládu, prečo nepozvete šéfa opozície, nech nám to vysvetlí, ako sa dá hedžovať, povedzme ceny energií na svetových troch?

Zlatica PUŠKÁROVÁ, moderátorka
--------------------
Ste pozvaní obidvaja. Ste pozvaní obidvaja, pán premiér.

Mikuláš DZURINDA, predseda vlády (SDKÚ)
--------------------
Lebo tým žijú ľudia a týmto by sme sa mali venovať aj my politici.

Zlatica PUŠKÁROVÁ, moderátorka
--------------------
Žiaľ, pán premiér, mrzí ma to veľmi, ale musím ukončiť našu diskusiu. Už sme aj tak prešvihli čas. Ďakujem veľmi pekne, že ste prišli a naozaj, že ste takto priamo diskutovali.

Mikuláš DZURINDA, predseda vlády (SDKÚ)
--------------------
Peknú nedeľu.

Zlatica PUŠKÁROVÁ, moderátorka
--------------------
Vám želám pekný deň. Majte sa krásne. Dovidenia o týždeň.

27.11.2005
13:00 Na telo
Voľby do VÚC 2005
27.11.2005    TV Markíza    str. 01   13:00 Na telo
            
Zlatica PUŠKÁROVÁ, moderátorka
--------------------
Dobrý deň, vitajte v našom volebnom štúdiu. Už o malú chvíľu uvidíte zatiaľ neoficiálne výsledky regionálnych volieb.

Daniel KRAJCER, moderátor
--------------------
Okrem výsledkov vám v našom štúdiu ponúkneme aj ďalšie zaujímavosti, živé vstupy a reportáže zo všetkých regiónov. A naše pozvanie prijalo aj deväť lídrov politických strán. Štyria z nich už sedia s nami tu v štúdiu. Sú to premiér a predseda SDKÚ Mikuláš Dzurinda.

Mikuláš DZURINDA, predseda vlády SR, predseda SDKÚ
--------------------
Dobrý deň.

Daniel KRAJCER, moderátor
--------------------
Predseda SMK Béla Bugár.

Béla BUGÁR, predseda Strany maďarskej koalície
--------------------
Dobrý deň prajem.

Zlatica PUŠKÁROVÁ, moderátorka
--------------------
No a dnes tu bude naozaj silná zostava, pretože pozvanie prijal aj predseda Smeru Robert Fico. Dobrý deň.

Robert FICO, predseda strany Smer - Sociálna demokracia
--------------------
Dobrý deň prajem.

Zlatica PUŠKÁROVÁ, moderátorka
--------------------
A tiež podpredseda HZDS Viliam Veteška. Dobrý deň pán Veteška.

Viliam VETEŠKA, podpredseda Ľudovej strany - HZDS
--------------------
Dobrý deň prajem.

Zlatica PUŠKÁROVÁ, moderátorka
--------------------
No a poďme sa už spolu pozrieť na tie neoficiálne výsledky regionálnych volieb. Začneme v Prešovskom samosprávnom kraji. O post šéfa kraja sa uchádzali ôsmi kandidáti a tu je prvá päťka. Začneme od piateho miesta. Štyri a pol percenta Rudolf Horváth, Juraj Kopčák takmer päť percent, Ján Dobrovič za koalíciu KSS - HZDS - Pravá SNS - Zjednotená SNS- Ľavicový blok a zelení získal vyše štrnásť percent. No a tu je dvojica, ktorá postúpi do druhého kola, keďže ani jeden kandidát nezískal nadpolovičnú väčšinu hlasov. V dueli sa o dva týždne stretnú Dušan Hruška za koalíciu KDH - SDKÚ - DS so ziskom dvadsaťsedem a pol percenta, no a víťazom prvého kola je súčasný župan Peter Chudík za koalíciu Smer - SNS - HZD, ktorý získal takmer štyridsať percent. No a poďme sa pozrieť ako sa zisky strán a koalícií premietnu do počtu poslaneckých mandátov. V najväčšom regionálnom parlamente obsadí väčšinu koalícia KDH - SDKÚ - DS. Tá získala až štyridsať mandátov. Nezávislí kandidáti obsadia dvanásť kresiel, koalícia Smer - SNS - HZD deväť, no a jedného poslanca tu bude mať aj Aliancia nového občana.

Daniel KRAJCER, moderátor
--------------------
Takže to bol Prešovský VÚC. Teraz sa pozrieme ako to vo voľbách dopadlo v Košickom samosprávnom kraji. Opäť najskôr pätica tých najúspešnejších kandidátov na župana. Marián Biľo za ANO získal deväť celé tridsaťtri stotín percenta, pred ním Rozália Múdra za SMK takmer dvanásť percent, Viliam Novotný za SDKÚ - DS - Strana zelených - HZDS vyše pätnásť percent, no a najúspešnejšou dvojicou, ktorá postupuje do druhého kola, je Rudolf Bauer za koalíciu KDH - OKS s takmer dvadsiatimi siedmimi percentami a Zdenko Trebuľa s vyše tridsiatimi percentami, ktorý kandidoval za Smer a HZD. Takže títo dvaja páni sa stretnú o dva týždne v druhom kole. Mandáty, ako vyzerá situácia v zastupiteľstve Košického VÚC po týchto voľbách? Sedem kresiel získali nezávislí, jedno kreslo S.O.S., HZDS tiež jedno poslanecké kreslo, SRS dve kreslá, ANO tiež dve kreslá, koalícia SDKÚ - DS - Strana zelených šesť poslaneckých mandátov. Smer s HZD získali dvanásť poslaneckých kresiel, SMK, ktorá išla samostatne, trinásť mandátov a najúspešnejšia spolu s SMK bola koalícia KDH - OKS so ziskom trinástich kresiel.

Zlatica PUŠKÁROVÁ, moderátorka
--------------------
Pomaličky sa teda presúvame ďalej. Ideme do Banskobystrického regiónu. Tu sa o post predsedu samosprávneho kraja uchádzalo sedem kandidátov. Tu už vidíte päť najúspešnejších. Od piateho miesta, takmer deväť percent Milan Kepeňa, koalícia ANO - Slobodné fórum, Viliam Soboňa takmer štrnásť percent, koalícia HZDS - komunisti - Zjednotená SNS - Pravá SNS. Peter Csüsz získal pätnásť percent. Kandidovala ho SMK. No a do druhého kola postupujú Jozef Mikuš s vyše dvadsiatimi percentami, to je koalícia SDKÚ - DS. No a víťazom prvého kola volieb sa stal s takmer tridsiatimi deviatimi percentami Milan Murgaš, ak sa nemýlim. Postupujú obidvaja do druhého kola. Poďme sa pozrieť ako sa rozdelia poslanecké mandáty v Banskobystrickom regionálnom parlamente. Víťazom sa stala koalícia Smer - SNS - HZD so ziskom osemnástich kresiel. Pravicová koalícia SDKÚ - DS - KDH bude mať deviatich poslancov. Rovnaký počet bude mať aj koalícia HZDS, Pravá a Zjednotená SNS. SMK bude disponovať v banskobystrickom parlamente ôsmimi zástupcami a nezávislým sa ušlo päť mandátov.

Daniel KRAJCER, moderátor
--------------------
To bol Banskobystrický VÚC. Teraz sa pozrieme do Žilinského samosprávneho kraja. Opäť začneme s najúspešnejšími kandidátmi na župana. Od piateho miesta s vyše dvoma percentami skončil Radomír Szabó za Slobodné fórum - Strana zelení, nezávislý Tibor Machálek získal vyše desať percent, Andrej Sočuvka za koalíciu KDH - SDKÚ - DS získal vyše dvadsaťpäť percent hlasov, no a do druhého kola postupujú Jozef Tarčák so ziskom takmer dvadsaťdeväť percent, ktorý kandidoval za koalíciu HZDS a Pravá a Zjednotená SNS. Zatiaľ najúspešnejší v prvom kole teda bol Juraj Blanár, kandidát Smeru - SNS - ANO a HZD so ziskom vyše tridsiatich percent. Pozrieme sa teraz ako je rozdelenie mandátov v zastupiteľstve Žilinského VÚC po týchto voľbách. Päť kresiel získali nezávislí, jedno kreslo OKS, päť poslaneckých mandátov koalícia HZDS a Pravá a Zjednotená SNS pätnásť kresiel, Smer - SNS - ANO - HZD, no a víťazom volieb v Žilinskom VÚC so ziskom tridsaťjeden poslaneckých kresiel koalícia KDH - SDKÚ a DS.

Zlatica PUŠKÁROVÁ, moderátorka
--------------------
Presúvame sa teraz do Trenčianskeho regiónu, Tu sa snažilo získať kreslo predsedu kraja jedenásť kandidátov. Tu už vidíme opäť tú najúspešnejšiu päťku. Ján Marcinek získal vyše päť percent, nezávislý kandidát, Jozef Hrdlička takmer sedem percent. Kandidovala ho KSS. Stanislav Jančovič takmer deväť percent koalícia SDKÚ - DS, no a tu je víťazná dvojka prvého kola, keďže ani tu ešte nepoznáme víťaza. Pavol Sedláček dvadsaťosem celé štyri desatiny percenta, kandidát koalície HZDS - ANO, Pravej a Zjednotenej SNO. NO a víťazom zatiaľ prvého kola sa stal Miroslav Chovanec s vyše tridsiatimi piatimi percentami. Nominovala ho koalícia Smer - KDH - SNS - HZD a Slobodné fórum. Poďme sa teraz pozrieť ako to bude vyzerať v trenčianskom parlamente, keďže ten bol v minulých voľbách špecifický tým, že bol celý ovládaný poslancami HZDS. Teraz sa situácia zmenila. Tesne zvíťazila koalícia Smer - KDH - SNS - HZD - Slobodné fórum. Získala dvadsaťjeden mandátov. Nasleduje koalícia HZDS - ANO - Pravá a Zjednotená SNS s dvadsiatimi mandátmi. SDKÚ - DS koalícia získala jeden post, no a traja nezávislí sa budú tiež zúčastňovať na rokovaní v trenčianskom zastupiteľstve.

Daniel KRAJCER, moderátor
--------------------
No a z Trenčína sa teraz presuňme do horúcej Nitry. Takto to vyzeralo čo sa týka volieb predsedu samosprávneho kraja. Od piateho miesta so sedem a pol percentami Eva Antošová za koalíciu ANO - HZD - Slobodné fórum, kandidát Smeru Jozef Valach získal takmer deväť percent, Ján Greššo, ktorý kandidoval za SDKÚ - DS, získal trinásť celé štyri desatiny približne percenta hlasov. No a najúspešnejšou dvojicou je László Szigeti, kandidát SMK, so ziskom dvadsaťšesť celé dvadsaťosem stotín percenta hlasov a Milan Belica, ktorý získal vyše štyridsaťdva percent. Jeho kandidovala koalícia HZDS - KSS - Lavicový blok. Pravá a Zjednotená SNS. Takže títo dvaja páni sa stretnú v druhom kole volieb. Takto sú rozdelené mandáty v Nitrianskom vyššom územnom celku. A v jeho zastupiteľstve jedno kreslo získala koalícia ANO- HZDS - Slobodné fórum, sedemnásť mandátov SMK, čiže tam je trošku rozdiel oproti tým predchádzajúcim voľbám spred štyroch rokov. No a tá veľká slovenská koalícia získala tridsaťštyri kresiel. Tvorilo ju KDH - HZDS - SDKÚ - Smer a SNS.

Zlatica PUŠKÁROVÁ, moderátorka
--------------------
Poďme sa teraz pozrieť do najmenšieho regionálneho celku, do Trnavského regiónu. Tu sú opäť piati najúspešnejší kandidáti na post župana. Od piateho miesta Alena Schoppertová štyri a pol percenta, nezávislá kandidátka, Peter Tomeček, súčasný župan, získal niečo vyše sedemnásť percent, Renáta Zmajkovičová, kandidátka koalície Smer - HZD - ANO vyše osemnásť percent. Tibor Mikuš, ktorého kandidovala koalícia HZDS - Ľavicový blok - Zjednotená SNS - Pravá SNS, získal vyše dvadsaťšesť percent, no a víťazom prvého kola regionálnych volieb sa stal Jozef Klokner, ktorého nominovala koalícia KDH - SDKÚ - DS. Poďme sa teraz pozrieť ako to bude vyzerať aj v trnavskom parlamente. Koalícia KDH - SDKÚ - DS bude disponovať pätnástimi mandátmi, rovnaký počet získal aj Strana maďarskej koalície. HZDS - Ľavicový blok - Zjednotená SNS a Pravá SNS bude mať tri mandáty, Smer - HZD - Slobodné fórum - ANO o jeden menej, no a nezávislí získali päť poslaneckých miest.

Daniel KRAJCER, moderátor
--------------------
Nakoniec sa pozrieme ako dopadli voľby v Bratislavskom VÚC. Opäť začíname kandidátmi na župana. Od piateho miesta Peter Tatár štyri celé sedemdesiatsedem stotín percenta hlasov. Kandidoval za OKS. Kandidát HZDS Ján Cuper získal vyše šesť a pol percenta hlasov, Ivan Švejna, kandidát stravy Vpred, vyše osem a pol percenta. No a dvojicou, ktorá sa stretne o dva týždne v druhom kole, je Ľubo Roman so ziskom vyše tridsať percent hlasov. Kandidoval za koalíciu SDKÚ - ANO - SMK - DS a Strana zelených, no a v prvom kole zatiaľ najviac hlasov teda získal, vyše štyridsaťjeden percent, Vladimír Bajan, ktorý kandidoval ako nezávislý, aj keď teda s podporou niektorých politických strán. Teraz pohľad na regionálny parlament v Bratislave a výsledky volieb. Dve kreslá získali nezávislí, rovnako dve OKS, Nezávislé fórum dva mandáty, šesť kresiel KDH, jedenásť poslaneckých mandátov získala koalícia Smer - Slobodné fórum - HZD, no a víťazom volieb v zastupiteľstve Bratislavského VÚC so ziskom dvadsaťsedem mandátov je koalícia SDKÚ - ANO - SMK - DS a Strana Zelených na Slovensku. Takže to boli výsledky, zatiaľ teda neoficiálne, ale v zásade platné, ktoré sme ponúkli politikom, ale najmä našim televíznym divákom. Páni, otázka ako prvá na vás, určite svojím spôsobom šokujúce číslo je účasť. Je to naozaj najnižšia účasť vo všetkých voľbách od roku stosedemdesiatdeväť a možno, keby som to trošku nadnesene povedal, ak máme na Slovensku možno do dvestotisíc straníkov, tak s rodinnými príslušníkmi to možno aj prevyšuje číslo účasti. V čom si myslíte, že spočíva taká nízka účasť a pociťujete to ako problém? Pán premiér.

Mikuláš DZURINDA, predseda vlády SR, predseda SDKÚ
--------------------
No, v prvom rade by som chcel poďakovať tým, ktorí išli, aby sme na tých nezabudli. Lebo si myslím, že to sa hodí a patrí na samý začiatok. K vašej otázke áno. Reprezentatívnosť volieb je svojím spôsobom problém. A mrzí ma, že nás nebolo viacej v týchto voľbách. Na strene druhej treba hľadať odpovede prečo. Len pripomínam, že vlani vo voľbách do európskeho parlamentu bolo len o málinko viacej voličov a tie voľby boli povedzme v júni. Ja si myslím z vlastne skúsenosti, že rozhodujúcou príčinou, alebo najväčšou príčinou takejto nízkej účasti je isté nedocenenie významu, ktorý na Slovensku regionálne parlamenty a regionálna samospráva získali. Stáva sa mi to veľmi často, keď je veľa snehu na ceste medzi Martinom a Žilinou, že sa ma pýtajú prečo to štát neodpratá. A pritom je to kompetencia vyššieho územného celku. Z vlastnej skúsenosti viem, že podobne ako takú inštitúciu akou je európsky parlament, podobne ešte nie celkom prijali ľudia za svoje aj inštitúciu regionálnej samosprávy.

Daniel KRAJCER, moderátor
--------------------
Nie je to chyba aj vás politikov?

Mikuláš DZURINDA, predseda vlády SR, predseda SDKÚ
--------------------
O tú chybu sa bude treba podeliť.

Daniel KRAJCER, moderátor
--------------------
Pán Fico, na jednej strane je pravdou, že význam regiónov a vyšších územných celkov naozaj rastie. Majú viac peňazí, viac kompetencií. V čom vy vidíte príčiny naozaj veľmi nízkej reprezentatívnosti volieb?

Robert FICO, predseda strany Smer - Sociálna demokracia
--------------------
Ja by som sa nevyhováral ani neinformovanosť verejnosti, ani na počasie. Pretože tieto argumenty zaznievajú veľmi často. Treba si naliať jednoducho čisté víno a povedať, že hlavným dôvodom je absolútna apatia slovenskej verejnosti a nedôvera v politikov. Veď za to, že Vláda Slovenskej republiky a Národná rada Slovenskej republiky majú historicky najnižšiu dôveryhodnosť, predsa nemôže sneh, alebo nemôže poľadovica. Jednoducho ľudia vnímajú dianie od roku tisíc deväťstodeväťdesiat v politike veľmi citlivo a sú konfrontovaní s určitými vyhláseniami, ktoré politici dávajú pred voľbami a realitou. A práve len medzi týmito vyhláseniami, alebo sľubmi a realitou sú vždy obrovské rozdiely. Pozrite sa, ja som štyridsať dní chodil teraz pred voľbami po všetkých krajoch Slovenska a toto zaznievalo úplne všade. Úplne všade, že jednoducho neveria. Neveria, že je možná aj nejaká zmena, nechcú, myslím si, že aj tých informácií o VÚC bolo primerane. Ľudia zase vedia, že to je dôležitý krajský parlament. Veľmi rýchlo pochopili, že pri voľbe župana ide vlastne o voľbu krajského predsedu vlády. Preto ja by som pripisoval hlavný dôvod prečo slovenská verejnosť takto reaguje je, že politici, ktorí pred vstupom do vládnej moci niečo povedali. Toto sa nedodržuje v nejakej elementárnej miere.

Daniel KRAJCER, moderátor
--------------------
Pán Bugár, takže trošku ako keby kritika vo vzťahu ku koalícii. Ale povedzte aj vy príčinu.

Robert FICO, predseda strany Smer - Sociálna demokracia
--------------------
Inak Národná rada, aj vláda, ja hovorím od roku deväťdesiat sa snažíme. To sú moje skúsenosti s ľuďmi...

Daniel KRAJCER, moderátor
--------------------
Takže vzťahujete to na celé politické spektrum?

Robert FICO, predseda strany Smer - Sociálna demokracia
--------------------
...ktorí hovoria, jednoducho ja citujem ľudí, nič iné nechcem povedať.

Béla BUGÁR, predseda Strany maďarskej koalície
--------------------
Iné som ani neočakával od pána Fica. Musím povedať to, že sa vytvára takéto podnebie, že politici sa vadia, opozícia obviňuje koalíciu zo všetkého. No tak samozrejme, aj toto mám vplyv, v tom to určite je trošku pravdy, že ľudia fakticky už niektorým politikom neveria. Ale neveria aj preto, lebo politici zbytočne traumatizujú spoločnosť a musím povedať, pán Fico, v tomto ste lídrom vy. Ale to je absolútne jedno.

Zlatica PUŠKÁROVÁ, moderátorka
--------------------
To hovoríte aj do vlastných radov, pán Bugár, že politici traumatizujú spoločnosť?

Béla BUGÁR, predseda Strany maďarskej koalície
--------------------
Každý robí svoje chyby, ale otázne je, či začnem tvrdiť niečo, čo pravda nie je a tým fakticky médiá kŕmim, dá sa povedať, mesiace. Takže to je jedna vec. A druhá vec, ja si ešte stále myslím, že na rozdiel teda od pána Fica, že ľudia stále neveria tomu, že najdôležitejšie momentálne je pre nich rozhodnutie na úrovni VÚC. Veľmi veľa ľudí fakt nevie, že oprava ciest, alebo sociálne zariadenia, zdravotnícke zariadenia, stredné školy, to všetko to je rozhodnutie, ktoré padne na tej úrovni, kde momentálne volili.

Daniel KRAJCER, moderátor
--------------------
Pán Veteška, nech sa páči.

Viliam VETEŠKA, podpredseda Ľudovej strany - HZDS
--------------------
Ja len chcem doplniť skôr z takého pragmatického hľadiska ja to, čo pán podpredseda Národnej rady a predseda SMK pán Bugár rozprával. Je to aj z toho dôvodu, čo hovoril, ale doposiaľ sa z hľadiska reformy samosprávy správali VÚC - čky skôr ako rozpočtové organizácie. Dostali určité množstvo peňazí, ľudia tomu nedôverovali. Záver roka nebol vykrytý finančne na školách, na rôznych sociálnych zariadeniach a podobne. Práve teraz sme spoločne politici na Slovensku možno nezvládli to, že jedna tretina budúceho štátneho rozpočtu sa premietne do samospráv a ten význam, to sme tu spoločne všetci povedali, sa premietne. Čiže je to na nás na všetkých, ja by som to na nikoho nezvaľoval. Je to na nás na všetkých, že nám ľudia nedôverujú. No a nemôžem si odpustiť ani to, že je akási apatia. Pred tým sa nemôžeme skrývať, nemôžeme sa skrývať. Ak má vláda osemdesiatpercentnú nedôveru a parlament podľa posledných výskumov je najnedôveryhodnejšia inštitúcia, tak asi to má tiež vplyv. A skrývať sa za akékoľvek silné slová významných politikov, by nebolo vhodné.

Zlatica PUŠKÁROVÁ, moderátorka
--------------------
Dobre. Páni, poďme sa pozrieť ešte, kratučko teda pán premiér, aby sme išli ďalej.

Mikuláš DZURINDA, predseda vlády SR, predseda SDKÚ
--------------------
Áno, ale nemôžem to len tak prejsť. Pán Veteška veľmi zrozumiteľným spôsobom povedal niečo, čo aj mne je blízke. A myslím si, že či budeme hovoriť o chybách, alebo o apatii, o problémoch, mali by sme sa pekne podeliť. Mrzí ma, že len pán Fico má vždy vo všetkom jasno. On sa podeliť na neúspechoch nikdy nepociťuje potrebu. Y si pán predseda hnal ľudí do neúspešného referenda, ty svojimi výrokmi kriminalizuješ politickú scénu a potom je vláda zodpovedná za to, že ľudia povedzme pociťujú takéto atribúty, o ktorých my hovoríme, ostatní traja. Mali by sme s tým skončiť. Ja súhlasím s tým, že na úrovni politikov by sme sa mali rozprávať o veciach ľudí, mali by sme hovoriť k veci a potom samozrejme sa budeme môcť viac podeliť aj o pozitíva.

Daniel KRAJCER, moderátor
--------------------
Pán Fico, nech sa páči, ale ešte jeden poddotaz.

Robert FICO, predseda strany Smer - Sociálna demokracia
--------------------
Nech sa páči.

Daniel KRAJCER, moderátor
--------------------
Práve Smer voči SDKÚ, keď sa môže hovoriť o nejakých povedzme útokoch alebo obvineniach, vy ste trošku zaútočili na SDKÚ, konkrétne na predsedu strany tým, že včerajšou svojou účasťou v relácii Slovenského rozhlasu mal porušiť volebný zákon a dali ste podnet na ÚVK.

Robert FICO, predseda strany Smer - Sociálna demokracia
--------------------
Dali sme podnet a komisia to postúpila príslušnej inštitúcii, ktorá kontroluje správanie sa Slovenského rozhlasu. To znamená, nech o tom rozhodne inštitúcia...

Daniel KRAJCER, moderátor
--------------------
Čiže nie je to podľa vás problém predsedu SDKÚ?

Robert FICO, predseda strany Smer - Sociálna demokracia
--------------------
...ktorá to má na starosti. Ale ja by som chcel reagovať na tú prvú časť. To je zaujímavé, že my sme obviňovaní vraj z neúspešného referenda. Koľko ľudí pri tej masívnej reklame, ktorá tu bola, prišla do volieb do európskeho parlamentu? Sedemnásť percent? Koľko ľudí prišlo včera pri tej všetkej masívnej reklame? Neviem ešte teda číslo, je to okolo sedemnásť percent.

Daniel KRAJCER, moderátor
--------------------
Do osemnásť.

Robert FICO, predseda strany Smer - Sociálna demokracia
--------------------
Pri referende bolo tridsaťsedem percent, takže ja by som bol veľmi opatrný s vyjadreniami tohto typu. Pomenoval som hlavný dôvod, o ktorom hovorí verejnosť. Verejnosť jednoducho konfrontuje politikov predtým, ako vstupujú do vládnej moci a toto my považujeme samozrejme za absolútne najväčší úspech. Naviac jedna taká...

Zlatica PUŠKÁROVÁ, moderátorka
--------------------
Dobre. Pán Fico, zastavím vás trošičku, ak dovolíte, poďme ešte k tým regionálnym voľbám si to trošku rozobrať.

Robert FICO, predseda strany Smer - Sociálna demokracia
--------------------
...zaujímavosť. Hovorí pán predseda, že je prekvapený, že sa ho pýtajú že medzi Martinom a Žilinou nie je uprataná cesta. Ale to je práve neznalosť. Ani predseda vlády nevie, že to je cesta prvej triedy, mám taký pocit, medzi 
Martinom a Žilinou. Ak je to cesta prvej triedy, tak tá určite nepatrí do kompetencie VÚC, tam patria v druhej a tretej, cesty druhej a tretej triedy.

Mikuláš DZURINDA, predseda vlády SR, predseda SDKÚ
--------------------
Chceš sa opäť staviť?

Robert FICO, predseda strany Smer - Sociálna demokracia
--------------------
Nechcem sa staviť, ale mám pocit, že je to cesta prvej triedy. A tá určite nepatrí do VÚC.

Zlatica PUŠKÁROVÁ, moderátorka
--------------------
Dobre, nechajme cesty prvej triedy.

Mikuláš DZURINDA, predseda vlády SR, predseda SDKÚ
--------------------
Lepšie by bolo, keby si pocity nahradil znalosťami.

Viliam VETEŠKA, podpredseda Ľudovej strany - HZDS
--------------------
Ja by som poprosil dostať ešte slovo.

Zlatica PUŠKÁROVÁ, moderátorka
--------------------
Páni, nie, pán Veteška, ak dovolíte, poďme k faktom. Hneď vám dám aj tú otázku. Poďme si rozmeniť teda trošku na drobné kto je vlastne víťaz a kto porazený. HZDS pred štyrmi rokmi bola jasným víťazom regionálnych volieb, Teraz, zdá sa, že sa to garde otročilo práve so Smerom, najmä teda vo voľbách o post predsedu VÚC. Váš kandidát myslím, že len Milan Belica v Nitre bol víťazom prvého kola. Až v piatich krajoch je to naopak Smer, ktorý bodoval. Beriete to, pán Veteška, teda možno ako taký zdvihnutý prst od vašich voličov? Ste s tým spokojný? Asi skôr nie, predpokladám.

Viliam VETEŠKA, podpredseda Ľudovej strany - HZDS
--------------------
Dva pohľady veľmi stručne poviem, aby sme racionálne teda ten čas využili. Prvá vec je, že nie sme spokojní v niektorých regiónoch, kde nemáme poslancov. V Prešovskom, v Košickom máme len jedného. Slabšie pozície majú v Trnavskom. A na druhej strane v Trenčianskom kraji sme si udržali pozície. Máme ako jediná strana bez koaličných partnerov dvadsať poslancov.

Zlatica PUŠKÁROVÁ, moderátorka
--------------------
No neudržali, lebo predtým ste ovládali celý parlament.

Viliam VETEŠKA, podpredseda Ľudovej strany - HZDS
--------------------
Ale veď ten vývoj ide niekde dopredu. Aj druhé politické strany nech sa podieľajú na moci.

Zlatica PUŠKÁROVÁ, moderátorka
--------------------
Je to pre vás zlý výsledok, pán Veteška?

Viliam VETEŠKA, podpredseda Ľudovej strany - HZDS
--------------------
My to chápeme ako dobré a za dobrý výsledok považujeme, že štyria naši kandidáti postúpili do druhého kola. Štyria postúpili. To je úspech pre nás. A uvidíme, ako dopadne to druhé kolo.

Zlatica PUŠKÁROVÁ, moderátorka
--------------------
Pán Fico.

Robert FICO, predseda strany Smer - Sociálna demokracia
--------------------
Opäť chcem poďakovať aj ja teda predovšetkým tým, čo prišli a zablahoželať aj poslancom, aj kandidátom na županov, ktorí postúpili. My sme veľmi presne definovali naše ciele a povedali sme, že budeme považovať za úspech ak budú zvolení dvaja - traja kandidáti za županov a ak v dvoch alebo troch koalíciách budeme zohrávať určitú úlohu.

Zlatica PUŠKÁROVÁ, moderátorka
--------------------
Takže ste spokojný?

Robert FICO, predseda strany Smer - Sociálna demokracia
--------------------
Samozrejme. Z hľadiska výsledkov sme dosiahli svoje ciele. My sme presne niekoľko týždňov, mesiacov pred voľbami definovali, že čo sa udeje a...

Zlatica PUŠKÁROVÁ, moderátorka
--------------------
Dobre. Pán Bugár, prehodím teraz na vás tú diskusiu.

Robert FICO, predseda strany Smer - Sociálna demokracia
--------------------
...ten počet županov je u nás myslím si, ešte zaujímavejší, ako sme čakali.

Zlatica PUŠKÁROVÁ, moderátorka
--------------------
Áno. Povedali ste, že ste spokojný. Pán Bugár, vy teda, neviem, či máte dôvod na spokojnosť. Trošku ste si oproti tým predchádzajúcim voľbám pohoršili, to asi priznáte aj vy. Ako by ste to mohli pomenovať?

Béla BUGÁR, predseda Strany maďarskej koalície
--------------------
No áno, ale zase na druhej strane fakty treba brať také, aké sú. My sme okrem bratislavskej VÚC - ky išli sami všade a ako samostatná politická strana sme víťazom týchto volieb. To znamená, že hocikto to vyskúšal, vyskúšala sama ako strana, tak nikdy nedosiahla také výsledky, aké sme dosiahli my. To je jedna vec a tu by som sa chcel poďakovať tým, ktorí nás volili a samozrejme ostatných očakávajme potom v roku dvetisíc šesť. Samozrejme, berieme aj určitú vinu, minimálne v nitrianskej VÚC - ke. Tie chyby, ktoré naši urobili, tie sa znásobili, tie boli zneužívané proti nám. Tak výsledok je taký aký je, ale zas musím povedať, že ja si myslím, že tie východiskové pozície sú dobré.

Zlatica PUŠKÁROVÁ, moderátorka
--------------------
Pán premiér každý sa tu teda istým spôsobom cíti byť víťazom volieb. Pán Bugár teda ako samostatná strana. Pán Fico v tých župných voľbách ako na post predsedu VÚC. Vy ste obstáli veľmi dobre pre zmenu v parlamentoch. Ste súčasťou SDKÚ víťazných koalícií vo viacerých krajoch. Aj vy sa teda považujete takpovediac za víťaza volieb, ste spokojný s tými výsledkami, ktoré ste uhrali?

Mikuláš DZURINDA, predseda vlády SR, predseda SDKÚ
--------------------
Budem spokojný, keď to v krajoch bude cítiť, že sme ponúkli do parlamentov dobrých ľudí. Ja by som povedal, že najväčšiu radosť mám z toho, že vôbec vládne strany, ten pravý blok, bol vo voľbách myslím zjavne úspešný, ako ste povedali. Máme viac ako dvojnásobný poslancov v regionálnych parlamentoch, teším sa tomu a verím, že nesklamú dôveru, ktorú im dali voliči. Ale myslím, že podobne ako pán Veteška hovoril, ak sa nemýlim, aj vo voľbách predsedov sme do druhého kola dostali našich štyroch spoločných kandidátov. Tak sa posnažíme, aby sme mohli slúžiť ľuďom aj z tejto pozície.

Daniel KRAJCER, moderátor
--------------------
Taká špecifická situácia z hľadiska tých koalícií bola v rôznych krajoch, aj keď bolo badať určité náznaky toho, že napríklad väčšinou sa objavoval ten pravicový blok, ktorý tvorilo SDKÚ a ďalšie pravicové strany. Smer zasa veľmi často spolupracoval povedzme s SNS, so Slobodným fórom a s HZD, ale pravdou je, že tých koalícií bolo viacero a taká najšpecifickejšia situácia bola v Nitre. Traja páni tu reprezentujú tú veľkú slovenskú koalíciu, ktorá vznikla, naopak pán Bugár reprezentuje SMK, teda stranu, ktorá vlastne čelila tomuto zoskupeniu. Pravdou je, že tie výsledky pre vás nie sú zďaleka také dobré, aké boli pred štyrmi rokmi, to treba jasne povedať. Je dôvodom podľa vás to, že sa vytvorilo také efektívne volebné zoskupenie, aj keď teda nie celkom štandardné, alebo je problém v tých chybách, ktoré urobili vaši poslanci, alebo vaši predstavitelia v Nitre?

Béla BUGÁR, predseda Strany maďarskej koalície
--------------------
Pozrite sa, chyby samozrejme robili. Však to sme povedali už dávnejšie v rôznych reláciách, ešte dokonca ani kampaň nebola. Ale ja si nemyslím, že to je v tých chybách. Lebo my sme napríklad ponúkli aj takú alternatívu, že nepostavíme plný počet kandidátov, aby už nikto sa nemusel báť toho, že zas Maďari v úvodzovkách prevládnu teda v tomto parlamente VÚC - kárskom. Ale treba povedať, že zvíťazil nacionalizmus. Zvíťazil nacionalizmus. Boli letáky, ktoré hovorili o tom, že voľme tak, aby VÚC - ka bola slovenská.

Daniel KRAJCER, moderátor
--------------------
Na druhej strane boli aj iné letáky, objavili sa tesne pred vlastne moratóriom. Na druhej strane kandidátnej listiny vašich kandidátov sa objavili texty, ktoré hovorili o tom, že je tu propaganda goebbelsovská proti Maďarom v Nitre a dokonca...

Béla BUGÁR, predseda Strany maďarskej koalície
--------------------
Môžem na to reagovať?

Daniel KRAJCER, moderátor
--------------------
...dokonca sa tam uvádza, že scenár má písať SIS a ministerstvo vnútra. Čiže veľmi, veľmi tvrdé obvinenia. Je to dielo alebo je to práca vašich ľudí?

Béla BUGÁR, predseda Strany maďarskej koalície
--------------------
Nie. Už sme podali aj oznámenie tam, kde to je potrebné. Trestné samozrejme. Je to provokácia tak isto, ako bola provokácia povedzme tlačovka pána Oremusa, ktorý sa odvolal na nejaký článok, kde Bugár obviňuje SIS - ku a neviem čo. Nakoniec vysvitlo, že taký článok napísaný ani nebol. Objavili sa dokonca v moratóriu plagáty, ktoré hovorili o tom, alebo teda letáky, ktoré hovorili o tom, že netreba ísť voliť, lebo za nezamestnanosť, za problémy v zdravotníctve, zodpovedá SMK, takže treba zostať doma. Aj v Trnavskom kraji, aj v Nitrianskom, dokonca aj na východe.

Daniel KRAJCER, moderátor
--------------------
Pán Dzurinda, pán Bugár hovorí o nacionalizme v Nitrianskej župe. Vy to tak cítite rovnako?

Mikuláš DZURINDA, predseda vlády SR, predseda SDKÚ
--------------------
Nemôžem hovoriť za všetkých, ale my nie sme nacionalisti, my sa cítime byť vlastencami. A do slovenskej koalície sme nešli proti tomu, že sme proti občanom maďarskej národnosti, alebo proti SMK. Ale sme dospeli k záveru, že to je lepší prostriedok ako získať podiel na zodpovednosti. Poviem to jednoducho. Doposiaľ sme nemali v Nitre tuším ani jediného poslanca SDKÚ. Teraz máme šiestich. Ale to neznamená, že sa obráti úplne garde.

Daniel KRAJCER, moderátor
--------------------
Čiže nie nacionálna, ale mocenská záležitosť to podľa vás bola, teda politická?

Mikuláš DZURINDA, predseda vlády SR, predseda SDKÚ
--------------------
To už je možno tak váš záujem mi vložiť nejaké slovo do úst.

Daniel KRAJCER, moderátor
--------------------
No nie, pán Bugár hovorí o nacionalizme, to sú vážne obvinenia.

Mikuláš DZURINDA, predseda vlády SR, predseda SDKÚ
--------------------
Vy hovoríte o moci, ja hovorím o tom, že som rád, že môžme poslúžiť v regióne Nitra. Myslím si, že tam máme dobrých kandidátov, máme tam veľmi skúsené politické vedenie v Nitre. Niekoľkých poslancov v Národnej rade, ak sa nemýlim, máme štyroch poslancov v Národnej rade. Prečo by títo ľudia nemohli ponúknuť svoje sily a svoje služby? Jedno vieme garantovať. Ani jeden z našich poslancov v Nitre nebude sa snažiť teraz o nejaké antigarde, že bude robiť politiku nacionálnu, alebo proti SMK. Naopak to, že sme šli v takom zoskupení neznamená, že nemôžme pozitívne spolupracovať s kýmkoľvek na programe, ktorý bude dobrý pre celý kraj.

Daniel KRAJCER, moderátor
--------------------
Pán Bugár, krátko.

Béla BUGÁR, predseda Strany maďarskej koalície
--------------------
No, ja len toľko, že ja nehovorím len tak z brucha, no je tu plagát oficiálny, alebo teda materiál, ktorý teda práve táto slovenská koalícia vytlačila v jednom okrese, kde vyslovene je napísané: "Iba od vás závisí, či bude Nitriansky VÚC slovenský". Ak toto nie je nacionalizmus, VÚC - ka nemá byť ani maďarská, ani slovenská, má slúžiť občanom.

Zlatica PUŠKÁROVÁ, moderátorka
--------------------
Hneď vás nechám reagovať, len iba kratulinko, pán Bugár. Vy ste povedali dokonca, reagovali ste na slová Pavla Hrušovského, ktorý povedal, že je veľká odvaha politických strán uzatvárať neštandardné koalície v terajších voľbách. Povedali ste, že je to dobrá blbosť.

Béla BUGÁR, predseda Strany maďarskej koalície
--------------------
Dobrá blbosť, áno.

Zlatica PUŠKÁROVÁ, moderátorka
--------------------
Stále si to teda myslíte, že je to dobrá blbosť, podľa vás?

Béla BUGÁR, predseda Strany maďarskej koalície
--------------------
Určite spájať sa na základe toho, že chceme vytlačiť jednu stranu alebo zástupcov jedného etnika, ak to môžem takto povedať, je to blbosť. Lebo to nie je občiansky princíp.

Daniel KRAJCER, moderátor
--------------------
Pán Fico, práve voči SMK tak možno najzreteľnejšie, alebo možno najjednoznačnejšie sa stavala v Nitrianskej VÚC vaša strana a došlo tam aj k viacerým konfliktom a samozrejme čiastočne aj HZDS. Takže ako vy vnímate výsledok tejto veľkej slovenskej koalície a napokon aj tieto obvinenia zo strany pána Bugára?

Robert FICO, predseda strany Smer - Sociálna demokracia
--------------------
My sme sa nikdy netajili, že máme záujem na širokej slovenskej koalícii. A dokonca by som povedal, že ľudia, ktorí so mnou spolupracujú v Nitrianskom kraji, to znamená moji najvyšší predstavitelia v kraji boli aj určitým motorom vzniku tejto slovenskej koalície. Ja by som nepoužíval slová nacionalizmus, vlastenectvo, ale jednoducho by som pomenoval to, či Nitriansky kraj je. Nitriansky kraj patrí medzi najdôležitejšie kraje. Pomer obyvateľov, myslím, je sedemdesiat ku tridsať. Pán predseda, aký je pomer? Myslím, že sedemdesiat ku tridsať. Povedzte presne.

Béla BUGÁR, predseda Strany maďarskej koalície
--------------------
Presne chcete vedieť? Dvadsaťsedem celých šesť percent je Maďarov.

Robert FICO, predseda strany Smer - Sociálna demokracia
--------------------
Dobe. Dvadsaťsedem celé šesť Maďarov, teda predpokladajme, že je nejakých sedemdesiatdva - sedemdesiattri percent Slovákov.

Béla BUGÁR, predseda Strany maďarskej koalície
--------------------
A iné národnosti.

Robert FICO, predseda strany Smer - Sociálna demokracia
--------------------
A iné národnosti, no ale Slováci a Maďari, myslím, že tam nič iné, z hľadiska početnosti, nie je také významné. A domnievam sa, že pri takomto rozložení síl v Nitrianskom kraji, ktorý je životne dôležitý pre Slovenskú republiku, životne dôležitý a pri väčšinovom systéme je celkom pochopiteľné, že slovenské politické strany chcú mať väčšinu v tak dôležitom regionálnom parlamente, ako je Nitra. To je jednoducho všetko, čo sa tu dá povedať.

Béla BUGÁR, predseda Strany maďarskej koalície
--------------------
V čom je životne dôležitý? Tomu som nejak...

Daniel KRAJCER, moderátor
--------------------
Pán Fico má určite na mysli vodu.

Robert FICO, predseda strany Smer - Sociálna demokracia
--------------------
Pokiaľ ide o región, tak je to samozrejme predovšetkým oblasť s vynikajúcou poľnohospodárskou pôdou. Asi sa na tom dohodneme, že...

Robert FICO, predseda strany Smer - Sociálna demokracia
--------------------
A vy si myslíte, že v Trnavskej VÚC - ke nemáme takú pôdu? Že vo Veľkom Krtíši nemáme? Na južnom Slovensku máme veľmi dobrú pôdu.

Robert FICO, predseda strany Smer - Sociálna demokracia
--------------------
Pán predseda, my hovoríme argumenty, ktoré považujeme za dôležité. Jednoducho si myslíme, že Nitriansky kraj je z hľadiska svojho strategického postavenia, nerastného bohatstva, poľnohospodárskej pôdy a ďalších vecí životne pre Slovensko dôležitý. A myslím si, že tento kraj musia kontrolovať slovenské politické strany. To je naša filozofia, na ktoré sme jednoducho hrali. Ale bol to...

Béla BUGÁR, predseda Strany maďarskej koalície
--------------------
Tak to je ten nacionalizmus.

Robert FICO, predseda strany Smer - Sociálna demokracia
--------------------
Pán predseda, bol to normálny politický súboj, normálny politický súboj. Tak ako ste vy dali dohromady tri maďarské politické strany do SMK, tak takisto sa slovenské politické strany dali do slovenskej koalície...

Béla BUGÁR, predseda Strany maďarskej koalície
--------------------
Či ale vydržia?

Robert FICO, predseda strany Smer - Sociálna demokracia
--------------------
...a to je, ale veď to nechajte na nich, to je dobrá správa. To je dobrá správa

Daniel KRAJCER, moderátor
--------------------
Pán Veteška, vy sa stotožňujete s pánom Ficom, že to bol vyslovene eminentný slovenský záujem vytvoriť takú koalíciu a poraziť SMK v Nitre?

Viliam VETEŠKA, podpredseda Ľudovej strany - HZDS
--------------------
Bolo nanajvýš nutné, aby sa Slováci spájali, ale bolo by dobré, keby sa spájali v duchu nejakých cieľov a zámerov. To, čo sa dialo v Nitrianskom kraji, možno nemá nič súvislé s otázkami nacionalizmu, alebo nejakých extrémizmov, skôr to má nádych individuálnych záujmov predstaviteľov politických strán v ekonomických otázkach a poškodzovalo to občanov. A musím povedať, že jedny z posledných stretnutí, ktoré som ja mal ma tomto území, bolo v Komárne a občania sa veľmi sťažovali, lebo tam viac ako dvesto ľudí na stretnutiach. Ja som nechcel, pán predseda, ale keď si ty ukázal, tak mňa znepokojil tento plagát, kde...

Zlatica PUŠKÁROVÁ, moderátorka
--------------------
Ukazujete, páni, rôzne plagáty, ale poďme trošku ďalej.

Daniel KRAJCER, moderátor
--------------------
To som už ja spomínal, pán Veteška.

Viliam VETEŠKA, podpredseda Ľudovej strany - HZDS
--------------------
Ale niekedy to je tak, že sa možno že vypáli rana, najprv sa strelí a potom sa to ofukuje. Možno že to malo svoj zmysel, pretože ja mám ten text preložený a ja som sa zhrozil z toho.

Béla BUGÁR, predseda Strany maďarskej koalície
--------------------
Aj my.

Viliam VETEŠKA, podpredseda Ľudovej strany - HZDS
--------------------
Musím povedať, že som hrdo chodil pomedzi ľudí rozprával som o tom, že poľnohospodárom treba aj na juhu Slovenska robiť cesty, robiť rýchle cesty, treba robiť komunikácie, treba podporovať poľnohospodárov, vodu, prenájom, závlahy, prenájom pôdy a také veci. A zrazu tu príde goebbelsove metódy, útoky, mečiarizmus, a podobne. No to je, to treba urobiť poriadky tam, najvyšší čas.

Béla BUGÁR, predseda Strany maďarskej koalície
--------------------
Podľa našich informácií to dokonca nevytlačili Maďari, ale uvidíme.

Daniel KRAJCER, moderátor
--------------------
A kto to, kto za tým bol?

Béla BUGÁR, predseda Strany maďarskej koalície
--------------------
Viete čo, bude vyšetrovanie.

Daniel KRAJCER, moderátor
--------------------
Bude sa to vyšetrovať? Ešte krátko pán premiér k tejto téme a potom pán Bugár a skončíme s Nitrou.

Mikuláš DZURINDA, predseda vlády SR, predseda SDKÚ
--------------------
Nikomu nechcem zasahovať do spôsobu jeho uvažovania, ale myslím si, že ak by sme v niektorých našich južných okresoch išli touto cestou kto čo bude kontrolovať, že by to bol začiatok veľmi nepriaznivého vývoja. Budujme občiansku spoločnosť, kde je alfou a omegou základné demokratické právo každého občana. To je zase môj príspevok do diskusie. Myslím, že sme poučení všetci. Dovolím si dokonca povedať, že aj Strana maďarskej koalície, aj my ostatní, sme poučení, mali by sme si z toho isté poučenie zobrať. Ale v takýchto regiónoch, v takýchto krajoch, v takýchto okresoch, ktoré nie sú etnicky čisté, ako môžu byť v strede Európy? By sme si mali veľký pozor dávať na tón, na obsah našich rečí a konanie a opakujem ešte raz. My sa budeme snažiť zo všetkých síl, aby Slovensko bolo naozaj pluralitné, občianske, kde človek bez ohľadu na to akej je národnosti, mal rovnaké práva ako ktokoľvek iný.

Daniel KRAJCER, moderátor
--------------------
Pán Bugár, ešte k tejto téme, kratučko.

Zlatica PUŠKÁROVÁ, moderátorka
--------------------
Už asi nestihnete reagovať. Ja to chcem posunúť ešte túto diskusiu rýchlo ďalej.

Béla BUGÁR, predseda Strany maďarskej koalície
--------------------
Ja si myslím, že to, čo povedal pán premiér, to je cesta, nič viac.

Robert FICO, predseda strany Smer - Sociálna demokracia
--------------------
Občianska spoločnosť, lebo treba na to reagovať. Občianska spoločnosť v Nitrianskom kraji je perfektne zabezpečená. Predsa myslím, že sedemnásť poslancov zo Strany maďarskej koalície bude sedieť v regionálnom parlamente, čiže môžu sa zúčastňovať vecí, môžu byť členmi komisií, môžu hlasovať. Ale veď, pán predseda, zažili sme aj opačné garde.

Zlatica PUŠKÁROVÁ, moderátorka
--------------------
Páni diskutovali ste už naozaj dlho k tejto téme, ja chcem ešte posunúť diskusiu trošku ďalej, pán Bugár, rešpektujte to, ak dovolíte.

Béla BUGÁR, predseda Strany maďarskej koalície
--------------------
Už to nechajme tak, lebo stačí Trnavskú VÚC - ku si pozrieť a uvidíte, ako bola zabezpečená.

Zlatica PUŠKÁROVÁ, moderátorka
--------------------
Skúste to rešpektovať. Poďme sa ešte zamyslieť trošičku...

Robert FICO, predseda strany Smer - Sociálna demokracia
--------------------
My máme skúsenosti z Nitry.

Zlatica PUŠKÁROVÁ, moderátorka
--------------------
...krátko nad tým, či skutočne ten počet VÚC, aj o tom bola dosť rozsiahla diskusia, zodpovedá vôbec, alebo kopíruje, pán Bugár sekundičku, iba skúste odpovedať na túto otázku. Hneď vás pustíme potom ďalej, Či jednoducho ten počet VÚC kopíruje prirodzené regióny, či nedozrel čas aj po tých dvoch takpovediac voľbách s veľmi nízkou účasťou na to, aby sa zmenilo to rozdelenie Slovenska, možno na dvanásť či už VÚC, alebo nejaký iný názov. Pretože aj ten názov je pomerne spochybňovaný, že nie je dosť dobrý.

Mikuláš DZURINDA, predseda vlády SR, predseda SDKÚ
--------------------
No, tam som napríklad mieril, keď som hovoril o tom, že odpoveď na otázku prečo taká nízka účasť, nie je vôbec jednoduchá a má nepochybne veľa atribútov. Ja sám pochádzam zo Spiša, bol som na mnohých mítingoch, ako aj kolegovia a musím vám povedať, že po pravde na námestí, na iných námestiach veľmi často sa ma pýtali a prečo nemáme Spišskú župu? Prečo s Popradu je tak ďaleko do Prešova? To isté na Zemplíne mi ľudia hovorili. Čiže...

Zlatica PUŠKÁROVÁ, moderátorka
--------------------
Viete si predstaviť, že by bolo dvanásť vyšších územných celkov?

Mikuláš DZURINDA, predseda vlády SR, predseda SDKÚ
--------------------
Ale samozrejme, že viem. A dokonca za SDKÚ môžem povedať, že toto je náš trvalý program. Záleží na politickej konštelácii za akých podmienok sa tá dvanástka bude dať povedzme urobiť, aby ľudia to cítili silnejšie.

Zlatica PUŠKÁROVÁ, moderátorka
--------------------
Pán Bugár, bola by možná politická dohoda na dvanástich VÚC - kach?

Béla BUGÁR, predseda Strany maďarskej koalície
--------------------
Dobre, ale aká by mala byť tá dvanástka? Ak taká, ktorá bola, ktorá bola pôvodne navrhnutá, tak samozrejme Nitrianska VÚC - ka ostane taká, aká je dnes, to nemá význam. Lebo súhlasím s tým, že treba trošku tie prirodzené regióny spájať. To je jedna vec. Druhá vec, to je obrovská skúsenosť, treba zrušiť aj v tomto prípade moratórium.

Daniel KRAJCER, moderátor
--------------------
Pán Bugár, vy sa ponáhľate, takže ďakujeme za účasť.

Zlatica PUŠKÁROVÁ, moderátorka
--------------------
Ďakujeme veľmi pekne za účasť. Dovidenia.

Béla BUGÁR, predseda Strany maďarskej koalície
--------------------
Ďakujem veľmi pekne. Dovidenia.

Daniel KRAJCER, moderátor
--------------------
Zatiaľ dovidenia.

Zlatica PUŠKÁROVÁ, moderátorka
--------------------
A vy teda páni, ešte pán Fico a pán Veteška, skúste teda možno aj vy sa vyjadriť k tomu, či podľa vás tých osem VÚC zohľadňuje prirodzené členenie z toho historického pohľadu Slovenska a aký počet by bol podľa vás optimálny?

Viliam VETEŠKA, podpredseda Ľudovej strany - HZDS
--------------------
Náš názor je taký, že ešte predtým, ako by sme hovorili či osem, či dvanásť, alebo niektoré iné číslo, ktoré by sa hodilo, musím úprimne povedať že na to, aby sa naplnili záujmy občanov, ešte je tu iná otázka. Duálny systém. Máme štátnu správu a máme samosprávu. Zdá, že už je tých úradníkov príliš veľa, také sú názory aj občanov a z hľadiska tých služieb priblížiť ich občanom, by sme možno aj týmto mali zaoberať. A v tejto súvislosti potom hovoriť o počte vyšších územných celkov. Ja nemôžem ísť proti strane, z ktorej pochádzam, aby bol tento počet celkom iný. My sme navrhovali v minulosti osem, zdá sa, že osem funguje. Možno sú skôr hlasy, aby bolo menej, možno tri jeden, západ stred a osobitne Bratislava.

Zlatica PUŠKÁROVÁ, moderátorka
--------------------
No, funguje s pomerným nezáujmom voličov, pretože sú to už druhé voľby s ôsmimi krajmi, kde prišlo naozaj veľmi málo ľudí voliť. Pán Fico, dvanástka by bola pre vás optimálna, alebo nie?

Robert FICO, predseda strany Smer - Sociálna demokracia
--------------------
Náš názor je dlhodobo známy. Najlepší variant, aký keby bol na Slovensku, bol variant tri plus jedna. Ale keďže na toto niet politickej vôle, my musíme rešpektovať určité kompromisy. Podľa môjho názoru nie je dostatočná politiká sila na Slovensku, ktorá by dokázala zmeniť počet osem na dvanásť. Dvanásť pre nás jednoducho si myslím, je neprijateľný. My sa budeme držať existujúceho stavu. My sme predsa navolili poslancov a navolíme županov desiateho decembra do ôsmich vyšších územných celkov. Preto nevidíme nejaký priestor, ale najlepší variant sa ukazuje naozaj tri plus jedna, na ktorý žiaľ dnes nie je politická sila.

Zlatica PUŠKÁROVÁ, moderátorka
--------------------
Páni, ďakujem vám veľmi pekne, že ste prišli takto aktuálne diskutovať sem k nám do štúdia. Ďakujem predsedovi SDKÚ a premiérovi Mikulášovi Dzurindovi.

Mikuláš DZURINDA, predseda vlády SR, predseda SDKÚ
--------------------
Pekný deň.

Zlatica PUŠKÁROVÁ, moderátorka
--------------------
Predsedovi Smeru Robertovi Ficovi.

Robert FICO, predseda strany Smer - Sociálna demokracia
--------------------
Dovidenia.

Zlatica PUŠKÁROVÁ, moderátorka
--------------------
A predsedovi HZDS Viliamovi Veteškovi.

Viliam VETEŠKA, podpredseda Ľudovej strany - HZDS
--------------------
Dovidenia. Ďakujem.

Zlatica PUŠKÁROVÁ, moderátorka
--------------------
Dovidenia.

Daniel KRAJCER, moderátor
--------------------
Pekný deň, páni. No a my sa teraz pozrieme práve do Nitry, ktorú sme spomínali. Živý vstup a rozhovor s dvoma najúspešnejšími kandidátmi má pripravený kolega Erik Tomáš.

Erik TOMÁŠ, redaktor
--------------------
Príjemnú nedeľu aj z areálu Župného domu v Nitre. Veľká slovenská koalícia s prevahou zvíťazila v parlamente. Ostro sledovaný takzvaný slovensko - maďarský súboj však bude zrejme pokračovať v druhom kole voľby župana. Pretože do neho postúpili Milan Belica, súčasný župan a kandidát koalície na čele s Ľudovou stranou - HZDS a súčasný štátny tajomník ministerstva školstva a kandidát SMK László Szigeti. Oboch pánov vítam pri mikrofóne. Pán Belica, očakávali ste takýto výrazný úspech povedzme slovenských strán, ale aj vás osobne?

Milan BELICA, kandidát na župana Nitrianskeho samosprávneho kraja
--------------------
No, očakával som v prvom rade rozum voličov, ktorý sa prejavil a ja chcem poďakovať, že práve v Nitrianskom kraji bola najväčšia voličská účasť. Takže rozhodol rozum voliča.

Erik TOMÁŠ, redaktor
--------------------
A ten výsledok?

Milan BELICA, kandidát na župana Nitrianskeho samosprávneho kraja
--------------------
Výsledok som aj očakával. Ja som už aj pred vstupom do miestnosti hlasovacej jednoznačne povedal, že s vysokou pravdepodobnosťou zvíťazím.

Erik TOMÁŠ, redaktor
--------------------
Do akej miery, podľa vás, zavážil etnický princíp, lebo vieme, že sa tu diali a robili určité témy, diskutovali určité témy, ktoré skutočne ako keby vyvolávali alebo vnášali napätie medzi politikov SMK a slovenských strán?

Milan BELICA, kandidát na župana Nitrianskeho samosprávneho kraja
--------------------
Ja myslím, že nebol to etnický princíp, ktorý rozhodol. Skôr istá arogancia, ktorá sa prejavovala strašne dlhý čas, vyše dva a pol roka zo strany istých predstaviteľov a nie všetkých. Istých predstaviteľov tejto strany. Takže toto mohlo rozhodnúť, pripúšťam.

Erik TOMÁŠ, redaktor
--------------------
Pán Szigeti, rozhodla maďarská karta?

László SZIGETI, kandidát na župana Nitrianskeho samosprávneho kraja
--------------------
Ťažko povedať čo rozhodla, ale myslím, že príčinou je aj to, že je nevhodný volebný systém, väčšinový volebný systém a ďalšou príčinou je to, že sa spojili proti Maďarom v tejto župe. A bohužiaľ, národnostné zloženie tejto župy determinovalo už dopredu výsledok pretože sedemdesiat ku tridsiatim, potom je ťažko vyhrávať.

Erik TOMÁŠ, redaktor
--------------------
Je v poriadku takýto etnický princíp?

László SZIGETI, kandidát na župana Nitrianskeho samosprávneho kraja
--------------------
Takýto etnický princíp vôbec nie je v poriadku na prahu tretieho tisícročia. Myslím si, že strany by sa mali spájať podľa programov, podľa princípov a myslím si, že je načase, aby sme začali uvažovať o zmene volebného systému z väčšinového na pomerný.

Erik TOMÁŠ, redaktor
--------------------
V každom prípade SMK v Nitrianskom samosprávnom kraji výrazne ustupuje zo svojich pozícií. Aká je reakcia?

László SZIGETI, kandidát na župana Nitrianskeho samosprávneho kraja
--------------------
Očakávali sme vyššiu účasť, čakali sme slušný výsledok. Stratili sme desať mandátov. Kandidáta na predsedu máme v druhom kole. Napriek tomu chcem vysloviť poďakovanie všetkým tým, ktorí volili SMK.

Erik TOMÁŠ, redaktor
--------------------
Objavili sa v agentúrach aj informácie, že sa môžete vzdať svojej účasti v druhom kole voľby. Je to pravda? Môžete to potvrdiť?

László SZIGETI, kandidát na župana Nitrianskeho samosprávneho kraja
--------------------
V tejto chvíli takéto úvahy sú zbytočné, nie sú aktuálne.

Erik TOMÁŠ, redaktor
--------------------
Ale nevylučujete to?

László SZIGETI, kandidát na župana Nitrianskeho samosprávneho kraja
--------------------
Nič sa v politike nedá vylúčiť. Zasadne náš krajský orgán a budeme uvažovať.

Erik TOMÁŠ, redaktor
--------------------
Zatiaľ ste ale pripravený ísť do kampane pred druhým kolom volieb?

László SZIGETI, kandidát na župana Nitrianskeho samosprávneho kraja
--------------------
Pevne som rozhodnutý, že budem bojovať ďalej.

Erik TOMÁŠ, redaktor
--------------------
Možno očakávať opäť nejaké iskrenie?

László SZIGETI, kandidát na župana Nitrianskeho samosprávneho kraja
--------------------
Nemyslím, že bude iskrenie, budeme bojovať statočne a uvidíme, aký bude výsledok.

Erik TOMÁŠ, redaktor
--------------------
Pán Belica, možno očakávať iskrenie počas týchto nasledujúcich dvoch týždňov?

Milan BELICA, kandidát na župana Nitrianskeho samosprávneho kraja
--------------------
Ja som ani v tomto období nepoužíval žiadne takéto metódy boja. Viedol som veľmi umiernenú kampaň, či už vo vzťahu k mojim sokom, takpovediac politickým, aj vo vzťahu myslím že SMK. Takže aj ja by som v prvom rade chcel poďakovať mojim voličom, ktorí vlastne statočne prišli aj v takomto nečase k urnám a či už ma volili, alebo nevolili, vlastne vytvorili isté kvórum, na ktoré som hrdý v tomto kraji.

Erik TOMÁŠ, redaktor
--------------------
Páni, ja vám bom držím palce v druhom kole. Z Nitrianskeho samosprávneho kraja je to na túto chvíľu všetko. Danica, Zlatica, Daniel, máte slovo.

Zlatica PUŠKÁROVÁ, moderátorka
--------------------
Ďakujeme Erik. Poďme sa teraz pozrieť do centra Bratislavy pre zmenu. Ja už len pripomeniem, že pred štyrmi rokmi to bol práve Ľubo Roman, ktorý ako jediný vyhral v prvom kole volieb a stal sa hneď predsedom VÚC. Teraz je situácia úplne iná. Ľubo Roman postupuje do druhého kola volieb z druhej pozície. Víťazom prvého kola je naopak Vladimír Bajan. No a v tejto chvíli by už mal byť na námestí pripravený aj kolega Heňo Krejča. Heňo, ja ťa už nenechám v tom daždi dlhšie čakať. Takže nech sa páči, máš slovo.

Henrich KREJČA, redaktor
--------------------
Krásne predpoludnie spred Prezidentského paláca. Vedľa mňa už stojí zatiaľ favorit, pán Vladimír Bajan. Pán Bajan, myslíte si, že ako starosta dlhoročný Petržalky, že skutočne vo vašom prípade zabrala Petržalka?

Vladimír BAJAN, kandidát na predsedu Bratislavského samosprávneho kraja
--------------------
Ja si myslím, že aj. Myslím si, že skúsenosti, respektíve výsledky ktoré sme dosiahli v komunále, nielen v Petržalke, ale aj v Bratislave, mohli byť tým argumentom, prečo ľudia mi dali dôveru. Na druhej strane som presvedčený, že aj skúsenosti, ktoré mali so mnou starostovia a primátori okolitých okresov, tiež mohli byť. Čiže môže to byť tiež jeden zo signálov, že ľudia začali dôverovať skôr výsledkom, ako nejakým chimerickým sľubom.

Henrich KREJČA, redaktor
--------------------
Váš konkurent Ľubo Roman vám vyčíta, že chcete odtrhnúť od Bratislavského samosprávneho kraja okresy, ako sú malacky, Pezinok, Senec. Je to pravda? Môžu sa teda vaši voliči dočkať toho, že Bratislava bude skutočne len Bratislavou bez týchto okresov?

Vladimír BAJAN, kandidát na predsedu Bratislavského samosprávneho kraja
--------------------
Som veľmi smutný, že táto téma sa stala volebnou, nie však z mojej viny. Na druhej strane kto trošku tomu rozumie, vie že ide o nezmysel. Táto vec sa nedá riešiť na úrovni vyšších územných celkov, je to problém, ktorý musí riešiť, ak k tomu príde, národný parlament. Pretože zákony tak ustanovujú a navyše myslím si, že občania v regióne majú úplne iný problém ako je táto téma. Takže momentálne ma táto téma naozaj nezamestnáva.

Henrich KREJČA, redaktor
--------------------
Doteraz ste nepriznali svoje stranícke tričko. Stále sa cítite ako nezávislý kandidát. Môžete aspoň povedať, že či si podľa týchto výsledkov viete predstaviť zatiaľ s víťaznou koalíciou spoluprácu, alebo cítite sa ku nim najbližšie, alebo kto je teda váš stranícky partner?

Vladimír BAJAN, kandidát na predsedu Bratislavského samosprávneho kraja
--------------------
Môj stranícky partner je každý z tých päťdesiatich zvolených poslancov, pretože som nezávislý poslanec. A tá skúsenosť z komunálnej politiky mi velí, že ak opravíte chodník na ceste, chodia po ňom nielen členovia SDKÚ, ale aj členovia HZDS. Teraz aby som to zľahčil. Takže problém politický nie je problémom komunálu, respektíve nemal by byť, aby sme vedeli veci riešiť. Takže neobávam sa spolupráce so žiadnym zo zvolených regionálnych poslancov.

Henrich KREJČA, redaktor
--------------------
Máte do druhého kola pripravený nejaký tajný tromf?

Vladimír BAJAN, kandidát na predsedu Bratislavského samosprávneho kraja
--------------------
Ak má byť tajný, tak o tom nebudeme teraz hovoriť. Ale myslím si, že áno. V každom prípade si treba uvedomiť, že futbalovým žargónom vyhral som len prvý polčas. Pískať budeme až po záverečnom signále. Takže myslím, že niečo pripravujeme, ale nebude to nič megalomanské. Nakoniec nemám ani takú povahu.

Henrich KREJČA, redaktor
--------------------
Samozrejme vedľa nás stojí ešte zatiaľ druhý v poradí, kandidát, súčasný župan, štvorročný župan, pán Ľubo Roman. Pán Ľubo Roman, cítite, momentálne ste asi stratili tretinu hlasov. Zdá sa, že ste neobhájili svoju pozíciu. Čo vy na to?

Ľubo ROMAN, kandidát na predsedu Bratislavského samosprávneho kraja
--------------------
Tak zdá sa, že nie. No zdá sa, že neprišlo toľko voličov, koľko malo prísť, oproti minulým voľbám.

Henrich KREJČA, redaktor
--------------------
Takže to skutočne len na tej účasti? Nie je to v niečom inom, napríklad v tom, že nedávne udalosti okolo strany ANO, ako aj váš výrok okolo vraždy študenta Daniela Tupého nemohli napríklad ovplyvniť to, že ste dosť prepadli v tomto prvom kole?

Ľubo ROMAN, kandidát na predsedu Bratislavského samosprávneho kraja
--------------------
Ja si myslím, že nie. Tá udalosť okolo ANO, samozrejme že trošku tomu pomohli. Ale čo sa týka toho Daniela Tupého, tak myslím si, že to bolo trošku ináč, ako to bolo interpretované. A snažím sa to mladým ľuďom vysvetliť.

Henrich KREJČA, redaktor
--------------------
Jasné. Ešte vám váš protivník pán Bajan vyčíta to, že ste veľa sľubovali pred štyrmi rokmi a nepodarilo sa vám toľko toho splniť. Nie je to aj v tom?

Ľubo ROMAN, kandidát na predsedu Bratislavského samosprávneho kraja
--------------------
Ja si myslím, že som všetko splnil, čo som sľúbil a ten odpočet, ktorý som urobil pre voličov, tak ten je naozaj jasný a všetko vlastne čo som sľúbil to som splnil.

Henrich KREJČA, redaktor
--------------------
Máte nejaký tromf pripravený do druhého kola?

Ľubo ROMAN, kandidát na predsedu Bratislavského samosprávneho kraja
--------------------
Nechajte sa prekvapiť.

Henrich KREJČA, redaktor
--------------------
Dobre. Ďakujem pánovi, ešte stále súčasnému županovi, Ľubovi Romanovi. Odovzdávam slovo späť do štúdia.

Daniel KRAJCER, moderátor
--------------------
My ďakujeme kolegovi Heňovi Krejčovi za tento naozaj originálny živý vstup. No a teraz sa prostredníctvom šiestich reportáží, ktoré pripravili naši kolegovia, pozrime aj do ďalších regiónov.

redaktor
--------------------
Účasť na regionálnych voľbách v Prešovskom kraji nepresiahla dvadsať percent. Víťazom sa stala koalícia SDKÚ - KDH - DS. Jej poslanci obsadia v šesťdesiatdvačlennom krajskom parlamente štyridsať kresiel. Kandidátom trojkoalície na župana bol Dušan Hruška, ktorý získal viac než dvadsaťsedem percent hlasov a postúpil do druhého kola volieb.

Dušan HRUŠKA, kandidát na predsedu Prešovského samosprávneho kraja
--------------------
Očakával som, že sa dostanem do druhého kola. Snáď som dúfal, že ten rozdiel bude trošku menší.

redaktor
--------------------
O županský post bude desiateho decembra súperiť s terajším predsedom kraja Petrom Chudíkom. Dominant koalície Smer - HZD - SNS získal včera štyridsať percent hlasov.

Peter CHUDÍK, kandidát na predsedu Prešovského samosprávneho kraja
--------------------
Je to vďaka mojej štvorročnej robote. Je to aj vďaka tomu, že v prvom rade som prešiel množstvo obcí, každé mesto, riešili sme problémy priamo tam, kde tie problémy vznikali.

redaktorka
--------------------
Voliči Košického samosprávneho kraja si včera svojho predsedu nezvolili. Do volebného, teraz už duelu, ktorý bude desiateho dvanásty, postupujú Zdenko Trebuľa a doterajší predseda Košického samosprávneho kraja Rudolf Bauer. O tom, že doterajší župan, nominant Kresťanskodemokratického hnutia a Občianskej konzervatívnej strany má naďalej sedieť vo svojom kresle, rozhodlo dvadsaťosemtisíc osemstotridsaťsedem voličov.

Rudolf BAUER, kandidát na predsedu Košického samosprávneho kraja
--------------------
Som veľmi rád, že som postúpil do druhého kola a chcem sa poďakovať všetkým voličom, ktorí mi dali svoj hlas, že budem môcť sa uchádzať o to, aby som pokračoval v tom, čo sme doteraz robili.

redaktorka
--------------------
O tom, že kreslo župana potrebuje nový vietor a iný smer v podobe nominanta Smeru a Hnutia za demokraciu Zdenka Trebuľu, je presvedčených tridsaťdvatisíc šesťstosedemdesiatpäť voličov.

Zdenko TREBUĽA, kandidát na predsedu Košického samosprávneho kraja
--------------------
Tá účasť bola skutočne neuveriteľne nízka. Ale je to asi odraz tej politickej scény, tej doby, ktorú žijeme. Ja verím, že to nasledujúce obdobie to troška zmení.

redaktorka
--------------------
Voľby v Košickom samosprávnom kraji prebehli bez väčších problémov. Zúčastnilo sa ich iba devätnásť percent oprávnených voličov.

redaktor
--------------------
V Banskobystrickom kraji si napriek zlému počasiu našlo cestu k urnám vyše deväťdesiatsedemtisíc voličov. Znamená to volebnú účasť takmer devätnásť percent. K vážnejším problémom nedošlo. Zaujímavá situácia vznikla akurát v Detve, kde boli na kandidátke na poslancov dvaja kandidáti s rovnakým priezviskom. Na volebnom lístku však mali oproti zoznamom vymenené poradové čísla.

Peter PELEGRINY, Krajská volebná komisia
--------------------
Po sčítaní hlasov oboch kandidátov, ktorí mali vymenené čísla, tento súčet nepostačoval na to, aby dosiahol hodnotu zvoliteľného miesta na kandidátke, preto volebná komisia sa s ním ďalej nezaoberala.

redaktor
--------------------
V boji o županské kreslo je medzi prvými dvoma kandidátmi rozdiel vyše šestnásťtisíc hlasov.

Milan MURGAŠ, kandidát na predsedu Banskobystrického samosprávneho kraja
--------------------
Som spokojný, že voliči napriek tomu, aké bolo počasie prišli a že mi vyjadrili dôveru a že som sa dostal do druhého kola s pomerne veľkým náskokom.

Jozef MIKUŠ, kandidát na predsedu Banskobystrického samosprávneho kraja
--------------------
Myslím si, že je podobný, ako bol pred štyrmi rokmi, keď som po prvom kole zaostával za profesorom Marčokom a ten finálový výsledok bol veľmi, veľmi tesný. Takže pokúsime sa o reparát tak, aby bol úspešný.

redaktor
--------------------
V Žilinskom kraji o dva týždne zabojujú o priazeň voliča dvaja najväčší rivali. Juraj Blanár a Jozef Tarčák. Vo včerajších regionálnych voľbách získal Blanár takmer tridsať a pol percenta odovzdaných hlasov. Tarčák necelých dvadsaťdeväť percent. V prepočte na hlasy vedie Juraj Blanár o necelú tisícku.

Juraj BLANÁR, kandidát na predsedu Žilinského samosprávneho kraja
--------------------
Ja si nemyslím, že je potrebné meniť nejaké zbrane, alebo taktiku. Čo je potrebné urobiť, je potrebné zmobilizovať ľudí.

redaktor
--------------------
Voľby v Žilinskej župe boli takmer bezproblémové, iba Juraj Blanár mal malý problém, keď mu nedovolili odvoliť v okrsku, do ktorého dostal pozvánku. Medzičasom totiž zmenil trvalé bydlisko a úrady zmenu nestihli zaregistrovať. Musel teda voliť na inom mieste. Aktuálny šéf VÚC Jozef Tarčák je s výsledkom spokojný.

Jozef TARČÁK, kandidát na predsedu Žilinského samosprávneho kraja
--------------------
Aj my si chceme nechať priestor aspoň pár hodín na to, aby sme zvážili ako ďalej.

redaktor
--------------------
V Žilinskom kraji pristúpilo k urnám takmer pätnásť aj pol percenta voličov. Najviac ich bolo v okrese Tvrdošín, viac ako dvadsaťšesť percent a najmenej v Martine, len necelých dvanásť percent.

redaktorka
--------------------
Zaujímavosťou Trenčianskeho kraja je, že obidvaja kandidáti, ktorí od voličov dostali najviac hlasov, sú z nemocničného prostredia. Miroslav Chovanec je primár a Pavol Sedláček riaditeľ trenčianskej nemocnice.

Miroslav CHOVANEC, kandidát na predsedu Trenčianskeho samosprávneho kraja
--------------------
Myslím, že výsledky sú vcelku očakávané. Čakal som, že takýmto spôsobom to dopadne, že bude druhé kolo.

Pavol SEDLÁČEK, kandidát na predsedu Trenčianskeho samosprávneho kraja
--------------------
Splnili sa predpoklady, prakticky skoro všetci zainteresovaní predpokladali, že to bude u nás dvojkolové.

Miroslav CHOVANEC, kandidát na predsedu Trenčianskeho samosprávneho kraja
--------------------
Pred prvým kolom som vsadil predovšetkým na kontakt s ľuďmi. Uskutočnil som deväťdesiatdva mítingov a oslovil som približne osemtisíc ľudí. Myslím si, že budem v tom pokračovať, ale pochopiteľne chcem sa pripomenúť ešte znovu občanom a požiadať ich o dôveru.

Pavol SEDLÁČEK, kandidát na predsedu Trenčianskeho samosprávneho kraja
--------------------
Program máme dobrý, treba len nájsť spôsob ako osloviť tých nerozhodnutých a presvedčiť tých, čo volili tých iných kandidátov.

redaktor
--------------------
Voľby v Trnavskom samosprávnom kraji sa prakticky ničím nelíšili od ostatných regiónov Slovenska. Zlé počasie, nízka volebná účasť a nikto z piatich kandidátov nezískal dostatočný počet hlasov na to, aby zasadol do kresla predsedu VÚC už po prvom kole. Volebný účasť včera nedosiahla ani pätnásť percent. Po sčítaní hlasov je zrejmé, že najviac kresiel v zastupiteľstve, to jest pätnásť, získali SMK a koalícia KDH - SDKÚ a Demokratická strana. Isté je taktiež i to, že súčasný župan Peter Tomeček si svoju pozíciu neobhájil. Do druhého kola postúpil z prvého miesta s vyše tridsaťtri percentami hlasov Jozef Klokner.

Jozef KLOKNER, kandidát na predsedu Trnavského samosprávneho kraja
--------------------
Považujem tento výsledok za pre nás úspešný, pretože ľudia prijali náš štýl politiky.

redaktor
--------------------
V súboji o kreslo župana sa stretne s Tiborom Mikušom.

Tibor MIKUŠ, kandidát na predsedu Trnavského samosprávneho kraja
--------------------
Samozrejme želaný výsledok celkový druhé miesto nepredstavuje.

redaktor
--------------------
Podľa informácií z volebnej komisie voľby v Trnavskom samosprávnom kraji prebehli bez väčších problémov.

Zlatica PUŠKÁROVÁ, moderátorka
--------------------
No a v štúdiu sa nám už vymenili aj hostia. Prišli aj dve dámy. Začnem predstavením vás. Podpredsedníčka Slovenskej národnej strany pani Anna Malíková - Belousovová. Prajem dobrý deň.

Anna MALÍKOVÁ-BELOUSOVOVÁ, podpredsedníčka Slovenskej národnej strany
--------------------
Dobrý deň.

Zlatica PUŠKÁROVÁ, moderátorka
--------------------
Predseda KSS Jozef Ševc. Prajem dobrý deň.

Jozef ŠEVC, predseda KSS
--------------------
Dobrý deň prajem.

Daniel KRAJCER, moderátor
--------------------
Vítam aj predsedníčku Slobodného fóra Zuzanu Martinákovú. Pekný deň.

Zuzana MARTINÁKOVÁ, predsedníčka Slobodného fóra
--------------------
Pekný deň želám.

Daniel KRAJCER, moderátor
--------------------
Podpredsedu ANO, pána Milana Kepeňu.

Milan KEPEŇA, podpredseda ANO
--------------------
Dobrý deň prajem.

Daniel KRAJCER, moderátor
--------------------
A predsedu HZD Jozefa Grapu.

Jozef GRAPA, predseda HZD
--------------------
Dobrý deň prajem.

Daniel KRAJCER, moderátor
--------------------
Pekný deň.

Zlatica PUŠKÁROVÁ, moderátorka
--------------------
Takže dámy a páni, poďme s trošku porozprávať, najskôr o tej účasti. Už sme tu hovorili aj s inými politikmi o tom, z čoho vlastne pramení tá nízka účasť. Či je to teda sklamanie vôbec občanov z politiky, z politikov, či je to znechutenie, či tá apatia môže prameniť naozaj z toho, že ľudia nemajú pocit, že sa o nich politici zaujímajú, alebo ak, tak možno len práve v deň volieb. Pani Martináková, začnite teda vy.

Zuzana MARTINÁKOVÁ, predsedníčka Slobodného fóra
--------------------
Ďakujem pekne za slovo. Myslím si, že sa treba poďakovať všetkým voličom, ktorí prišli voliť. Osobitne sa chcem poďakovať aj tým, ktorí našim kandidátom dali svoj hlas. Ja vidím takých niekoľko príčin v tej nízkej účasti, aj keď je to asi veľký sumár dôvodov, prečo nakoniec bola taká nízka. A to je naozaj isté pochopenie významu vyšších územných celkov. Ja si myslím, že je to chyba aj praxe, ktorú vidíme aj v iných oblastiach, že sa robia reformy, ktoré sa nedoťahujú do konca. Ak sme zriadili vyššie územné celky, tak sme ľuďom hovorili, že krajské úrady sa zrušia. Nezrušili sa. Ľudia vidia v krajských mestách dva úrady vedľa seba, nevedia čo ktorý rozhoduje, aký je význam ktorého. Takže ja vidím veľkú chybu aj na strane rozhodovania, politických rozhodnutí politikov, ktorí si strážia svoje záujmy a potom to tak vyzerá. Ľudia naozaj nevedia čo je dôležitejšie. Druhá taká zásadná vec je, že treba si uvedomiť, že toto percento, myslím že ste v prvej časti o tom hovorili, zhruba zodpovedá tej straníckej príslušnosti občanov. To znamená, že treba sa pozrieť na to, že vyššie územné celky budú najbližšie štyri roky obsadené politicky a stranícky. Ten občiansky princíp, po ktorom toľko voláme, aby sa občania podieľali na správe vecí verejných, nebude odrazený najbližšie štyri roky v práci vyšších územných celkov. To považujem za vážny argument, nad ktorým sa treba zamyslieť. A vážne sa treba zamyslieť aj nad tými istými politickými reformami, ktoré hovoria o tom, že ľudia viac majú sa spolupodieľať na tom čo sú ich problémy a nielen rozhodovania politických strán, ktoré sú aj vo vysokej politike a teraz aj komunálnej, VÚC - kárskej, veľmi, veľmi zreteľné. Toto ja vidím ako také tri hlavné body.

Zlatica PUŠKÁROVÁ, moderátorka
--------------------
Pani Belousovová, vy ste obstáli veľmi dobre, aj v tých koalíciách, najmä teda so Smerom. Ak by ste to vy mohli teda pomenovať, čo si myslíte? Je to v tom, že naozaj ľudia nerozumejú v podstate ani kompetenciám, ani tomu, čo sú to VÚC, ani tomu názvu v konečnom dôsledku?

Anna MALÍKOVÁ-BELOUSOVOVÁ, podpredsedníčka Slovenskej národnej strany
--------------------
Ja by som tiež chcela využiť príležitosť a poďakovať voličom, ktorí podporili Slovenskú národnú stranu. Pretože hoci sa teraz nachádzame v mimoparlamentnej pozícii, tak myslím si, že výsledky, ktoré sme mali, sa rovnajú plnohodnotnej parlamentnej strane. A za to naozaj patrí poďakovanie našim voličom. No a ja začnem odpoveď na otázku prečo bola taká nízka účasť, možno trošku ináč. Pozrime sa kde bola najvyššia. Najvyššia, okolo dvadsaťosem percent, bola práve v Nitrianskom kraji. Čiže tu sa ukazuje, že vlastne tá veľká slovenská koalícia voličov oslovila pozitívne a prečo ich oslovila? To je vlastne aj odpoveď na vašu otázku, prečo v iných krajoch bola nízka. Pretože jednoducho ľudia videli, že dá sa niečo zmeniť. V tomto prípade Nitrianskeho kraja išlo o to, aby sa pomery postavili, dovolím si povedať, z toho predchádzajúceho obdobia z hlavy na nohy. Aby proste to zloženie parlamentu odrážalo zloženie aj teda obyvateľstva toho Nitrianskeho kraja.

Zlatica PUŠKÁROVÁ, moderátorka
--------------------
Vy teda asi nebudete súhlasiť s Bélom Bugárom, ktorý tvrdí, že zvíťazil nacionalizmus práve teda v Nitre?

Anna MALÍKOVÁ-BELOUSOVOVÁ, podpredsedníčka Slovenskej národnej strany
--------------------
V Nitre zvíťazil práve zdravý rozum. A ja by som ho trochu doporučovala, nič v zlom, aj pánovi Bugárovi, pretože nie je možné, aby väčšinu slovenského obyvateľstva spravoval parlament, kde má väčšinu menšina. To sme boli kuriozita nielen v Európe, ale aj na svete. Vrátim sa teda k tomu vysokému percentu účasti. Práve vtedy, že tuná bol motív aký u tých ľudí? Veľmi pozitívny a preto nesúhlasím s pánom Bugárom. Ten pozitívny motív sa volá národný záujem. Čiže ľudia vedeli o čom rozhodujú a že svojím rozhodovaním a mobilizáciou voličstva môžu niečo zmeniť. A toto vlastne chýbalo v tých ostatných krajoch. Pretože môžme hovoriť napríklad o jednom čísle. Ak si to niekto, ešte asi nikto neprepočítal. Viete koľko stál jeden voličský hlas? Vychádza to okolo štyristo korún. Pretože toľko bolo, dvestopäťdesiat miliónov stáli celé voľby. Ale vlastne ľudia nevedeli o čom rozhodujú. To je všetko pravda. Ako sme chodili po mítingoch, sú znechutení. Oni vlastne, pred chvíľočkou tu sedel pán premiér Dzurinda. Dali vysvedčenie tejto vláde. Už je úplne jedno, čo mu napíšu z Medzinárodného menového fondu, z Európskej únie, tu dostal vysvedčenie on a jeho vládna koalícia.

Zlatica PUŠKÁROVÁ, moderátorka
--------------------
Dobre. Pán Ševc, aj vy si myslíte, že je to akási zdvihnutý prst politikom? Predpokladám, že aj vy to budeme smerovať skôr k vládnej koalícii, možno teda ako do vlastných radov opozičných, ale dá sa to okomentovať aj ako taká celková únava možno ľudí z politiky a nielen teda z politikov vládnej koalície. Zrkadlí sa teda v tom podľa vás to znechutenie a to sklamanie ľudí?

Jozef ŠEVC, predseda KSS
--------------------
V každom prípade áno, dá sa to aj takto povedať. Myslím si, že to znechutenie spočíva nielen v tom, že odmietli tento spôsob riadenia štátu súčasnej koalície, ale zároveň dali aj odpoveď na riešenie sociálnych otázok, ktoré táto súčasná vláda vôbec nerieši. Tie reformy, ktoré pripravila, sú, dá sa povedať, proti ľuďom a nie pre ľudí. Samozrejme vidíme aj iný moment, ktorý tuná zohráva v rámci demokracie a nového usporiadania štátu. Vyššie územné celky myslím si, že po dobu štyroch rokov boli veľmi málo propagované. Aj o výsledkoch, aj o možnostiach, aj o spôsoboch ako sa priblížiť ľuďom.

Zlatica PUŠKÁROVÁ, moderátorka
--------------------
Čiže nevedia ľudia podľa vás aké majú kompetencie, nevedia o čom rozhodujú. Napriek tomu teda, že disponujú miliardovým rozpočtom.

Jozef ŠEVC, predseda KSS
--------------------
Presne tak. Málo sa im ponúka možnosti spravovať veci spoločné a jeden taký moment, ktorý tuná nebol ani spomínaný, ani v predchádzajúcich vstupoch, je to, že tá malá účasť ľudí spočíva aj v tom, že veľa ľudí odchádza mimo Slovenska za prácou. Tá sociálna otázka, ktorá je tu podstatná, veď keď si zoberieme aj štatistiku, pozrite sa, ten kto je v zahraničí, on nepríde voliť. A otázka je aj druhá, že tie účelové zoskupenia, ktoré sú, boli v záujme ekonomiky. Dá sa povedať, že tieto voľby by boli o peniazoch a nie o ľuďoch.

Zlatica PUŠKÁROVÁ, moderátorka
--------------------
Pán Kepeňa, skutočne aj tie koalície, keď už načrtol pán Ševc, boli miestami až také absurdné. Pospájal sa doslova každý s každým. Nečrtal sa tam nejaký názorový alebo programový, programová jednota, ale skôr ako by išlo skôr o boj o moc a vplyv. Čiže nemyslíte si, že aj s týmto mohli byť voliči zmätení?

Milan KEPEŇA, podpredseda ANO
--------------------
Je pravda to, že koalície tak, ako vznikali, vznikali postupne asi v priebehu posledného roka, tesne pred voľbami. A tie koalície išli aj s rôznymi programami. Hoci tie programy, dá sa povedať, že v zásade boli dosť podtotožné, aspoň v polke krajov a v polke boli iné. To znamená, keď zoberieme západné Slovensko a sever, boli trošku odlišné voči tomu, čo bol juh a stred, kde išlo o pracovné miesta, sociálne problémy, atakďalej. Ale celkove problém vyšších územných celkov a volieb do nich si myslím, že bol v tom, že po reforme verejnej správy, ktorú sme zrealizovali v priebehu posledných dvoch, respektíve troch rokov, sme vytvorili toľko úradov, že ľudia skutočne nevedia kto je a kde je a kam patrí. Máme vytvorené obvodné úrady, zrušili sme okresné úrady, vytvorili sme niekoľko desiatok krajských úradov. A keď chodíte pomedzi tých ľudí, tak sa vás pýtajú, čo to je vlastne krajský úrad, čo to je obvodný úrad, kde sú okresné úrady čo to je vyšší územný celok. A faktom je jedno a to neodoprie nikto, ľudia nevedia čo to je vyšší územný celok a nevedia aké má kompetencie. Štát preniesol kompetencie na vyšší územný celok, ale ľudia to zatiaľ nepocítili. Nepocítili to v tom, že preniesli sa kompetencie, napríklad teraz je aktuálna téma sneh, cesty nie sú upravené. Preniesol kompetencie v oblasti ciest druhej a tretej triedy, ale nedostali finančné prostriedky, nedostali dostatok finančných prostriedkov na rekonštrukciu, nedostali finančné prostriedky na to, aby mohli obnovovať strojový park, nedostali prostriedky také, ako predtým to mala Slovenská správa ciest. A to by sme mohli pokračovať aj v ďalších prípadoch. To znamená ľudia nevedia a necítia tú silu vyššieho územného celku, ktorú v skutočnosti má a ešte väčšiu ju bude mať.

Zlatica PUŠKÁROVÁ, moderátorka
--------------------
Predpokladám, pán Grapa, že aj vy sa stotožníte s tým, čo tu už bolo povedané a možno keby ste mohli komentovať v podstate aj úspech HZD, pretože obstáli ste vo viacerých koalíciách veľmi slušne.

Jozef GRAPA, predseda HZD
--------------------
No, ja by som tiež chcel tak, ako moji predchodcovia, poďakovať všetkým, ktorí sa zúčastnili volieb bez toho, koho volili a osobitne tým, ktorí nám dali dôveru. My sme boli prvý raz vo voľbách ako Hnutie za demokraciu a myslím, že veľmi úspešne, či už v koalícii na župana, alebo v poslancoch, ktorých sme my nominovali. Ale ja by som ešte videl jeden problém tu, ktorý sme nepovedali a naši predchodcovia, ktorí hovorili o politickej zodpovednosti, aby sme si zobrali všetci politici, tak je tu aj nedávne manipulovanie s voličmi, či už to bolo pri referende, kde niektorí politici a politické strany vyzývali na neúčasť, bolo to druhé kolo prezidentských volieb, kde tiež zneužili politicky, aby voliči nešli, k neúčasti a teraz zrazu ich vyzývame, aby išli k účasti. Tí voliči myslím, že majú svoj názor a nechcú sa dať manipulovať, ale je to aj výsledok reforiem, ktoré sa robili. Je to sklamanie z týchto reforiem, chodili sme po celom Slovensku a čo pán Kepeňa povedal, ľudia sa nevyznajú v kompetenciách. Veď na úrovni bývalého jedného krajského úradu vzniklo desať krajských úradov, plus jedenásta VÚC - ka. Ľudia nevedia kde sa majú aké veci vybavovať a VÚC nemá ten priamy dopad. On je sprostredkovane, má veľké kompetencie, ale občan ide do nemocnice, nejde na VÚC - ku, ide do školy, ktorá má právnu subjektivitu, nejde na VÚC - ku. Ide na SAD - ku, alebo správu ciest a nejde na VÚC - ku. Takže tam ten priamy dopad ten občan nepociťuje.

Daniel KRAJCER, moderátor
--------------------
Čo sa týka tej kritiky vlády, treba poznamenať, že je vcelku asi logická v tejto zostave, lebo v podstate všetci piati reprezentujete opozičné politické strany. Poďme naozaj teraz trošku aj tým výsledkom. Výsledkom z vášho pohľadu. Ukazuje sa, že ten väčšinový systém v týchto voľbách veľmi nepraje tým menším stranám, aj keď samozrejme väčšinou aj vaše politické subjekty, alebo takmer vždy, vystupovali v koaličných zoskupeniach, ale asi nejaká výrazná spokojnosť, možno až čiastočne na SNS, nemôže panovať. Či už je to v prípade aj Slobodného fóra. Pani Martináková.

Zuzana MARTINÁKOVÁ, predsedníčka Slobodného fóra
--------------------
Závisí to od toho, akú si tá ktorá strana zvolí stratégiu.

Daniel KRAJCER, moderátor
--------------------
Iste, ale teraz beriem do úvahy vaše celkom slušné preferencie z posledných týždňov. Tak tie sa zatiaľ reálne neprejavili povedzme v týchto voľbách.

Zuzana MARTINÁKOVÁ, predsedníčka Slobodného fóra
--------------------
Prejavili. Prejavili. My sme si spočítali hlasy odovzdané našim kandidátom a pohybujú sa zhruba medzi šiestimi a siedmimi percentami v rámci pomerného systému. Čiže odskúšali sme si či to, čo sa objavuje v prieskumoch, je reálne postavenie Slobodného fóra a to aj pri tej nízkej účasti. My sme naozaj oproti iným politickým stranám, pretože samozrejme v niektorých krajoch sme boli v koalíciách, my sme chceli v týchto voľbách ponúknuť voličom aj istú alternatívu voči tým silným straníckym prístupom a tej straníckej politike. Na našich kandidátkach bola polovica nezávislých kandidátov a chceli sme postaviť aj nové tváre. Ľudí, ktorí majú isté odborné zázemie a sú nositeľmi toho programu smerom k VÚC - kam.

Daniel KRAJCER, moderátor
--------------------
No ale na druhej strane ste išlo spolu s tými veľkými stranami v koalíciách.

Zuzana MARTINÁKOVÁ, predsedníčka Slobodného fóra
--------------------
V niektorých krajoch. Nebudem tu detailne rozoberať. Ale skúsili sme aj túto stratégiu a túto alternatívu. Sme presvedčení, že pri vyššej volebnej účasti by sa to prejavilo. Naozaj tým, že ľudia nešli voliť z rôznych dôvodov, o tom sme tu už hovorili, tak sa jednoducho prejavila tá stranícka disciplína straníckych centrál. To je všetko čo sa dá dnes povedať. Ja úprimne želám novozvoleným poslancom, aby sa im darilo, želám im veľa zdravia, pevnej vôle, aby realizovali to, čo si dali do svojho programu. Ale musíme naozaj povedať, že vyššie územné celky dnes nereprezentujú väčšiu časť voličov. Je predsa známe, že až okolo tých tridsať percent, minimum, keby sme si povedali, dvadsaťpäť je niečo, čo môže reprezentovať nejaký názor. Takže ja sa obávam, že ľudia budú aj naďalej vnímať tento úrad, ako nie svoj, ako zbytočný, ako úrad, ktorý nereprezentuje ich záujmy. Toto je výsledok, nad ktorým by sme sa mali komplexne zamyslieť. Trebárs aj v prehodnotení tých úradov. Veď načo majú existovať úrady, ktoré občania nepovažujú za svoje? Ja sa pýtam, či tu budujeme akúkoľvek, aj samosprávu, aj štátnu správu pre politické strany? A túto otázku si treba dnes, v tejto chvíli zoči-voči týmto výsledkom otvorene povedať. Povedať si, že to takto je. My sme skúšali, zvolili sme inú stratégiu. Ukázalo sa, že ľudia viac vnímajú ten politický aspekt a keď majú voči nemu výhrady, tak rezignujú, nejdú voliť, aspoň v tomto prípade. A veľké voľby sú o trošku inej účasti.

Daniel KRAJCER, moderátor
--------------------
Iste. A tá diskusia samozrejme môže nastať. Pán Kepeňa, vo vašom prípade asi ani osobná spokojnosť nejak výrazná nepanuje, lebo vy ste boli aj kandidátom na predsedu samosprávneho kraja, konkrétne v Banskej Bystrici a teda neúspešne. Ako je to s vašou politickou stranou?

Milan KEPEŇA, podpredseda ANO
--------------------
Pán Krajcer, to je otázka pocitu a...

Daniel KRAJCER, moderátor
--------------------
Pohľadu.

Milan KEPEŇA, podpredseda ANO
--------------------
...pohľadu, presne tak.

Daniel KRAJCER, moderátor
--------------------
Ja viem, politik nikdy, alebo teda málokedy povie, že viete čo, fakt som prehral.

Milan KEPEŇA, podpredseda ANO
--------------------
Viete, že naša politická strana v minulých parlamentných voľbách mala osem percent a ja som získal deväť percent a náš ďalší kandidát v Košiciach tiež cez deväť percent, čiže my sme išli nad náš priemer. A v podstate sme získali temer desať kandidátov, deväť máme našich kandidátov plus jeden nezávislý, ktorý je náš sympatizant. Čiže my porovnateľné výsledky máme k tým predchádzajúcim voľbám.

Daniel KRAJCER, moderátor
--------------------
Čiže spokojnosť?

Milan KEPEŇA, podpredseda ANO
--------------------
Čiže my sme úplne spokojní a navyše tak isto, ako hovorila pani Martináková, tiež sme si odskúšali niekoľko systémov, dá sa povedať. V dvoch krajoch sme išli samostatne. V Prešove a v Košiciach, kde sme získali štyroch poslancov. V iných krajoch sme išli v rôznych koalíciách. Čiže tak isto sme si to odskúšali a dnes vieme, že čo je, alebo respektíve urobíme z toho určitú analýzu a budeme vedieť aká cesta bude do budúcnosti lepšia. Čiže ja považujem tieto výsledky za porovnateľné s predchádzajúcimi. Naša spokojnosť je a nie je to problém. Problém je len to, že jednoducho my sme nedokázali ľudí za sedemnásť, respektíve za pätnásť dní, zoberte, že oficiálna kampaň je pätnásť dní, lebo je štyridsaťosemhodinové moratórium, sme nedokázali všetkých ľudí navštíviť a povedať im, čo im vlastne chceme povedať. Samozrejme tí, čo to robili seriózne, pretože my sme to robili tak ako zákon káže a robili sme to tých sedemnásť dní.

Daniel KRAJCER, moderátor
--------------------
To už je ale samozrejme záležitosť pre vás politikov. Vy vytvárate tie pravidlá, vy vytvárate podmienky v podstate sami pre seba. Pani Malíková, vy už ste tiež tú spokojnosť prezentovali  Možno s takým úsmevom by som mohol povedať, že keby som hľadal, asi by sa mi nepodarilo nájsť, vzhľadom na tú rozličnú optiku pohľadov, stranu, ktorá bola neúspešná. Aspoň taký mám zatiaľ pocit. To trošku s nadsázkou samozrejme. Vy ste teda tiež...

Milan KEPEŇA, podpredseda ANO
--------------------
Okrem maďarskej koalície asi.

Daniel KRAJCER, moderátor
--------------------
Ale aj pán Bugár tvrdil niečo iné.

Milan KEPEŇA, podpredseda ANO
--------------------
Tomu sme nerozumeli.

Daniel KRAJCER, moderátor
--------------------
On hovoril, že tým, že najčastejšie SMK kandidovala samostatne ako strana, tak vlastne z tohto pohľadu bola vlastne najúspešnejšou, keďže sa neobjavovala toľko v koalíciách ako iné strany. Takže pani Malíková.

Anna MALÍKOVÁ-BELOUSOVOVÁ, podpredsedníčka Slovenskej národnej strany
--------------------
Ja tiež vyjadrím spokojnosť, ale najskôr teda tú stranícku, úzko stranícku spokojnosť s tým, že sme mali trojnásobne, viac ako trojnásobne lepšie výsledky oproti tým prvým voľbám do vyšších územných celkov. To po prvé. V hre máme ešte piatich kandidátov na županov, ktorých podporuje Slovenská národná strana.

Daniel KRAJCER, moderátor
--------------------
A dokonca ešte dve slovenské národné strany. To tiež samozrejme s úsmevom hovorím.

Anna MALÍKOVÁ-BELOUSOVOVÁ, podpredsedníčka Slovenskej národnej strany
--------------------
To by som tu teraz neplietla, pán Krajcer. Ale ja vám potom odpoviem možno ináč, na to sa vykašlite, to je zbytočné. Ja vám odpoviem trošku ináč, ako ostatní politici. Prečo ja som bola pri výsledkoch týchto volieb veľkým optimistom? Lebo situácia tak, ako hovoril pán Grapa, keď sme chodili po mítingoch, je hrozné na Slovensku. A ja som bola v každej obci v Čadčianskom okrese. Ľudia hrozne žijú. Ale na druhej strane prečo si myslím, že tie volebné výsledky, aj keď nie sú dobré príliš, aj to percento účasti, atakďalej, prečo mi dali také svetielko v tuneli? Lebo existuje východisko, ukázali. A tým typickým príkladom je Nitriansky kraj. Že keď ľudia vedia prečo, ak vieme ich osloviť, tak oni na tie voľby pôjdu. A tuná vlastne sa ukázalo aj pre politické strany a pre mňa osobne je to veľmi poučné, že do parlamentných volieb sa treba pripraviť zodpovedne a povedať im prečo treba zmeniť pomery na Slovensku a ako sa to dá. My sme im povedali v Nitrianskom kraji prečo, pretože tam už nešlo o to, že či sú Maďari vo väčšine, ale išlo o ekonomické záujmy,. Ktoré by som ja osobne nazvala až rabovačky cez VÚC - kársky parlament a potom ľudia motivovaní boli. Čiže pre mňa ešte dôležitejšie ako ten dobrý výsledok Slovenskej národnej strany je ten Nitriansky kraj, ktorý tak zažiaril, že dá sa zmeniť, keď ľudia vedia prečo. Dá sa ich naplniť optimizmom. Ešte by som, ak dovolíte, chcela sa vrátiť k tej nízkej účasti. Treba sa zamyslieť teda ešte do akej miery vlastne sa dá hovoriť o tom, že je to demokratické rozhodovanie, či tu už nedochádza k deformovaniu myšlienky demokracie, keď vlastne sedemnásť percent zaokrúhlene hore rozhoduje o živote ostatných a ľudia si neuvedomili, že rozhodujú o dvadsiatich šiestich miliardách ročne. Ale pýtam sa napríklad, kde bola informovanosť cez výkon, vládu, kde bol tretí sektor, ktorý ináč informuje o čomkoľvek a kedykoľvek.

Daniel KRAJCER, moderátor
--------------------
Pani Malíková, napriek tomu, že váš predseda je o chvíľočku už na ceste letecky do Soulu, tak jeho rétorika a návraty do Nitry a k Maďarom tu teda sú prítomné, aj prostredníctvom vašej osoby. Totiž trošku tak s úsmevom, nie je tu teda zástupca SNMK, tak nebudeme v tom pokračovať.

Anna MALÍKOVÁ-BELOUSOVOVÁ, podpredsedníčka Slovenskej národnej strany
--------------------
Pán Krajcer, len posledné slovo, by som chcela povedať poslednú vetu. Neberte to zľahčenie, že mňa teší, že tam prehrali Maďari, nie. Mňa teší, že tam sa Slováci dokázali zjednotiť na slovenských národných záujmoch. To by som chcela aby zaznelo.

Daniel KRAJCER, moderátor
--------------------
Pani Malíková, ja tie výsledky vôbec nehodnotím. To je záležitosť vás, politických strán a konieckoncov každý divák si urobí svoj názor.

Anna MALÍKOVÁ-BELOUSOVOVÁ, podpredsedníčka Slovenskej národnej strany
--------------------
Iste.

Daniel KRAJCER, moderátor
--------------------
Pán predseda, tak ako je to so slovenskými komunistami? Aj keď tí sú, teda tí bývalí, aj všelikde inde, treba povedať, ale myslím teda ten stranícky základ váš.

Jozef ŠEVC, predseda KSS
--------------------
Treba povedať, že v tomto máte pravdu, že sú aj niekde inde, len nechcú sa priznať...

Daniel KRAJCER, moderátor
--------------------
Trošku som to chcel zľahčiť.

Jozef ŠEVC, predseda KSS
--------------------
...k tomu, že boli niekedy. Ale to nech história posúdi, aj charakter, to neni podstatné. Podstatné je to, že sme strana, ktorá vstupom do parlamentu je trpená. Dokonca aj predsedom KDH.

Daniel KRAJCER, moderátor
--------------------
Čo tieto voľby a váš pohľad na výsledky komunistov?

Jozef ŠEVC, predseda KSS
--------------------
Tieto voľby ak mám porovnať, ja by som sa tiež chcel poďakovať tým, ktorí sa nebáli a prejavili tú vôľu a dali dôveru nám, že dokonca do takej miery, že niekde, kde sme išli sami, v Trenčíne, takmer sedem percent náš kandidát a ostal štvrtý, v Bratislave oproti minulému je to nárast od jedna do troch. Takže je to štatistika, ktorá síce o ničom nehovorí dneska a...

Daniel KRAJCER, moderátor
--------------------
Takže tiež ste spokojný, pán predseda, aby som to skrátil.

Jozef ŠEVC, predseda KSS
--------------------
...v Nitrianskom kraji je spoločný kandidát pán Belica.

Zlatica PUŠKÁROVÁ, moderátorka
--------------------
Možno taká otázočka, že kto je vlastne porazený v týchto regionálnych voľbách, pretože každý je spokojný, každý si teda myslí, že je istým spôsobom víťazom. Takže kto je víťaz a kto je porazený?

Jozef ŠEVC, predseda KSS
--------------------
Porazená je súčasná vláda Dzurindova, ktorá nenašla spôsob ako sa priblížiť. Tie jeho sľuby nekonečné, je to arogantnosť a škandalóznosť jeho strany.

Daniel KRAJCER, moderátor
--------------------
Iste, ale výsledky SDKÚ svedčia o niečom inom.

Zlatica PUŠKÁROVÁ, moderátorka
--------------------
Ale výsledky sú úplne iné.

Jozef GRAPA, predseda HZD
--------------------
Víťaza ťažko hľadať, práveže skôr porazeného a porazený je práve občan tým, že tá malá účasť nevie ináč protestovať ako tým, že sa nezúčastní volieb. Taká skepsa na Slovensku je, keď chodíme, že proste ani odbory nefungujú, lebo tak, ako na západe, že ide stotisíc ľudí štrajkovať, či už je to za ekologické veci, za odborárske, za pracovné. Naši ľudia boli vždy tí, ktorí sklonili hlavu a to sa prejavilo aj pri voľbách, že tú skepsu prejavili tým, skôr takým protestom, že už nič nezmenia. Veď sú tu kauzy, ktoré sa zametajú pod stôl a sú tu veci, ktoré občanov dosť zarážajú. Ja beriem, že v tomto prípade občan je ten porazený, ktorý je a ak sa to bude vyvíjať do budúcnosti, tak to bude na smolu demokracie na Slovensku.

Zlatica PUŠKÁROVÁ, moderátorka
--------------------
Ešte predsa len sa vrátim k tým koalíciám. Boli teda naozaj rôzne, ale opakovala sa tá koalícia Smer - SNS a Slobodné fórum tam vystupovalo viackrát. Je to akási predzvesť aj spolupráce pred alebo parlamentných voľbách?

Zuzana MARTINÁKOVÁ, predsedníčka Slobodného fóra
--------------------
My sme, keď som hovorila o tej stratégii, že je aj dôležité, akú si tá strana zvolí stratégiu a podľa toho posudzuje svoj výsledok, tak my sme si povedali v niektorých krajoch sme išli samostatne. Chceli sme naozaj vniesť do tej politiky niečo iné, nové. A v niektorých krajoch sme išli v koalíciách. A tá stratégia bola taká, keďže my sa definujeme ako stredopravá strana, aby v tej koalícii bola aspoň jedna pravicová strana, čo sa nám v najväčšej miere podarilo. V Bratislavskom kraji sme boli koalícia Smer - HZD a Slobodné fórum, kde teda KDH nakoniec išlo na poslancov samostatne, ale spojili sme sa v podpore Vladovi Bajanovi a vo všetkých ostatných krajoch, či to bolo ANO alebo KDH, sme boli aspoň s jednou pravicovou stranou.

Zlatica PUŠKÁROVÁ, moderátorka
--------------------
Takže je to predzvesť akejsi spolupráce, napríklad s HZD alebo trebárs možno SNS?

Zuzana MARTINÁKOVÁ, predsedníčka Slobodného fóra
--------------------
Ale potom aj s ANO alebo s KDH, potom je tá otázka široká.

Zlatica PUŠKÁROVÁ, moderátorka
--------------------
S ANO, no iste, aj k tomu sa môžete vyjadriť.

Zuzana MARTINÁKOVÁ, predsedníčka Slobodného fóra
--------------------
My sme sa hlavne chceli dohodnúť na programe, na prioritách. A preto sme považovali za dôležité, že Slobodné fórum, ako nová mladá strana, ktorá úplne do prvých volieb vstupuje, aby sme dokázali svoj program v rámci tej koalície obhajovať. A tam, kde teda tie koalície boli úspešné a získali poslancov, tam predpokladám, že sa to aj prejaví. Že sme boli dohodnutí na programe, nie len na tých politických záujmoch. Na tom budeme ďalej pracovať. Čiže tá stratégia bola takáto a kto z toho vzíde ako budúci koaličný partner, to si myslím, že vôbec by sa nemalo po týchto voľbách analyzovať. Vôbec. Aj vzhľadom na nízku volebnú účasť...

Zlatica PUŠKÁROVÁ, moderátorka
--------------------
Čiže nie je to test akýsi pred parlamentnými voľbami?

Zuzana MARTINÁKOVÁ, predsedníčka Slobodného fóra
--------------------
...aj vzhľadom na tú nerezprezentatívnosť tých výsledkov si myslím, že tieto voľby naozaj netestovali budúce vládne koalície, to si dovolím tvrdiť.

Zlatica PUŠKÁROVÁ, moderátorka
--------------------
Napriek tomu, pani Belousovová, SNS - Smer to je koalícia, ktorú ste si odskúšali úspešne už aj v prezidentských voľbách. Teraz opäť ste tak trošku v úvodzovkách zahviezdili. Je to teda predzvesť...

Anna MALÍKOVÁ-BELOUSOVOVÁ, podpredsedníčka Slovenskej národnej strany
--------------------
Ďakujem.

Zlatica PUŠKÁROVÁ, moderátorka
--------------------
...je to teda predzvesť akejsi spolupráce tesnejšej práve medzi vašimi stranami?

Anna MALÍKOVÁ-BELOUSOVOVÁ, podpredsedníčka Slovenskej národnej strany
--------------------
Ja by som chcela povedať, že vlastne Slovenská národná strana ukázala v týchto ešte jednu vec okrem toho, že je konsolidovaná a silná a že teda vlastne rastie v očiach voličov, že má široký koaličný potenciál. Veď my sme vlastne boli v koalícii so všetkými relevantnými parlamentnými stranami. Vrátim sa k tej Nitre, ale v Trenčianskom kraji, kde sme mali koalíciu aj s KDH, aj so Slobodným fórom, atakďalej. To znamená, že Slovenská národná strana má program, ktorý je postavený na obhajobe národných záujmov a tie by mali byť prioritou každej strany. A keď hovoríte o tých budúcich voľbách a možných parlamentných zoskupeniach. My sme debatovali na túto tému s voličmi a ich asi signál je asi takýto. Že oni by chceli vlastne po voľbách konečne vládu, nie ktorá by sa odvolávala na nejaké -izmy, ľavicová, pravicová, tri centimetre doľava od stredu a podobne. Oni by chceli stranu alebo vládnu koalíciu zdravého rozumu, ktorá by konečne obhajovala národné záujmy Slovenska. A toto je...

Zlatica PUŠKÁROVÁ, moderátorka
--------------------
Aj to je -izmus, nacionalizmus, pani Belousovová.

Anna MALÍKOVÁ-BELOUSOVOVÁ, podpredsedníčka Slovenskej národnej strany
--------------------
No, nacionalizmus je čo? Pozrite sa na mňa, aký som ja nacionalista.

Zlatica PUŠKÁROVÁ, moderátorka
--------------------
No, -izmus, keď ste hovorili o tých -izmoch.

Anna MALÍKOVÁ-BELOUSOVOVÁ, podpredsedníčka Slovenskej národnej strany
--------------------
Hovortemi radšej bez nejakých -izmov, vlastenec, to ma poteší viac. Alebo ak chcete, aby to bolo Európe zrozumiteľné, patriot. Čiže my máme takýto patriotizmus, to je tiež - izmus.

Zlatica PUŠKÁROVÁ, moderátorka
--------------------
Čiže otestovali ste si tú koalíciu, ste s ňou spokojní viac-menej, môžete sa v rámci nej realizovať aj teda ako v parlamentných voľbách.

Anna MALÍKOVÁ-BELOUSOVOVÁ, podpredsedníčka Slovenskej národnej strany
--------------------
My sme spokojní, pani redaktorka, spokojní s tým, že vlastne tam, kde sa spojili strany, ktoré povedali chceme obhajovať národné záujmy, trebárs aj ten lokálpatriotizmus ponúkame v tom kraji, tam sme boli úspešní. A to je pre nás veľký signál do budúcich volieb.

Daniel KRAJCER, moderátor
--------------------
Ešte páni, ktorí ste sa nevyjadrili, len veľmi kratučko, lebo pomaličky sa nám chýli čas k záveru.

Milan KEPEŇA, podpredseda ANO
--------------------
Mňa len mrzí, že dnes, ešte aj tí naši predrečníci, ktorí tu boli, stále sa hovorí o nejakých nacionalistických problémoch. Ja neviem, prečo my vo voľbách do vyšších územných celkov hovoríme o takýchto problémoch.

Daniel KRAJCER, moderátor
--------------------
Týkalo sa to Nitry konkrétne.

Milan KEPEŇA, podpredseda ANO
--------------------
Dobre, ale moc sa o tom, alebo veľmi veľa sa o tom rozpráva. My sme so Slobodným fórom išli napríklad s politikou a s programom pre slušných a pracovitých ľudí. A vôbec sme neodmietali...

Daniel KRAJCER, moderátor
--------------------
To tvrdia všetci.

Milan KEPEŇA, podpredseda ANO
--------------------
Tvrdia všetci, ale či to aj robia? Ale teraz hovoríme o vyšších územných celkoch. Proste tam sme blízko občanovi, robme politiku pre občana, nestarajme sa do týchto veľkých problémov, ktoré sa asi pravdepodobne budú riešiť za krátky čas. To znamená, za dva - tri mesiace, keď začne asi kampaň na veľké voľby. Takže nechajme to tam. Ale my, prosím vás pekne, snažme sa pri vyšších územných celkoch hovoriť o tom, čo patrí občanovi a čo robíme pre neho priamo.

Daniel KRAJCER, moderátor
--------------------
Iste, však je to ambíciou každej strany. Na druhej strane keď hovoríte o tom nacionalizme, tak práve ten nacionalizmus vybudil najvyššiu účasť, konkrétne v Nitrianskom VÚC. Čiže ono je to také diskutabilné. Pán Grapa, myslíte si, že naozaj v týchto voľbách do značnej miery rozhodoval ten stranícky moment? Ja som naozaj spomenul to číslo straníkov. Ak si k tomu prirátame rodinných príslušníkov, tak je to číslo naozaj vyššie, ako je celková účasť.

Jozef GRAPA, predseda HZD
--------------------
Myslím, že aj toto treba analyzovať, lebo keď zoberiete, že Hnutie za demokratické Slovensko má podľa štatistických údajov najväčšiu členskú základňu, tak sa to neprejavilo. Tu išlo o disciplínu jednotlivých straníkov a ako hlasovali. A ja by som sa možno vrátil aj k tomu nacionalizmu. Ak berieme maďarskú koalíciu, tam tá podpora už nebola. Ľudí zaujímajú tie sociálne problémy, ktoré doľahli na južné Slovensko myslím že najviac doľahli, tam kde má Strana maďarskej koalície svojich voličov. A nerieši tie problémy. Ľudí zaujíma ten konkrétny život ako ktorá strana obhajuje.

Daniel KRAJCER, moderátor
--------------------
Máte pocit aj vy, pán Ševc, že toto jednoducho tie politické strany nedokážu, nedokážu im vysvetliť, že aj v týchto voľbách ide o ich bežné životné potreby?

Jozef ŠEVC, predseda KSS
--------------------
Určite, v každom prípade. Politická strana, ak má záujem, musí nejakú víziu predkladať a za ňu nejak si zápasiť s niekým. Myslím si, že analytici a politológovia ešte nejak zhodnotia tieto voľby. Skôr si myslím, že druhé kolo ukáže, do akej miery je slovenská spoločnosť naklonená chápať vývoj budúcnosti napravo alebo naľavo. Myslím si, že to veľa napovie aj o budúcich koalíciách. Myslím si však, že tuná musíme urobiť všetci spoločne v záujem Slovenska niečo viac. Ukázať, že je tu cesta spolupracovať bez ohľadu na politické spektrum, na úrovni regiónov, dedín a miest.

Daniel KRAJCER, moderátor
--------------------
Dámy a páni, ja vám v tejto chvíli ďakujem za vašu účasť v našom štúdiu a my si ešte na záver urobme rekapituláciu volebných výsledkov.

Zlatica PUŠKÁROVÁ, moderátorka
--------------------
Ja len doplním, že sú to ešte stále neoficiálne výsledky, pretože Ústredná volebná komisia ich definitívne potvrdí až okolo štrnástej. Takže začnime Prešovským samosprávnym krajom. Poďme sa pozrieť, tu sú dvaja kandidáti, ktorí postupujú do druhého kola a stretnú sa o dva týždne. Dušan Hruška dvadsaťsedem a pol percenta, koalícia DS - KDH- SDKÚ a Peter Chudík takmer štyridsať percent Smer - HZD - SNS. Poďme sa pozrieť ako sa to premietne do počtu poslaneckých mandátov. V najväčšom regionálnom parlamente obsadí väčšinu koalícia KDH - SDKÚ - DS a štyridsať mandátov, nezávislí kandidáti obsadia dvanásť kresiel, koalícia Smer - SNS - HZD deväť, no a jedného poslanca bude mať aj Aliancia nového občana.

Daniel KRAJCER, moderátor
--------------------
To sme videli výsledky v Prešovskom VÚC, teraz sa pozrime na výsledky v Košickom samosprávnom kraji. Do druhého kola postupuje dvojica Rudolf Bauer za koalíciu KDH - OKS so ziskom takmer dvadsaťsedem percent a Zdenko Trebuľa so ziskom vyše tridsiatich percent, ktorý kandidoval za koalíciu Smer - HZD. Takto vyzerá rozloženie kresiel v zastupiteľstve Košického VÚC. Sedem kresiel nezávislí, jedno S.O.S., jedno HZDS, dve kreslá SRS a takisto aj ANO. Šesť poslaneckých mandátov získala aj koalícia SDKÚ - DS- Strana zelených, dvanásť poslancov má Smer s HZD, no a po trinásť kresiel získali SMK a tak isto ak koalícia KDH - OKS.

Zlatica PUŠKÁROVÁ, moderátorka
--------------------
Ani v Banskobystrickom regióne nie je po prvom kole známy župan. Z druhého miesta do druhého kola postupuje Jozef Mikuš, koalícia SDKÚ - DS. Získal takmer dvadsať percent hlasov a víťazom prvého kola je Milan Murgaš za koalíciu Smer - SNS - HZD - KDH - zelení s takmer tridsiatimi deviatimi percentami. Poďme sa pozrieť ako to bude nasledujúce štyri roky vyzerať v Banskobystrickom regionálnom parlamente. Víťaznou je koalícia Smer- SNS - HZD, ktorá obsadí osemnásť kresiel, pravicová koalícia SDKÚ - DS - KDH bude mať deväť poslancov. Rovnaký počet bude mať aj koalícia HZDS - Pravá SNS - Zjednotená SNS, SMK bude mať ôsmich zástupcov, no a nezávislí získali päť mandátov.

Daniel KRAJCER, moderátor
--------------------
Teraz situácia v Žilinskom kraji. Do súboja o dva týždne o župana Žilinského VÚC sa zapoja Jozef Tarčák, kandidát HZDS a Pravej SNS a Zjednotenej SNS, ktorý získal takmer dvadsaťdeväť percent, no a jeho protikandidátom bude Juraj Blanár, ktorý v prvom kole získal vyše tridsať percent hlasov a kandidoval za koalíciu Smer - SNS - ANO - HZD. Zastupiteľstvo Žilinského VÚC bude vyzerať nasledovne. Päť kresiel získali nezávislí, jedno OKS, päť mandátov patrí HZDS, Pravej SNS a Zjednotenej SNS, pätnásť poslaneckých kresiel získala koalícia Smer - SNS - ANO - HZD. No a víťazom volieb v Žilinskom VÚC je koalícia KDH - SDKÚ - DS so ziskom tridsaťjeden poslaneckých mandátov.

Zlatica PUŠKÁROVÁ, moderátorka
--------------------
V Trenčianskom regióne sa v druhom kole stretnú Pavol Sedláček, koalícia HZDS - ANO - Pravá SNS - Zjednotená SNS. Získal vyše dvadsaťosem percent. A víťazom prvého kola je Miroslav Chovanec za koalíciu Smer - KDH - SNS - HZD a Slobodné fórum, ktorý získal vyše tridsaťpäť percent hlasov. Poďme sa pozrieť ako to bude vyzerať v trenčianskom parlamente. Situácia sa tam zmenila. Tesne zvíťazila koalícia Smer - KDH - SNS - HZD a Slobodné fórum, ktoré obsadí dvadsaťjeden kresiel, koalícia HZDS - ANO - Pravá SNS - Zjednotená SNS bude mať dvadsať poslancov. Tri miesta budú patriť nezávislým kandidátom, no a koalícia SDKÚ - DS bude mať jeden mandát.

Daniel KRAJCER, moderátor
--------------------
No a teraz už toľko spomínaný Nitriansky VÚC. V zápase o župana sa o dva týždne stretnú László Szigeti, kandidát SMK, ktorý získal niečo vyše dvadsaťšesť percent hlasov a jeho súperom bude Milan Belica, ktorý v prvom kole získal vyše štyridsaťdva percent. Bol kandidátom HZDS - KSS, Ľavicového bloku, P SNS a Zjednotenej SNS. Zastupiteľstvo Nitrianskeho VÚC bude vyzerať nasledujúce štyri roky takto. Jedno kreslo získala koalícia ANO - HZD - Slobodné fórum, sedemnásť mandátov patrí SMK, no a veľká slovenská koalícia získala tridsaťštyri kresiel. Kandidovala v zložení KDH -HZDS - SDKÚ - Smer a SNS.

Zlatica PUŠKÁROVÁ, moderátorka
--------------------
V dueli v Trnavskom regióne sa stretnú Tibor Mikuš, HZDS - Ľavicový blok - Zjednotená SNS - Pravá SNS, ktorý získal vyše dvadsaťšesť percent. Víťazom prvého kola je Jozef Klokner, koalícia KDH - SDKÚ - DS, ktorý ide do druhého kola so ziskom vyše tridsaťtri percent. Takto to bude vyzerať nasledujúce štyri roky v Trnavskom samosprávnom celku. Koalícia KDH - SDKÚ - DS bude disponovať pätnástimi mandátmi, rovnaký počet získala aj Strana maďarskej koalície, päť mandátov budú mať k dispozícii nezávislí poslanci koalícia HZDS - Ľavicový blok, Zjednotená SNS - Pravá SNS bude mať troch poslancov, no a koalícia Smer - HZD - Slobodné fórum - ANO získala v trnavskom parlamente dva mandáty.

Daniel KRAJCER, moderátor
--------------------
No a na záver Bratislavský región. V súboji o predsedu Bratislavského VÚC sa stretnú Ľubo Roman, ktorý v prvom kole získal vyše tridsať percent, kandidoval za koalíciu SDKÚ - ANO - SMK - DS a Strana zelených a Vladimír Bajan, ktorý získal takmer štyridsaťdva percent v prvom kole, kandidoval ako nezávislý. Zastupiteľstvo Bratislavského VÚC bude vyzerať takto. Dve kreslá získali nezávislí, rovnako dve OKS a Nezávislé fórum, šesť mandátov patrí KDH, jedenásť koalícii Smer - Slobodné fórum - HZD, no a najviac poslaneckých kresiel získala koalícia SDKÚ - ANO - SMK - DS a Strana zelených na Slovensku. Takže to bola rekapitulácia výsledkov tohtoročných volieb do vyšších územných celkov. Ja vám ďakujem za pozornosť a dovidenia niekedy nabudúce.

Zlatica PUŠKÁROVÁ, moderátorka
--------------------
No a náš volebný maratón pokračuje aj ďalej. Už o malú chvíľu sa spolu uvidíme v relácii Na telo. V exkluzívnom rozhovore bude prezident Slovenskej republiky Ivan Gašparovič komentovať nielen výsledky regionálnych volieb, ale aj aktuálnu politickú situáciu. Teším sa na vás, dovidenia.

Daniel KRAJCER, moderátor
--------------------
Dovidenia.

8.1.2006
11:55 O päť minút dvanásť
Prečo prezident kritizoval reformy?
8.1.2006    STV1    str. 01   11:55 O päť minút dvanásť
            
redaktorka
--------------------
Prvý týždeň roka 2006 odštartovali diskusie o novoročnom prejave prezidenta republiky. Ivan Gašparovič v ňom kritizoval vládu za nepripravenosť reformných krokov najmä v oblasti sociálnych vecí a zdravotníctva.

Ivan GAŠPAROVIČ, prezident SR
--------------------
Ak však v súčasnosti reformy už potrebujú podstatné opravy, ak samotní autori reforiem hovoria o ich dolaďovaní, potom je zrejmé, že niektoré reformné kroky neboli uvážené a dobre pripravené.

redaktorka
--------------------
Podľa prezidenta chudoba na Slovensku vlani vzrástla. Súhlasí s ním líder opozície, premiér si však myslí opak.

Robert FICO, predseda Smer-SD
--------------------
V roku 2005 sa na Slovensku robila politika, ktorá z chudobných urobila chudobnejších a z bohatých urobila bohatších.

Mikuláš DZURINDA, predseda vlády SR
--------------------
Chudoba je na miernom ústupe.

redaktorka
--------------------
Prezident obvinil politikov, že často venujú svoj čas a energiu na politické, alebo spravodajské hry a že politická kultúra upadá.

Ivan GAŠPAROVIČ, prezident SR
--------------------
Čím bližšie sú parlamentné voľby, tým horšie.

redaktorka
--------------------
Za úpadok parlamentnej demokracie prezident označil stav, keď prijímanie zákonov závisí od vôle nezávislých poslancov, ktorí podľa neho nikoho nezastupujú. Tento problém by prezident riešil ústavnými zmenami.

Ladislav OROSZ, ústavný právnik
--------------------
Imperatívny mandát je známy z fašistických a komunistických režimov a vo svojej podstate smeruje k diktatúre vodcov politických strán.

redaktorka
--------------------
Vláda má posledný volebný rok na naplnenie svojho programu. Chýba jej napríklad reforma vysokého školstva, či prijatie zmluvy o výhrade svedomia. Plánuje aj opraviť sociálnu a zdravotnícku reformu, či doprivatizovať niektoré podniky.

Branislav ZÁVODSKÝ, moderátor
--------------------
No a rozhovor s tromi najvyššími ústavnými činiteľmi Slovenskej republiky začneme, samozrejme, otázkou na ich vlastné vzťahy počas uplynulého roka. Pán prezident, dovoľte, na vás teda prvá otázka. Ako hodnotíte vzťahy vás troch najvyšších ústavných činiteľov počas roka 2005?

Ivan GAŠPAROVIČ, prezident SR
--------------------
Naše postavenie je vo vzťahu fungovania štátu v trošku rôznych podobách. Samozrejme, že máme spoločné ciele a program pokiaľ ide o úspech Slovenska v zahraničnej politike a najmä pokiaľ ide o spokojnosť našich občanov. Chcem povedať, že za tento niečo viac ako rok spolu s predsedom Národnej rady, aj s pánom premiérom, ak sme mali určité problémy na riešenie niektorých otázok, dokázali sme sa vždycky zísť a spolu si povedať svoje názory. Myslím si, že z tohto pohľadu ja za seba môžem povedať, že naše vzťahy neboli v takej pozícii rozporov, ktorými by sme nedokázali riešiť niektoré problémy. Určite, že názorove sme sa líšili, aj sa líšime v názoroch na niektoré princípy, alebo systémy vedenia štátu, ale ja som presvedčený, že aj občania zaznamenali, že sme nevytvárali medzi sebou nejaké napätie, ktorým by sa zhoršovalo ešte niektoré postavenie.

Branislav ZÁVODSKÝ, moderátor
--------------------
Čiže skôr pozitívne?

Ivan GAŠPAROVIČ, prezident SR
--------------------
Takže ja skôr z tohto pohľadu hodnotím pozitívne.

Branislav ZÁVODSKÝ, moderátor
--------------------
Pán premiér, aj keď pán prezident v novoročnom prejave kritizoval vašu vládu, ako teda hodnotíte z vášho pohľadu vaše vzťahy?

Mikuláš DZURINDA, predseda vlády SR
--------------------
No, v celku podobne ako počúvam z úst pána prezidenta. Viete, keď sú dobré pravidlá, tak je aj dobrý predpoklad dobrých vzťahov. Myslím, že tieto dobré pravidlá máme. Ústava Slovenskej republiky celkom zreteľne v jednotlivých článkoch, odsekoch tieto pravidlá stanovuje a ja som sa po celý ten náš doterajší čas usiloval tieto pravidlá dodržiavať, rešpektovať. Je tu ešte aj druhá rovina, taká medziľudská. Samozrejme, že ľudia sa pozerajú a je veľmi dôležité, aby sme vedeli nájsť cestu k sebe, aby prípadné rozdielne názory, ak je taká oblasť, kde je potrebné, aby sme si odkomunikovali, aby sme toho boli schopní. A ja tiež by som záverom chcel povedať, že ďakujem pánovi prezidentovi za doterajšiu spoluprácu. Bola normálna, v normách a veľmi sa budem o dobré vzťahy usilovať aj naďalej.

Branislav ZÁVODSKÝ, moderátor
--------------------
Pán predseda Hrušovský, čo vy? Ako ste to vy videli počas uplynulého roka? Možno bolo to lepšie ako ten predchádzajúci, možno lepšie ako vzťahy s pánom prezidentom Schusterom?

Pavol HRUŠOVSKÝ, predseda NR SR
--------------------
Ja som mal trošku výhodu v tom, že pán prezident bol predsedom parlamentu, preto veľmi dôverne pozná prácu v parlamente, aj spôsob, akým parlament rokuje, ale aj všetky problémy, ktoré sa medzi jednotlivými politickými stranami vyskytujú. Ja som bol rád, že sme dokázali nájsť spoločnú reč, že sme sa včas informovali a pán prezident to robil, ak mal výhrady voči niektorému zo zákonov, ktoré parlament vrátil a chcel ich vrátiť na opätovné prerokovanie, tak ma zavolal, diskutovali sme aj o dôvodoch, aj prečo tak urobil. Tie vzťahy naozaj boli dobré, korektné a vždy, aj keď prišlo k nejakému nedorozumeniu, tak v tej oblasti ľudskej a priateľskej medzi nami to nenaštrbilo vôbec našu vzájomnú dôveru a spoluprácu, takže ja ich hodnotím ako dobré, štandardné, tak aké sú, aké majú vychádzať z našich kompetencií daných Ústavou Slovenskej republiky všetkým nám trom ako tu sedíme.

Branislav ZÁVODSKÝ, moderátor
--------------------
Dobre, poďme sa teda pozrieť priamo, či už do kritiky, alebo do pozitívnych slov, na tom viac-menej nezáleží. Pán predseda vlády, povedzte, pán prezident vo svojom novoročnom prejave ak kritizoval, tak kritizoval niektoré reformy, ich dolaďovanie, ich vôbec harmonizáciu, ako prišli medzi našich občanov. Hovoril najmä o dôchodkovej a o zdravotníckej reforme. Ako to vnímate, takúto kritiku? Myslíte si, že je naozaj oprávnená, že naozaj majú Slováci zhoršenú situáciu napríklad v oblasti zdravotníckej reformy, alebo nie?

Mikuláš DZURINDA, predseda vlády SR
--------------------
Tak v prvom rade sa mi žiada povedať, že novoročný prejav prezidenta republiky nie je daný ani zákonom, ani Ústavou, je to skôr zvyklosť. Je na osobe, ktorá tento pohľad občanom ponúka, akú optiku si zvolí, aký postoj, aké kritériá, akú metodiku a úprimne vám poviem, že ani nie veľmi sa mi žiada rok čo rok komentovať novoročné prejavy hlavy štátu. Ak si to ale želáte, ak nemá zostať teda...

Branislav ZÁVODSKÝ, moderátor
--------------------
Skôr ako, želám si to skôr ako reakciu na postoj prezidenta Slovenskej republiky, ak teda nie novoročný prejav.

Mikuláš DZURINDA, predseda vlády SR
--------------------
Ak si želáte, aby som tom stručne okomentoval, tak zase uplatním svoje právo môjho videnia. To je zase trošku iné ako videnie pána prezidenta, chcem povedať otvorene, úprimne. Slovensko má svoje problémy a neviem, či bude niekedy obdobie, keď bude bez problémov. Sám som o tom hovoril pred novinármi na sklonku roka, som si ich vedomý. Ale na strane druhej si myslím, že rok 2005 znamenal pre Slovensko významný posun smerom dopredu, smerom ku dobrému cieľu. Myslím si po druhé aj to, že rok 2005 bol pre Slovensko lepší ako rok 2004 a že sme vytvorili dobré základy v minulom roku, aby rok 2006 bol lepší ako ten, ktorý pred chvíľočkou odišiel. Toto je moje také základné videnie. Samozrejme, reformy. Vďaka reformám ale treba povedať aj to, že nielen bolia, nielen ľudia ich museli pretrpieť, vydržať, nielen to, že sme v nich urobili nepochybne aj chyby, ale vďaka reformám treba povedať aj tri veci. Po prvé, máme najrýchlejší hospodársky rast spomedzi krajín Visegradskej štvorky, máme najrýchlejší rast miezd, reálnych miezd spomedzi týchto krajín, no a už podľa agentúr dostávame najvyššie ratingy spomedzi týchto agentúr. Počúvam reakciu hneď občanov, ja som to na svojej koži nepocítil, ja chodím medzi ľudí veľmi často. A to je zase úloha pre nás, aby sme v tom vytrvali, aby sme dolaďovali, aby sme opravovali, keď je treba, netreba sa toho báť, kto robí, urobí aj chybu, aby pribúdalo tých ľudí, ktorí budú môcť povedať áno, aj moja osobná skúsenosť je taká, že to stálo za to.

Branislav ZÁVODSKÝ, moderátor
--------------------
Môžme sa dostať aj konkrétne k niektorým častiam...

Mikuláš DZURINDA, predseda vlády SR
--------------------
Nech sa páči.

Branislav ZÁVODSKÝ, moderátor
--------------------
...trebárs prezidentovho prejavu, alebo vôbec kritike, ale najprv, pán prezident, vy na jednej strane hovoríte, budem sa odvolávať teda aj na váš prejav o úpadku parlamentnej demokracie, upadaní politických mravov. To som spomínal o zle načasovaných reformách, ktoré komplikujú ľuďom životné situácie. Na druhej strane ale hovoríte niečo v tom zmysle, že veríte, že nadchádzajúci rok bude potvrdením nastúpeného trendu reforiem, že Slovensko sa bude dynamicky rozvíjať, že reformy pomáhajú, tak čo to vlastne znamená? Nie je to taký protiklad v tvrdení, že dobre a zle?

Ivan GAŠPAROVIČ, prezident SR
--------------------
Absolútne to protiklad nie je. To aj reformy sa robia s tým, aby bolo dobre a výsledok niektorých reforiem ukazuje opak, čiže je tu určité štádium vývoja, kedy a pokiaľ...

Branislav ZÁVODSKÝ, moderátor
--------------------
Práve preto sa pýtam, ktorých a prečo?

Ivan GAŠPAROVIČ, prezident SR
--------------------
...a chcem povedať, ale ešte najskôr jedna pána premiéra. Áno, určite, že pri posudzovaní situácie, najmä reálnej situácie, sme v trochu inom postavení. V inom postavení je premiér, ktorý vlastne zodpovedá za ekonomiku, za hospodárstvo a vôbec za sociálny rast, za zdravotníctvo ako predseda vlády. Ja ako prezident republiky mám svoje oprávnenia z trošku iného pohľadu a ja som volený občanmi a zastupujem občanov, čiže vo vzťahu ako občan som vždycky trošku v opozícii vo vzťahu k vláde, či chcem...

Branislav ZÁVODSKÝ, moderátor
--------------------
Ale predsa všetci títo ľudia zastupujú občanov, i keď ako hovoríte, podľa Ústavy je to rozdielne.

Ivan GAŠPAROVIČ, prezident SR
--------------------
Všetci, len hovorím o priamej voľbe a hovorím o menovaní a v tom je trošinku tak rozdiel. A samozrejme, že riadiť vládu a robiť ekonomiku, to nie je také jednoduché a nie vždycky sa to podarí. Čiže moja kritika vychádza z toho, čo hovorí občan a nakoniec nielen občan, aj štatistiky ukazujú, respektíve porovnávania, čo sa zlepšilo a čo sa nezlepšilo. Veď keď prieskum Eurostatu hovorí, ktorý urobili v roku 2005, že Slovensko v rámci Európskej únie je krajinou, ktorú najviac trápi chudoba a táto chudoba sa v niektorých regiónoch u nás stále zväčšuje. Musím konštatovať, že niektoré regióny, žiaľbohu, sú v takom postavení, že tá chudoba sa tam bude dediť pomalinky. Čiže to sú tie problémy, na ktoré ja som poukazoval, aby si to vláda, či už táto, alebo budúca, alebo ktorá, všimla, že kde vidí občan tie problémy, ktoré cezo mňa potom predkladám, aj po vystúpení...

Branislav ZÁVODSKÝ, moderátor
--------------------
Áno, spomínali ste napríklad, prepáčte, že vám do toho skáčem, zdravotnú reformu, dôchodkovú reformu, spomínali ste nízku mieru solidarity v takejto dobe, v ktorej je potrebná. Čiže čo sú tie konkrétne veci? Myslíte si, že tu vláda niečo zanedbala?

Ivan GAŠPAROVIČ, prezident SR
--------------------
Reformy, a to som tiež konštatoval a konštatujem, že boli potrebné. Aj keby sme neboli vstúpili do Európskej únii, tak reformy sa museli urobiť. Však u nás sa zmenil celý právny poriadok, zmenil sa sociálny systém, čiže bez týchto reforiem by určite nefungovala žiadna vláda. Ovšem otázka je, či tieto reformy boli správne nastavené, časovo nastavené a či obsah a forma prevedenia reforiem bola urobená zodpovedne s videním dopadov tejto reformy. A tu si...

Branislav ZÁVODSKÝ, moderátor
--------------------
Čo myslíte, bola?

Ivan GAŠPAROVIČ, prezident SR
--------------------
...tu si myslím, že najmä reforma zdravotnícka a reforma sociálna, dôchodková nesplnili to, čo reforma splniť má. Zdravotníctvo sa dneska dostalo do veľmi ťažkej pozície, to musím povedať, kde občan má veľké problémy s tým, aby si zabezpečil všetko to, čo potrebuje k svojmu zdraviu. Nakoniec, vyplýva to z Ústavy a to je nielen v našej Ústave, že štát je povinný postať sa o zdravie občana, o vzdelanie občana, o ochranu občana a dneska už aj o primerané ekologické prostredie. A z tohto pohľadu si myslím, že najmä zdravotníctvo neurobilo reformu, aby priblížilo starostlivosť a možnosť zabezpečiť si svoje zdravie bez problémov. Tu si myslím, že je najväčší rest. No a čo sa nám nepodarilo, to je prestavba školstva a vysokého školstva...

Branislav ZÁVODSKÝ, moderátor
--------------------
K tomu by sme sa ešte dostali, nechcem vám brať slovo, ale aby sme, áno.

Ivan GAŠPAROVIČ, prezident SR
--------------------
Ale to bude reforma, ktorá bude veľmi, veľmi dôležitá. Je škoda, že sme ju nedokončili, pretože ja si myslím, že budúcnosť je práve vo vzdelaní našich ľudí a tu musíme dať pozor. A to naväzuje aj na tieto reformy, aby proste tým, že nie som solventný, že patrím do tej skupiny chudobných, aby som mal možnosť študovať.

Branislav ZÁVODSKÝ, moderátor
--------------------
K tomu sa môžeme dostať. Aj na vás, pán predseda, samozrejme, aj na vás, pán premiér, ak budete chcieť, reakcia.

Pavol HRUŠOVSKÝ, predseda NR SR
--------------------
Ak dovolíte, krátko ja by som zareagoval. Už keď sa máme vyjadrovať k samotnému vystúpeniu pána prezidenta, tiež rešpektujem právo na názor pána prezidenta vyjadriť svoj postoj k súčasnej vnútropolitickej situácii, ale aj k hospodárskej, ekonomickej a sociálnej situácii postavenia občanov. Mne ak niečo na tom prejave trošku vadilo, že hneď na začiatku roka sme príliš depresívne začali pôsobiť do verejnosti s tým, že sme niekoľkokrát a po sebe opakovali stále len problémy a problémy, ktoré vo verejnosti sú. Nakoniec pán prezident aj presne pomenoval, respektíve sa snažil pomenovať, kde tie problémy sú a to je dobré, ale je treba oceniť aj snahu a chuť, s akou sa táto vláda, táto vládna koalícia do nevyhnutných reforiem, pán prezident to potvrdil vo svojom prejave, že boli nevyhnutné, pustila. A boli to odvážne reformy a musíme povedať, že nie sme ani jeden z nás tak dokonalý, že by sme dokázali na prvýkrát odhadnúť ten ideálny stav, ktorý chceme dosiahnuť prijatými zmenami, ktoré boli veľmi náročné, zložité, nielen politicky, ale aj odborne ich pripraviť. A toto sa počas doterajších troch rokov tejto vládnej koalície aj dialo. Treba ale na druhej strane si chyby priznať a dôležité je tie chyby presne pomenovať a pokúsiť sa tie chyby čo možno najskôr odstrániť. A to sa dnes deje a to považujem za najdôležitejšie. Ja nerád používať výrazy, ktorými skôr vyvolávam depresívne stavy vo verejnosti, skôr sa snažím ľudí pozitívne motivovať, aby sme ľuďom vyjadrili sebadôveru, že máme na to, aby sme vybudovali slušné Slovensko, aby to Slovensko malo naozaj v očiach nielen slovenskej verejnosti, ale aj v očiach Európy a celého sveta tak, ako sa tak dneska deje, pozitívny obraz. Toto je úlohou všetkých nás, aby sme takýmto spôsobom všetci traja na najvyššej ústavnej úrovni pôsobili do vnútra verejnosti a takto sa motivovali navzájom a ak nejaké problémy vzniknú, aby nevyvolávali oni navzájom medzi nami konflikty, ale aby tieto problémy sme dokázali spoločne a ak sa dá, aj tak nejak spoločným hľadaním a riešením istého obrazu v tej spoločnosti ponúkať na riešenie. To ja považujem za veľmi dôležité a ja som presvedčený, že pán prezident spomenul reformu školstva. Áno, začala sa a prebehla vážna reforma školstva. Že neprebehla reforma vysokého školstva, tak to je pravda, to si treba priznať a pomenovať príčiny, prečo sa tak stalo, ale...

Branislav ZÁVODSKÝ, moderátor
--------------------
To som povedal, že k tomu sa môžeme hneď dostať. Ja by som možno oboch vás poprosil, páni, ešte na tú reakciu, že dôchodková alebo zdravotná reforma nesplnila to, čo mala splniť, nie je taká, prepáčte, pán prezident, chcem zas, ani si nepamätám presne tie slová, ktoré pán prezident použil, ale nebolo to nič pozitívne, skrátka, nesplnilo to očakávanie. Čo vy na to? To sú dve najdôležitejšie, snáď, reformy.

Mikuláš DZURINDA, predseda vlády SR
--------------------
Áno, rád by som nadviazal, ale pripomeniem. Najdôležitejšie dnes na prahu roka je poctivo, pravdivo, poctivo si postaviť otázku - ideme k lepšiemu, alebo ideme k horšiemu? Môj názor je, moje videnie je, že ideme k lepšiemu. So všetkými chybami, so všetkými ťažkosťami, starosťami, ale ideme k lepšiemu a máme šancu v tomto trende pokračovať, to je kľúčové - reformy. No iste, sú také, o ktorých nerozprávame, lebo boli úspešné. Nenašiel som jediného starostu na Slovensku, ktorý by mi povedal, že fiškálna decentralizácia je zlá. O rovnej dani počúvam, že má pozitívne dopady, že keď hovoríme o reformách, nezabúdajte na taký celkový pohľad. Ja sa nebránim hovoriť o zdravotníckej reforme, ja sa nebránim ani pohľadu, že zatiaľ neprináša také efekty, ako by sme chceli, ale snažím sa tomu rozumieť. Celé leto som chodil medzi ľuďmi a pýtal som sa: "Plytvali sme liekmi, keď bolo všetko zadarmo?" Jediného občana, ani na Kysuciach, ani na Orave som nestretol, ktorý by mi bol býval povedal, že sa liekmi neplytvalo. To sa ďalej takto nedalo znášať. Kto by to bol kedy tie obrovské, osem miliárd ročne sa vytváral dlh v tomto sektore. Tieto reformy ešte nie sú ukončené. Ja to prirovnám k reforme povedzme finančnej sústavy. Pamätáte sa? Na začiatku sme museli zaplatiť obrovské peniaze, aby sme mohli ten sektor ozdraviť, potom reštrukturalizovať a aby to začalo fungovať. Sto miliárd nás to tuším vtedy stálo.

Ivan GAŠPAROVIČ, prezident SR
--------------------
Sto desať.

Mikuláš DZURINDA, predseda vlády SR
--------------------
Sto desať a nikto nám za to netlieskal. No ale pozrite sa na ten sektor dnes. Tam nepočujete o úplatku, pozrite sa, aké sú úrokové sadzby. Klient nebehá s úplatkami do bánk, ale banky behajú prosiť klienta, aby si zobral úver.

Branislav ZÁVODSKÝ, moderátor
--------------------
Čiže to je evidentné, že máte za sebou aj úspechy, to nikto ani nemôže spochybňovať.

Mikuláš DZURINDA, predseda vlády SR
--------------------
Ale hovorím aj o kontinuite tých reforiem, kde tie úspechy a kde ten občan ten pozitívny efekt reforiem nepociťuje. Ja súhlasím s pánom prezidentom, že ho nepociťuje najmä v zdravotníctve, no len to treba vidieť v čase. Najprv sme museli ten sektor stabilizovať ekonomicky, urobiť mnohé opatrenia v rámci zriaďovateľskej kompetencie. Nedá sa z jednej stoličky riadiť, ja neviem, dvesto päťdesiat nemocníc na celom Slovensku. Reforma má svoju postupnosť a som si istý, že keď tú postupnosť dovedieme do konca, nebojac sa tu a tam urobiť aj opravu, alebo zmenu, novelizáciu, tak si myslím, že aj tento segment bude ukazovať zdravé prvky. Ale ešte jednu vetu. Ide o najťažšiu reformu. Keď som sa kolegu Blaira nedávno pýtal, aké máš tri najväčšie problémy, tak mi povedal - imigrácia, železnice, zdravotníctvo. Tam sú prirodzené napätia. My nechcem platiť do zdravotného poistenia, chceme, aby všetko bolo zadarmo, chceme, aby zdravotné sestry, ktoré si nepochybne zaslúžia viac, mali vyššie platy, ale, samozrejme, chceme aj to, aby sme nevytvárali dlhy, ktoré budú raz musieť splácať naše deti.

Branislav ZÁVODSKÝ, moderátor
--------------------
Čo ale znamená, ak viac ako sedemdesiat percent obyvateľov podľa prieskumu IVO a ich analýz majú odpor voči takejto reforme, čo to znamená do roku 2006, napríklad, pre vás?

Mikuláš DZURINDA, predseda vlády SR
--------------------
Znamená to to, že musíme s ľuďmi viacej komunikovať, že musíme prijímať ďalšie postupné kroky, aby podobne, ako som sa snažil ilustrovať o tom segmente, alebo sektore finančnej sústavy, aby aj občan začal pociťovať, že nielenže ten sektor už nevytvára dlhy, čo on nevidí, ale že sa oňho v tých nemocniciach začínajú aj lepšie starať. Že na onkológii, že na srdcovo-cievnych ústavoch, kde sú enormne drahé lieky, že aj tie najlepšie z celého sveta prichádzajú, že sú dostupné, že ten systém je stabilizovaný a že tá starostlivosť sa postupne zvyšuje, že si nemusí nosiť príbor do nemocnice, že ho tam nikto neokríkne, že tá starostlivosť sa bude postupne zlepšovať. Toto je naša výzva. Potrebujeme teraz doladiť, doriešiť ďalšie postupné kroky, by sme si v istom momente, tak ako, povedzme, v tých bankách, v daniach, v iných oblastiach mohli povedať, teraz to funguje približne optimálne, aj keď si nemyslím, že raz bude taký stav, ktorý bude bezproblémový, lebo to prirodzené napätie v zdravotníctve vždy bude. Sú tam mnohé záujmy, záujem pacienta, záujem lekárov, záujem zdravotných poisťovní, záujem verejného rozpočtu, ktorý, samozrejme, by mal byť zdravý, stabilizovaný, nevytvárajúci dlhy.

Branislav ZÁVODSKÝ, moderátor
--------------------
Dobre.

Pavol HRUŠOVSKÝ, predseda NR SR
--------------------
Nech sa páči, pán prezident.

Ivan GAŠPAROVIČ, prezident SR
--------------------
Chcel som zareagovať dvomi, tromi slovami...

Pavol HRUŠOVSKÝ, predseda NR SR
--------------------
Nech sa páči.

Ivan GAŠPAROVIČ, prezident SR
--------------------
Pán premiér, áno, skutočne. Ja len jedno chcem poukázať, tých sedemdesiatpäť percent ľudí, ktorých dneska nie je spokojných so zdravotnou reformou, pred rokom a pred dvomi ich bolo oveľa menej, bolo päťdesiat percent a postupne sa zvyšovalo, čiže ten dopad tejto zdravotnej reformy jednoznačne ukazuje, že asi nebola dobrá. A ja som presvedčený, nakoniec ste naznačili aj tým, že sa budú reformy novelizovať, že sa budú zmäkčovať, ale v prípade zdravotnej reformy si myslím, že tu ide o celý systém zlý. Veď do tohto systému, ako sme my urobili reformu, nešiel ani jeden štát. Či som sa rozprával s Nemcami, či s Rakúšanmi, všetci sa takejto reformy, ako sme my urobili, boja. A nakoniec dneska, ja som to povedal aj v prejave, ja sa nebojím otvorene povedať, že zdravotnícka reforma sledovala akurát privatizáciu zdravotníctva. To, čo sa deje dneska v nemocniciach, pán premiér, ja dostávam dennodenne kopy listov. Samozrejme, že dostávam ich viac od tých, čo nie sú spokojní, ako sú spokojní, čiže je to logické, že ktorý list by som sem doniesol a dal, tak je sťažnosť. Zdravotníctvo, veď si zoberte len posledný krok, čo sa stal s vojenskou nemocnicou, aj keď to celkom nesúvisí s rezortom zdravotníctva, ale aj s armádou. Vojenská nemocnica, ktorá sa za drahé peniaze, jednotlivé oddelenia sa tam modernizovali, dneska sa urobila z nej akciová spoločnosť. To lukratívne sa prenajalo niekomu inému a to druhé si už bude nemocnica platiť. A takýto systém je vôbec vo všetkých nemocniciach. Zoberte si, čo sa robí s chirurgiou. Fakultné nemocnice sa rušia prakticky všade...

Branislav ZÁVODSKÝ, moderátor
--------------------
Pán prezident, ak by som mohol, nech sa páči...

Ivan GAŠPAROVIČ, prezident SR
--------------------
...len to chcem povedať, všade vo svete fakultné nemocnice, to nemá nič spoločné s privatizáciou fakultnej nemocnice. Čiže ja som chcel poukázať len na to, že minula sa účinku zdravotná reforma. Ja mám v rodine vyše desať lekárov a môžem povedať, že niekedy sú z toho nervózni, že nemôžu liečiť. Tým, že sme urobili poisťovne zdravotné akciovými spoločnosťami súkromnými, sme urobili ten najhorší krok, aký sme mohli.

Branislav ZÁVODSKÝ, moderátor
--------------------
Práve na to, ja sa chcem opýtať. Páni, hneď vám dám priestor na reakciu, len chcem...

Ivan GAŠPAROVIČ, prezident SR
--------------------
Ten nikde, áno, nikde vo svet, len chcem povedať, nikde vo svete to dneska nie je, to, aby ja som si platil zdravotnú poisťovňu povinne súkromnej poisťovni a tá nie je schopná zabezpečiť mi úkony, ktorý sú pre mňa potrebné.

Branislav ZÁVODSKÝ, moderátor
--------------------
Čiže, aby sme nejaký odkaz tým ľuďom zo štúdia dali. Ak hovoríte, že niektoré reformy sa dajú dolaďovať a je to pozitívne, ak hovoríte, že v tom negatívnom slova zmysle, že zdravotnícka reforma je v tomto zmysle výnimkou a je zlá a tie dopady ste jasne teraz pomenovali, čo to znamená? Že by ste ju úplne zrušili? Že by ste ju nahradili nejakou novou koncepciou, alebo čo tým vlastne chcete povedať?

Ivan GAŠPAROVIČ, prezident SR
--------------------
Zrušiť, ja som povedal na začiatku, ja nesúhlasím s nikým, kto hovorí, že bude rušiť...

Branislav ZÁVODSKÝ, moderátor
--------------------
Áno, ale povedali ste, že je zlá tá reforma.

Ivan GAŠPAROVIČ, prezident SR
--------------------
Ale tie, ktoré treba opraviť, tak ich opraviť treba. Samozrejme, že zdravotníctvo si bude musieť pozrieť na to, do akej miery je schopné zabezpečovať cez takéto poisťovne pacientov. Tu už ten prvý krok, ktorým som sa dostal do kolízii s pánom ministrom, keď pacienta nazval solventným, alebo nesolventným...

Branislav ZÁVODSKÝ, moderátor
--------------------
Áno, tam boli aj trestné oznámenia na pána ministra zdravotníctva z vašej strany.

Ivan GAŠPAROVIČ, prezident SR
--------------------
...nie kvôli tomu, nesolventným, tak je to trošku pritiahnuté za vlasy. Ja viem, že pán minister povedal, že to je...

Branislav ZÁVODSKÝ, moderátor
--------------------
Čiže čo s tou reformou teraz?

Ivan GAŠPAROVIČ, prezident SR
--------------------
No treba ju poriadne zrekonštruovať a to si mi, a ešte jedno by som povedal, pán premiér, keď ste povedali, áno, že sa mýlime, že treba teraz diskutovať a hovoriť o tých reformách. Ja s vami absolútne súhlasím, ale každý, kto urobí nejaký projekt, alebo nejaké dielo a nemá oponenta, tak môže byť veľmi zlé a považuje ho za dobré a oponent...

Mikuláš DZURINDA, predseda vlády SR
--------------------
Pán prezident, nie...

Ivan GAŠPAROVIČ, prezident SR
--------------------
...len to chcem, a oponenta zdravotníctvo a minister zdravotníctva mal nespočetné množstvo, nerešpektoval nikoho. Ja som vrátil tú reformu an block, celú. Dneska to, čo som vyčítal, sa reformuje, dneska sú štyri reformné zákony...

Branislav ZÁVODSKÝ, moderátor
--------------------
Dajme teda priestor na reakciu pánov, nech sa páči, obaja.

Mikuláš DZURINDA, predseda vlády SR
--------------------
Pán prezident, nevrátili ste celú reformu.

Ivan GAŠPAROVIČ, prezident SR
--------------------
Celú.

Mikuláš DZURINDA, predseda vlády SR
--------------------
Celý rad zákonov ste podpísali...

Ivan GAŠPAROVIČ, prezident SR
--------------------
Reformu všetku som vrátil naraz, ale môžem povedať, pán predseda...

Mikuláš DZURINDA, predseda vlády SR
--------------------
Ale celý rad zákonov ste podpísali, ale na tomto príklade chcem ilustrovať, aké je trošku ošemetné sa pustiť do konkrétnej jednej reformy, lebo ten priestor je limitovaný. Ja vždy nabádam, aby sme viedli odborné diskusie. Rozdiskutujme si zdravotnú reformu.

Ivan GAŠPAROVIČ, prezident SR
--------------------
Ja súhlasím.

Mikuláš DZURINDA, predseda vlády SR
--------------------
Druhá poznámka. Pán prezident trošku používa slová, ktoré ja som nepoužil. Ja nehovorím ani o zmäkčovaní, nehovorím ani o omyloch a už v žiadnom prípade nie o principiálnych. Ja hovorím o tom, že kto robí, tak niekde ten zásah nevyjde na sto percent, vyjde na deväťdesiat, tých desať treba doladiť.

Ivan GAŠPAROVIČ, prezident SR
--------------------
O doladení.

Mikuláš DZURINDA, predseda vlády SR
--------------------
Druhé, čo chcem povedať, viete, no tak najlepšie, teda najľahšie, najjednoduchšie na svete je kritizovať. Ja sa vyznávam, priznávam, pán redaktor, že som dodnes nepočul od kritikov zdravotníckej reformy, a naozaj, ja som veľmi otvorený, ťažká reforma, najťažšia na celom svete v každej krajine, ale ešte ani raz som nepočul, takto nie, ale takto inak, to je jedna vec. Po druhé, je veľmi chúlostivé sa postaviť do polohy kritiky, keď nikdy za danú oblasť nebudem niesť zodpovednosť. Máme opozíciu, tej to patrí absolútne legitímne, ale ani od opozície som nepovedal, teda nepočul nie takto, ale takto. Po tretie, na záver, trošku ma prekvapuje, keď počúvam, že nikde na svete to tak nefunguje, keď práve viem od kolegyni Merkel, Nemci po dvoch, troch rokoch debaty zaviedli podobné opatrenia pri spoluúčasti pacienta, ako ich zavádzame na Slovensku. No ale to už, povedzme, je celý rad ďalších otázok, ktoré súvisia s touto reformou. Opakujem ešte raz, ako premiér každú takúto vecnú odbornú diskusiu uvítam. Ak sa bude diať o zdravotníctve, veľmi rád by som sa jej aj zúčastnil, pretože naozaj ide o oblasť nesmierne citlivú, každý sme niekedy chorý, každý sme vtedy veľmi maličký, veľmi odkázaný na starostlivosť a opateru, a preto si myslím, že tejto téme sa budeme venovať.

Branislav ZÁVODSKÝ, moderátor
--------------------
Pán predseda...

Ivan GAŠPAROVIČ, prezident SR
--------------------
Pán predseda, len jednu vetu mi dovoľ povedať. Pán premiér, to je to, čo ste povedali. Táto reforma bola jednoznačne naoktrojovaná. Akoto, že nikto nepovedal, že takto nie, ale takto? Ja vám dám toľko materiálov, ktorých som dostal od odborníkov v zdravotníctve, kde konkrétne hovoria, v čom by urobili inak. A na to som sa odvolal, aj keď som vrátil tieto reformné zákony, čiže...

Branislav ZÁVODSKÝ, moderátor
--------------------
Na druhej strane, pán prezident, je to program vlády odhlasovaný v parlamente, takže idú podľa svojej...

Ivan GAŠPAROVIČ, prezident SR
--------------------
No ale nie, nie, nie, nie. Podľa programu vlády vôbec nejdú v tomto prípade.

Pavol HRUŠOVSKÝ, predseda NR SR
--------------------
Nepovažujem za šťastnú formu, akou sme sa tu pustili do obhajoby, kritiky, alebo istých výhrad voči reforme a dokonca konkrétnej reforme zdravotníctva, ktorú, ja môžem povedať, pretože v parlamente sa odohrávala táto reforma a tie odborné diskusie boli tu najnáročnejšie z oblasti všetkých reforiem, ktoré sa v parlamente prijímali a odborná verejnosť chodila. Nechcem tie reformy obhajovať, že sme ich prijali tak, že sme nemohli urobiť žiadnu chybu. My sme zmenili totálne systéme poskytovania zdravotnej starostlivosti občanom Slovenskej republiky. Teraz nastavili sme ho na isté parametre, možno v ľuďoch vyvoláva obavu, či nie je príliš tento systém nastavený komerčne, či nie je tento systém nastavený tak, že skupina ľudí, či už lekárov, alebo iných podnikateľských subjektov vidí v poskytovaní zdravotnej starostlivosti príliš lacnú a dobrú príležitosť na to, aby na zdravotnom stave obyvateľov Slovenskej republiky zarábala.

Branislav ZÁVODSKÝ, moderátor
--------------------
A čo myslíte?

Pavol HRUŠOVSKÝ, predseda NR SR
--------------------
Ale ja si myslím, že nie, ale treba to citlivo veľmi zvážiť. Netreba to tak akosi jedným dychom odsúdiť, že je to všetko zlé, že tu je jedna katastrofa, že ľudia sa majú pomaly báť, že budú na ulici zomierať, že im nebude mať kto poskytovať zdravotnú starostlivosť. Znovu by som chcel apelovať na všetkých, aby sme trošku pozitívnejšie dokázali tým ľuďom vysvetľovať tieto nevyhnutné zmeny, pretože to zdravotníctvo v tom socialistickom modele, v akom fungovalo doteraz, fungovať nemohlo. A znovu nechcem obhajovať tú reformu, že je ideálna, ale že bola nevyhnutná, to je áno. A že ak sa ukážu zásadné výhrady a chyby tak, ako hovorí o nich aj pán prezident, ktorý ich zrejme získal na základe poznatkov aj lekárov, ktorých v rodine máš, ktorí ti dávajú každý deň isté informácie, ako ten pacient vníma, nie ako ten lekár, lebo mňa ten lekár pomaly prestáva zaujímať, lebo ten pacient je a mal by byť na prvoradom mieste toho záujmu každej jednej reformy a tam sa začína objavovať kritika. Teda či sme príliš neroztvorili tie nožnice medzi tým systémom a medzi tým občanom, aby on nemal pocit, že ten štát zanedbal základnú ústavnú povinnosť poskytnúť mu tú zdravotnú starostlivosť. O tomto by sme mali viesť diskusiu a nie o tom, či taká, alebo onaká skupina ide privatizovať...

Branislav ZÁVODSKÝ, moderátor
--------------------
No máte pocit, že v tomto zmysle slova sa to zlepšuje, s kvalitou poskytovanej starostlivosti?

Pavol HRUŠOVSKÝ, predseda NR SR
--------------------
Začíname, pán redaktor, začíname. Reformy začínajú nadobúdať účinnosť, mnohé postupne, niektoré ešte ani nenadobudli účinnosť, už odborníci zistili, že sme spravili chybu. Tie chyby postupne v parlamente odstraňujeme a dokazujeme, že naozaj sa zaoberáme týmto problémom, že ho nepodceňujeme a že ten občan nezostáva niekde na okraji nášho záujmu. To považujem za najdôležitejšie. A v každom jednom, v každej jednej oblasti reformy, nielen zdravotníckej.

Branislav ZÁVODSKÝ, moderátor
--------------------
Práve to som chcel povedať, pretože vaše programové vyhlásenie, vôbec to, čo táto vláda ešte chce dotiahnuť do konca svojho volebného obdobia, nie je to, čo sme už mali za sebou, ale aj to, čo snáď nás čaká. Možno vysokoškolská reforma už mala byť hotová, stále nie je. Ako to teda vnímate, pán predseda, možno aj vy s odstupom času, že v podstate pánovi ministrovi školstva sa podarilo prospechové, sociálne štipendiá presadiť aj vyhláškou. Hovoril o tom, že v tomto období a nejakým jednorazovým zákonom by nebolo dobré spoplatňovať externé štúdium na vysokej škole. Ste ešte stále za spoplatnenie vysokoškolského štúdia v tej základnej forme tak, ako ju poznáme a tak, ako vlastne tá reforma má vyzerať?

Pavol HRUŠOVSKÝ, predseda NR SR
--------------------
Pán redaktor, zle argumentujeme, keď hovoríme a kladieme otázku, či sme za spoplatnenie vysokoškolského štúdia. Položme otázku, či sme za skvalitnenie vysokoškolského štúdia, či sme...

Branislav ZÁVODSKÝ, moderátor
--------------------
No ja to hovorím preto, pretože tie zákony prešli aj kvôli podporeniu spoplatneniu.

Pavol HRUŠOVSKÝ, predseda NR SR
--------------------
...či sme pripravení poskytnúť ďaleko viacej študentom aj z chudobnejších rodín tak, ako pán prezident vo svojom tiež apeloval, kvalitné vysokoškolské štúdium, aby tieto deti, povedzme zo sociálne slabších rodín mohli rovnako študovať na vysokých školách, ako študujú dnes deti zo solventnejších rodín. Mňa veľmi mrzí...

Branislav ZÁVODSKÝ, moderátor
--------------------
Čiže spochybňujete, že to platenie toho štúdia bol problém pri schvaľovaní?

Pavol HRUŠOVSKÝ, predseda NR SR
--------------------
Nebol problém. Ten problém vznikol inde. Ten problém vznikol v tom, že vládna koalícia v čase, kedy sa vysokoškolská reforma prijímala, stratila väčšinu. To bol najväčší problém neprijatia tejto vysokoškolskej reformy, pretože aj pán premiér bol medzi študentami, aj ja som chodil medzi študentov, aj minister školstva chodil medzi študentov. Keď sme študentom a ich rodičom, ale aj akademickým funkcionárom vysvetlili zmysel reformy, tak ju všetci pochopili a vítali. Lenže tu sa niekto začal hrať na nejakých sociálnych ľavicových demagógov, ktorí strašili verejnosť, že my pomaly ideme zavádzať povinné školné a že tým ohrozíme ešte viacej sociálne istoty, nielen študentov, ale aj ich rodičov, čo nebola pravda. Mňa najviac mrzí, že sa táto vysokoškolská reforma neuskutočnila, ale uskutočnilo sa množstvo zmien v školskej reforme v celom systéme vzdelávania základných, stredných škôl. Pán premiér už spomínal fiškálnu decentralizáciu, ktorá nanovo dala kompetencie obciam, mestám a krajom financovať tieto druhy vzdelávania. Teda tu sme v postupných krokoch, do konca tohto volebného obdobia zostáva ešte deväť mesiacov, ja nerezignujem, pretože funkčné obdobie tohoto parlamentu, tejto vlády je štyri roky, máme ešte odvážne ambície zmeniť aj systém vzdelávania na stredných školách tým, že zavedieme systémovú zmenu obsahovej štruktúry vzdelávania, poďme do toho, nebojme sa toho. Veď...

Branislav ZÁVODSKÝ, moderátor
--------------------
Áno, pán premiér tiež hovoril ako o priorite o školstve na rok 2006, to znamená, že ešte sa bude koalícia snažiť získať politickú podporu aj pre tieto kroky, čo sa týka reformy vysokého školstva?

Mikuláš DZURINDA, predseda vlády SR
--------------------
Dve vety nabok, aby som sa vrátil k veci.

Branislav ZÁVODSKÝ, moderátor
--------------------
Nech sa páči.

Mikuláš DZURINDA, predseda vlády SR
--------------------
Tak ako je našim jednoznačným cieľom a verím, že spoločným cieľom, aby zdravotníctvo bolo také, že sa bude starať lepšie o pacienta, že sa budú lepšie tam cítiť lekári, zdravotné sestry, ale zároveň, že bude efektívne, že to budeme vládať platiť, tak jednoznačne zmyslom reformy školstva vrátane vysokého je kvalitnejšie vzdelanie, dostupné vzdelanie, menej odpovedí "neprijatý pre nedostatok miesta", aj keď spĺňaš kvalifikačné predpoklady. Doplním pána predsedu Národnej rady len v jednom. Ono nie je celkom pravda, že vysokoškolská reforma sa nám nepodarila. Nepodarilo sa nám presadiť zákon o študentských pôžičkách, ale podarilo sa nám posilniť autonómiu univerzít, zaviedli sme okrem štipendií, ktoré ste zmenili, celkom nové, takzvané motivačné, práve v uplynulom roku začali byť vyplácané. Urobili sme krok, o ktorom sa vôbec nehovorí, a síce dokázal som spolu s ministrom financií a niektorými ďalšími získať akademickú obec rektorov, Rektorskú konferenciu pre takzvanú evalváciu našich univerzít, aby boli kvalitnejšie, aby sme vedeli, ktorá univerzita aký stupeň, akú kvalitu vzdelania poskytuje, aby sa to mohlo potom neskôr aj pretriediť. Objednali sme zahraničnú evalváciu. Takže si myslím, že aj v segmente univerzít vysokých škôl sa urobil kus práce, aj keď treba priznať na stranu pasív, alebo neúspechov doterajších, že zákon o študentských pôžičkách, aj keď plne súhlasím s tým, čo povedal pán Hrušovský, navzdory tomu, že v konečnom dôsledku prinášal vyššiu sociálnu spravodlivosť, vyššiu dostupnosť pre mladých ľudí, to sa nám, žiaľ, doteraz presadiť nepodarilo.

Branislav ZÁVODSKÝ, moderátor
--------------------
Pán prezident, chceli ste reagovať?

Ivan GAŠPAROVIČ, prezident SR
--------------------
No ja len chcem potvrdiť to, že vo vzdelaní je skutočne budúcnosť naša a na tom nám musí veľmi záležať. A ozaj to nie je len v tom, či budú poplatky, alebo nebudú poplatky. Určite že štát nemôže znášať všetko, pokiaľ ide o štúdium občanov, ale na druhej strane, ako som povedal, Ústava hovorí, že štát sa musí podieľať na tom, aby vzdelanie, postarať sa o možnosť, aby sa každý vzdelával. A tu si myslím, že aj keď hovoríme o reformách a keď hovoríme o tejto reforme, že sa nepodarila, ako dokončiť, tak si myslím, že to je práve tá chyba, že sme nedokázali koordinovať tieto reformy, že každý rezort, každý minister si urobil svoju reformu bez toho, aby sa pozrel napravo, naľavo, na druhého ministra, ktorý robí reformu a tieto dopady, najmä sociálne, zo všetkých týchto reforiem idú rovno k občanovi. A tam je potom aj ten moment, či ten občan je schopný poslať svojho syna, alebo svoju dcéru do školy. Čiže v tomto je tá aj koordinácia, čo ja hovorím, že asi sa nepodarilo jednoznačne tie dopady naznačiť.

Mikuláš DZURINDA, predseda vlády SR
--------------------
Môžem dve poznámky ešte?

Branislav ZÁVODSKÝ, moderátor
--------------------
Krátko, nech sa páči.

Mikuláš DZURINDA, predseda vlády SR
--------------------
Len ilustratívne. Ak by sa bol presadil zákon, o ktorom hovoríme, by najvyššia výška sociálneho štipendia nebola dvetisíc, ale päťtisíc päťsto korún. Druhá poznámka, ktorú by som chcel povedať, keď porovnáme tento rok s rokom 2002, reálne do rozpočtov univerzít sme boli schopní zo štátneho rozpočtu dať viac o dvadsaťštyri a pol percenta, o skoro dvadsaťpäť percent viac.

Ivan GAŠPAROVIČ, prezident SR
--------------------
Ešte stále dávame najmenej.

Mikuláš DZURINDA, predseda vlády SR
--------------------
No tak to sa dá povedať...

Pavol HRUŠOVSKÝ, predseda NR SR
--------------------
Ale ten rast je vysoký.

Ivan GAŠPAROVIČ, prezident SR
--------------------
Ja som nepovedal, že nie.

Mikuláš DZURINDA, predseda vlády SR
--------------------
Keď dáme dvadsaťšesť, povieme, že málo, to sa dá povedať vždy. A tretia poznámka, no práve v uplynulom roku sme prijali veľmi dôležitý koncept, stratégiu, ktorú sme pomenovali Minerva. Je to koncept budovania vzdelanostnej ekonomiky. Nesmierne sa tomu teším, že sme ho prijali aj súhlasne s opozíciou. Práve v uplynulom roku po tejto vízii sme napísali koncepciu, potom štyri akčné plány a vskutku sa teším tomu, že vzdelanie a ekonomika postavená na vzdelaní a informáciách sa stáva pre Slovensko veľmi pozitívnou a nádejnou víziou.

Pavol HRUŠOVSKÝ, predseda NR SR
--------------------
Pozrite sa, každá jedna politická strana dnes už prognózuje isté svoje politické priority, ktoré bude mať v nadchádzajúcom roku, ktorý bude volebný a všimnite si, že každá jedna politická strana kladie dôraz na vzdelanú mladú budúcu generáciu. Tam je vízia, tam je nádej Slovenska...

Branislav ZÁVODSKÝ, moderátor
--------------------
Čiže sa nemusíme obávať, že by to dopadlo zle?

Pavol HRUŠOVSKÝ, predseda NR SR
--------------------
Nemusíme sa obávať. Ja som presvedčený, pán redaktor, v tej oblasti školstva aj napriek tomu, o čom hovoríme kriticky, sa podarilo veľmi veľa. Tie úspechy sú a prichádzajú postupne, takže nerezignujme. Ak sa nám všetko nepodarilo, no dobre, ideme do toho, veď čas nekončí, čas pokračuje a...

Branislav ZÁVODSKÝ, moderátor
--------------------
Dobre, dobre, do splnenia vládneho programu, ktorý teda vláda prijala, ostáva tiež prijať zmluvu o výhrade svedomia. Pán premiér, stále si myslíte, že toto volebné obdobie už sa to asi nestihne?

Mikuláš DZURINDA, predseda vlády SR
--------------------
Ak sa neurazíte...

Branislav ZÁVODSKÝ, moderátor
--------------------
Nech sa páči.

Mikuláš DZURINDA, predseda vlády SR
--------------------
...poviem, že zo všetkého najviac sa budeme tento rok usilovať, aby naďalej sme vytvárali pracovné miesta, aby pribúdali investície, aby pozitívny rast miezd pokračoval, aby sme zvyšovali parametre životnej úrovne. To sa mi žiadalo povedať na úvod. Áno, domnievam sa, že na takúto ťažkú tému už nebude jednoducho časový priestor.

Branislav ZÁVODSKÝ, moderátor
--------------------
Napriek tomu, že je to teda vládny program?

Mikuláš DZURINDA, predseda vlády SR
--------------------
Ja som si prečítal vládny program, prečítal som si, ako to máme zapísané. Nemyslím si, že máme expressis verbis, doslova takto zapísaný záväzok, že musíme v tomto volebnom období takúto zmluvu prijať. Viete, všetko, čo súvisí so svedomím, je neobyčajne obtiažne, zložité a nebol by som rád, keby takáto téma začala rozdeľovať ľudí. Niekedy sa treba ponáhľať pomalšie a ja verím, že v takej normálnej prirodzenej diskusii dokážeme dospieť časom k textu, ktorý bude prijateľný aj pre katolíkov, aj pre evanjelikov, aj pre židovskú náboženskú obec, aj pre ľudí, ktorí sa nehlásia ku vierovyznaniu, ale chce to neobyčajné úsilie, trpezlivosť hľadať ten optimálny variant, optimálny text.

Branislav ZÁVODSKÝ, moderátor
--------------------
Opýtam sa aj pána predsedu Národnej rady. Hovoríte o tom, aby teda nevznikali nejaké zbytočné šarvátky, alebo napätie kvôli takýmto veciam, ak som to pochopil správne, ale nemôže ony vzniknúť práve preto, že tá situácia sa nebude riešiť?

Mikuláš DZURINDA, predseda vlády SR
--------------------
Nie.

Branislav ZÁVODSKÝ, moderátor
--------------------
Napríklad Kresťanskodemokratické hnutie by asi chcelo tento rok ukončiť túto vec a tú zmluvu prijať. Pán predseda Národnej rady povie k tomu svoje.

Mikuláš DZURINDA, predseda vlády SR
--------------------
Povie, ale ja som nemyslel len to, že aby neboli šarvátky, veď ja sa im niekedy ani nebránim, aj viem, že sú nevyhnutné, keď je štátny rozpočet, viem, že to musíme do pätnásteho októbra predložiť do Národnej rady a predtým sa musíme vyvadiť. Teda nielen toto som mal na mysli, ale predovšetkým som mal na mysli to, že ide naozaj vecne obsahovo o neobyčajne komplikovanú tému. Keď som si prečítal ten prvotný návrh a nechal som si veľmi naozaj špičkovými odborníkmi urobiť právne posudky, ak si dobre pamätám, z toho vyplynulo, že vyše dve desiatky zákonov by bolo potrebné novelizovať, že by boli dopady do pracovnoprávnych vzťahov. Trošku by sme si mali dať pozor, aby sme naozaj vedeli, do čoho ideme, aby sme vedeli niesť aj zodpovednosť z uzavretia takýchto zmlúv. My povinnosť uzatvoriť takúto zmluvu máme. Ja som si toho vedomý. Je len otázka času a otázka rozsahu, na akom sa zhodneme. Osobne sa budem veľmi usilovať, aby to nebola výhra jedných nad druhými, ale aby to bol maximálne možný konsenzus, zhoda.

Branislav ZÁVODSKÝ, moderátor
--------------------
Pán predseda, pre vás je to viac-menej priorita. Pokiaľ SDKÚ nebude chcieť podporiť schválenie zmluvy o výhrade svedomia v tomto volebnom období, budete s tým súhlasiť, budete o tom takto rokovať, že by ste to odsunuli, alebo by ste skôr išli parlamentnou cestou a požiadali o podporu napríklad Hnutie za demokratické Slovensko?

Pavol HRUŠOVSKÝ, predseda NR SR
--------------------
Dnes je zmluva v podobe normatívnej pripravená na rokovanie vlády Slovenskej republiky a je zodpovedné, ak programové vyhlásenie vlády sa vládna koalícia snaží naplniť do bodky aj skutočným prijatím všetkého, čo na začiatku tohoto volebného obdobia zapísala do programového vyhlásenia vlády a tam je zapísané, že Slovenská republika bude pokračovať v uzatváraní ďalších dodatkových zmlúv vyplývajúcich zo základnej zmluvy medzi Svätou Stolicou a Slovenskou republikou. Mňa najviac mrzí to, že najväčší kritici tejto zmluvy a najviac ju odmietajú tí, ktorí ten obsah zmluvy vôbec nepoznajú a najviac kritizujú, že ako bude ona diskriminačne pôsobiť do vnútra slovenskej verejnosti. To nie je pravda a ja to odmietam a nemôžem súhlasiť s tým, že bude niekedy v budúcnosti lepšie prostredie v slovenskej verejnosti na to, aby takúto zmluvu v plnom rozsahu rešpektovali všetci občania Slovenskej republiky. Tak ako sú kontroverzné iné reformy, tak je aj kontroverzná táto zmluva, ktorá...

Branislav ZÁVODSKÝ, moderátor
--------------------
Čo to znamená? Budete trvať, aby do konca volebného obdobia bola prijatá, schválená?

Pavol HRUŠOVSKÝ, predseda NR SR
--------------------
Pán redaktor, dnes existujú na stole priority každej jednej politickej strany vládnej koalície, o ktorých budeme v najbližších týždňoch teraz rokovať a budeme sa pokúšať presviedčať našich koaličných partnerov a keďže táto zmluva presahuje rámec tohoto volebného obdobia, ja sa nebojím priznať aj tomu, že budem informovať a prosiť o podporu aj opozičné politické strany preto, lebo túto zmluvu považujem pre Slovenskú republiku za dôležitú, aby hlasovali. Bude záležať na vláde, či dokáže túto zmluvu prerokovať, predložiť parlamentu na ratifikáciu tak, aby ona mohla nadobudnúť účinnosť, ale áno, je to pre mňa aj osobnou, aj politickou prioritou túto zmluvu v tomto volebnom období pokúsiť sa do parlamentu predložiť a ratifikovať.

Branislav ZÁVODSKÝ, moderátor
--------------------
Vaše postoje síce nie sú nejak vyhrotené, ani kritické, ale predsa nie sú zhodné. Čo to znamená? Môžu tu vzniknúť nejaké vážne dôsledky pre aj tak už dosť zúženú vládnu koalíciu?

Pavol HRUŠOVSKÝ, predseda NR SR
--------------------
Pán redaktor, nechcite, aby sme tu vyhlásili teraz ako rozkol vo vládnej koalícii...

Branislav ZÁVODSKÝ, moderátor
--------------------
Nechcem, ale počujem vaše postoje zas, takže sa pýtam.

Pavol HRUŠOVSKÝ, predseda NR SR
--------------------
...alebo skončenie tejto vládnej koalície. Budeme pokojne diskutovať, budeme presviedčať, budeme argumentovať aj právne, aj politicky, aj vecne, aj odborne, že obsah tejto zmluvy neškodí Slovenskej republike, nikoho nediskriminuje a nebojme sa ho. Ja som prekvapený až, s prepáčením za výraz, zúrivým postojom niektorých...

Branislav ZÁVODSKÝ, moderátor
--------------------
Ktorých? Povedzte.

Pavol HRUŠOVSKÝ, predseda NR SR
--------------------
...poslancov v Európskom parlamente...

Branislav ZÁVODSKÝ, moderátor
--------------------
Ktorých? V Európskom parlamente.

Pavol HRUŠOVSKÝ, predseda NR SR
--------------------
...v Európskom parlamente, ale aj u nás sa objavujú takéto tendencie. Veď sme na to zvyknutí. Veď, pán redaktor, tu je zápas konzervatívnych hodnôt s liberálnymi hodnotami, tu je koncepčne...

Branislav ZÁVODSKÝ, moderátor
--------------------
Áno, rozumiem. Ja som sa to pýtal len preto, že sú otázky, ktoré sú pre jednotlivé strany koalície, či už na Slovensku, alebo kdekoľvek inde, tak prioritné, že kvôli nim sú schopné vystúpiť aj z vlády. Ja sa...

Pavol HRUŠOVSKÝ, predseda NR SR
--------------------
Začíname nový pracovný rok, aj politický rok, ťažký a náročný. Toto je jedna z úloh veľmi ťažkých a náročných, ideme o nej diskutovať. Nechcite teraz, aby som uzavrel tému, že všetko skončilo, ak zmluva nebude prijatá v parlamente, KDH odíde z vlády, alebo, nedajbože, neviem čo sa ešte stane. Počkajme, buďme pokojní, trpezliví, ideme o tom diskutovať, ale je to našou prioritou.

Branislav ZÁVODSKÝ, moderátor
--------------------
Dobre, no keby šlo o mňa, ja by som, samozrejme, chcel vedieť, ale podstatné sú vaše postoje, preto sa opýtam aj pána prezidenta. Občania by takisto iste chceli poznať aj váš názor na to, či zmluvu o výhrade svedomia, ktorá už je daná zmluvou Slovenskej republiky s Vatikánom, treba prijať ešte do konca tohto volebného obdobia. Jasne ste sa ešte nevyjadrili, aký je teda váš postoj?

Ivan GAŠPAROVIČ, prezident SR
--------------------
Pán redaktor, určite ste vnímali už len rozhovor medzi pánom premiérom a pánom predsedom parlamentu. Ide skutočne o veľmi vážnu a dôležitú vec. Poznamenal aj pán premiér, je tu základná zmluva, z ktorej vyplýva, že túto zmluvu je potrebné prijať. Je aj to pravda, že nie je ohraničená termínom, dokedy je potrebné ju prijať. Ja si myslím, že tu bude veľmi, veľmi záležať na tom, ako si budeme rozumieť, ako budeme vysvetľovať pozitíva, negatíva. Tiež si myslím, že nejde o nejakú diskrimináciu pokiaľ by išlo o túto zmluvu, ale treba hľadať ozaj dohodu, ktorá by nerozdelila našu spoločnosť na dve časti. Preto si myslím, že je vždycky potrebný dialóg a veľmi vážny a rešpektujúci sa navzájom. Bez tohto by sme asi k úspechu, alebo výsledku nedošli. Čiže opakujem, je tu základná zmluva, na základe tejto prijať sme zaviazaní, nie je časove ohradená a musíme urobiť všetko pre to, aby občan pochopil, čo z tejto zmluvy vyplýva.

Branislav ZÁVODSKÝ, moderátor
--------------------
Poďme sa...

Pavol HRUŠOVSKÝ, predseda NR SR
--------------------
To znamená, že pán prezident je za prijatie takejto zmluvy.

Branislav ZÁVODSKÝ, moderátor
--------------------
Je to tak, pán prezident? Čo najskôr?

Ivan GAŠPAROVIČ, prezident SR
--------------------
Prijímať ju budú poslanci v Národnej rade, ja sa vyjadrím podpisom.

Branislav ZÁVODSKÝ, moderátor
--------------------
Dobre. Veľa sa hovorilo počas uplynulého roka o tom, ako napreduje na Slovensku politická kultúra, ako sú strany stabilné, alebo nie. Pán prezident sa tejto téme obšírnejšie venoval aj vo svojom novoročnom prejave. Hovorili ste o úpadku politickej kultúry, to už som spomínal na úvod, o uprataní politických mravov a tak ďalej. Pán prezident, takisto ste hovorili o tom, že politici venujú svoj čas na politické spravodajské hry. Povedzte, o akých spravodajských hrách ste to hovorili? Kto sú tí politici, o čo ide?

Ivan GAŠPAROVIČ, prezident SR
--------------------
Ja som to naznačil jednoznačne. Určite že nie je normálne a zaužívané a uznávané, aby dochádzalo k situácii, kedy sa politici navzájom sledujú, kedy sa odpočúvajú.

Branislav ZÁVODSKÝ, moderátor
--------------------
Myslíte si, že dochádzalo aj k zneužívaniu spravodajskej služby počas uplynulého roka?

Ivan GAŠPAROVIČ, prezident SR
--------------------
Vôbec by som nechcel povedať. Spravodajská služba má svoje postavenie a svoje právomoci zo zákona a myslím si, že častokrát sme sa k spravodajskej službe postavili nie celkom zodpovedne a možno sme ju vyrušili v práci, kde sme ju nemali a v systéme určite, kde prekračuje rámec zákona, to treba pranierovať a netreba to dopustiť. Ale nie je možné, aby sme spravodajským službám bránili v práci rôznymi výstupmi, upodozreniami nepodloženými, nepravdivými. Takže z tohto pohľadu si nemyslím, že by spravodajská služba zohrával dneska takúto negatívnu úlohu.

Branislav ZÁVODSKÝ, moderátor
--------------------
V čom teda spočíva ten najväčší morálny úpadok v tej politickej?

Ivan GAŠPAROVIČ, prezident SR
--------------------
Ja som povedal v tom, dneska poslanci, niektorí, samozrejme, nie sú zodpovední nikomu, zodpovedajú sami sebe a...

Branislav ZÁVODSKÝ, moderátor
--------------------
A svojim voličom, ktorí ich volili.

Ivan GAŠPAROVIČ, prezident SR
--------------------
No, práve to, že či zodpovedajú svojim voličom, pretože voliči majú jednoznačne skoro názor, že v parlamente sa dejú nie dobré veci. Je ďaleko od toho, aby som ja z pozície prezidenta povedal, že toto sa stalo, toto sa nestalo. Ale podľa verejnej mienky dneska parlament, nakoniec, je to publikované stále, nemá dôveru ľudí a systém, ako teraz pán predseda sa možno bude na mňa hnevať, ale to nie je celkom v jeho moci, dneska zabezpečiť tento systém pri hlasovaní, aby sa ozaj hlasovalo zo svojho presvedčenia v zmysle sľubu voličovi a aj z podstaty vlastného svedomia. Takže z tohto dôvodu je dneska vo verejnosti mienka, že poslanec okrem platu je platený aj za to, že hlasuje a toto som na pranieroval, že nie je to dobré. Nie je to dobré a tam som mal aj výčitku vo vzťahu k vláde, ku koalícii, že pri takejto situácii, keď sa dostala do pozície totálne menšinovej ešte prednedávnom, nedokázala nájsť cestu k opozícii a hľadať zmluvu tak, ako je to bežné. Aj vo svete je bežné, že sú menšinové vlády, ale hľadajú tento spôsob dovládnutia s písomnými reálnymi dohodami. A to som rád, že nakoniec posledné dni som počul aj pána predsedu parlamentu, že reagoval na toto, že to bola chyba. A neurobili sa ani dohody s týmito jednotlivými poslancami, ktorí si hovoria, že sú nezávislí. Čiže v tom som videl to, že občan nevie a nechce a ani nemôže pochopiť, ako funguje dneska parlament, a preto sa môže vytvárať aj fáma, že funguje za to a pýta sa, že čo to stojí vládu, keď presadí svoje zákony. Na druhej strane, často sa stáva, že zákony, ktoré predkladá vláda, nie sú rešpektované ani vlastnými poslancami koaličnými a dochádza toľko noviel v zákonoch, že vlastne vládny zákon už ani nie je vládnym zákonom. Nakoniec, jeden zákon, dokonca ma poprosil pán premiér, aby som nepodpísal, prostredníctvom pána podpredsedu vlády a ministra financií. Aj som tak urobil, lebo som videl, že majú pravdu. Takže v tomto prípade si myslím, že poslanci sú trošku ďalej, nechcem povedať nejakej disciplíny, ktorú by mali mať, ale od zodpovednosti.

Branislav ZÁVODSKÝ, moderátor
--------------------
Áno, pán predseda, nechcem vám obchádzať, samozrejme. Otázky parlamentu sú v prvom rade na vás, ale pán premiér, vy ste priznali zlú politickú kultúru vo vašich vyjadreniach, hovorili ste o prvkoch, ktoré do demokratického zriadenia nepatria, ale zas na druhej strane ste hovorili aj o tom, že ste stavili svojím spôsobom na to, že nezávislí radšej budú hlasovať s vami a budú mať ročný plat plus aj odstupné, ktoré im k tomu patrí. Pán predseda vlády, nie je to, prepáčte mi za výraz, ale také trošku chytráctvo, také nadraďovanie toho hmotného stavu poslancov pred naozaj tým, kvôli čomu sú v parlamente, teda tým ich svedomím a tým, kvôli čomu majú hlasovať?

Mikuláš DZURINDA, predseda vlády SR
--------------------
Ja som tak nepovedal, ako ste parafrázovali, ale nič proti tomu nemám, ste to povedali vlastným jazykom. Ale nemyslím si, že som to nadradil. Myslím si, že som vychádzal a vychádzam dodnes z toho, že je lepšie pre Slovensko, keď budú voľby v riadnom termíne.

Branislav ZÁVODSKÝ, moderátor
--------------------
Aj napriek tomu teda?

Mikuláš DZURINDA, predseda vlády SR
--------------------
Ale áno. Po druhé chcem povedať úplne natvrdo v tomto štúdiu, že Slovensko je absolútne normálnou štandardnou demokratickou krajinou. V niektorých krajinách vládne menšina tak, že urobí opozičnú zmluvu, ako je v Čechách, možno tam mieril pán prezident, no ale spomeňte si, ako to verejnosť neprijala, ako sa cítila oklamaná.

Ivan GAŠPAROVIČ, prezident SR
--------------------
Aj dneska to máte aj v Poľsku, aj v Nemecku, nakoniec urobili vládu politické strany, ktoré...

Mikuláš DZURINDA, predseda vlády SR
--------------------
Ale sú krajiny, pán prezident, sú krajiny, kde sa vládne presne tak, ako u nás. Mám za sebou hodiny, hodiny rozhovor s Bertie Ahernom, s Bondevickom, s mnohými kolegami, ktorí presne takto od poslanca k poslancovi, pretože jednoducho pokiaľ má vláda oporu v parlamente, má legitimitu a aj povinnosť, aby svoj mandát vykonávala. Po druhé, čo chcem povedať, pán redaktor, viete čo ma mrzí? Mrzí ma, keď sa kritizuje vláda, že je v menšinovom postavení, ale sa nekritizuje opozícia, ktorá štrajkuje a nechce chodiť do roboty, torpéduje parlament. A druhá vec ma mrzí, že sa často venujeme poslancom, ktorí opustia opozičnú politickú stranu a nikto sa nepozastaví nad poslancom, ktorý opustí vládnu stranu.

Branislav ZÁVODSKÝ, moderátor
--------------------
Tu by som vám zas mohol oponovať aj ako novinár, pretože ešte v ďalších reláciách, ktoré Slovenská televízia vysiela, sme o všetkých týchto veciach hovorili.

Mikuláš DZURINDA, predseda vlády SR
--------------------
Ospravedlňujem sa, ale teraz ja hovorím na politickej...

Branislav ZÁVODSKÝ, moderátor
--------------------
Nech sa páči.

Mikuláš DZURINDA, predseda vlády SR
--------------------
...na politickej úrovni. Prosím vás, nemám ja rovnako legitímne právo sa pýtať, čo dostala Martináková za to, že zo dňa na deň odišla svojvoľne z politickej strany, ktorá ju volila, nominovala, ľudia ju volili, spojila sa, ja neviem, s Ruskom, s Ficom a ide tvrdo, použijúc výrok pána Fica, vláde po krku? Čo za to dostala? Aj ja by som sa mohol pýtať. Ale rovnako sa pýtam, prosím vás, k čomu do dospeje? Nemáme imperatívny mandát, naopak, Ústava je jasná, svedomie poslanca je nedotknuteľné, osobne si myslím, že takto to má byť, že nie cestou nejakých imperatívnych mandátov, príkazov, to sa asi nedá, len dennodenným demokratickým prekonávaním týchto ťažkostí a nepohodlia. A ja sa zo všetkých síl usilujem, aby Slovensko bolo stabilné, aby sme mali nielen voľby v riadnom termíne, ale aby sme mohli vykonať penzum práce, pretože keby som nevidel, ako sa vytvárajú nové pracovné miesta, keby som nevidel, ako rýchlo rastie ekonomika, keby som nevidel, že konečne veľmi, veľmi razantným tempom vlani začali rásť mzdy, tak by som sa sám zamýšľal, ale keďže si myslím, že máme šancu urobiť pre ľudí v tomto volebnom období čo najviac, preto som trpezlivo rokoval a aj trpezlivo sa budem o dôveru nezávislých poslancov uchádzať a z času na čas aj opozície.

Branislav ZÁVODSKÝ, moderátor
--------------------
Pán predseda, pod vaším vedením v parlamente pracuje dvadsaťštyri nezávislých poslancov. Ja neviem, snáď ich ani v slovenskej Národnej rade, alebo v Národnej rade Slovenskej republiky neskôr ešte toľko nebolo. Koalícia je už dlhodobo menšinová. Ako vy vnímate tento stav? Myslíte si, že je to záležitosť charakteru jednotlivých poslancov tak, ako sa o tom tu už rozpráva, alebo je to otázka nevyzretosti slovenských politických strán? V čom to je?

Pavol HRUŠOVSKÝ, predseda NR SR
--------------------
Aj jedno, aj druhé...

Branislav ZÁVODSKÝ, moderátor
--------------------
Prepáčte, že vám do toho skočím, vy ste si vlastne sám dávali predsavzatie...

Pavol HRUŠOVSKÝ, predseda NR SR
--------------------
...pán redaktor, ja som si na začiatku tohoto volebného obdobia, pretože som bol poslancom aj v minulých volebných obdobiach a prešiel som rôznymi politickými skúškami a testami, predsavzal ako jednu z hlavných priorít môjho pôsobenia v tomto štvorročnom funkčnom období vo funkcii predsedu parlamentu zvýšiť politickú kultúru v parlamente. A musím povedať, že čiastočne sa podarilo aj napriek týmto kritickým výhradám toho, čoho sme dnes svedkami, tú politickú kultúru v tom parlamente zvýšiť. Naozaj, opozícia je dnes rešpektovaná ako rovnocenný partner, opozícia má dnes zastúpenie v parlamentných orgánoch, poslanci z dôvodu toho, že odchádzajú z politických strán, nestrácajú svoj mandát, poslanci sú...

Branislav ZÁVODSKÝ, moderátor
--------------------
No to ak hovoríme, že demokratická krajina, tak je to bežné, lebo už sa nebude...

Pavol HRUŠOVSKÝ, predseda NR SR
--------------------
...no, pán redaktor, áno, bežné. Čo ale je treba priznať, že vytvorili sme isté neštandardné vzťahy v parlamente a to tým, že sme nahradili štandardný politický vzťah, ktorý vytvoril väčšinu v parlamente na základe počtov poslancov v politických stranách nezávislými poslancami, respektíve skupinou poslancov, ktorá vznikla po odchode ANO z tejto vládnej koalície. Treba si položiť otázku, ako pán premiér povedal, či je to pre Slovensko dobré, alebo je to zlé z hľadiska budúceho možného politického vývoja a vzťahov medzi politickými stranami. Ja tu musím trošku kriticky vyjadriť svoj názor a obavy, aby sa takáto prax v budúcnosti neopakovala, a aby sme po budúcich parlamentných voľbách neboli svedkami toho, že vznikne vládna koalícia, alebo menšinová vláda a k tomu sa vytvorí bezprostredne po parlamentných voľbách skupina poslancov z rôznych politických strán, ktorí sa rozhodnú podporovať túto vládnu koalíciu a pokojne bude táto menšinová vláda vládnuť a nebude mať žiadne problémy pred občanmi, alebo pred Európou, alebo svetom argumentovať, že prečo vládne s takým neprijateľným, alebo onakým neprijateľným politickým subjektom. Ja by som varoval pred istým pragmatizmom a výlučným pragmatizmom, ktorý sme vniesli do slovenskej politiky a vyslovene cez pragmatický pohľad riešili vážne politické krízy, ktoré prichádzajú.

Branislav ZÁVODSKÝ, moderátor
--------------------
Ako tomu zabrániť?

Pavol HRUŠOVSKÝ, predseda NR SR
--------------------
V prvom rade si treba položiť otázku, čo vedie tých poslancov k odchodu zo strán, za ktoré sa do parlamentu dostali. Či je to sklamanie z politiky strany, ktorú alebo istého rezignovania strany na program, ktorý sľubovala občanom počas volebnej kampane, alebo je to subjektívny dôvod konkrétneho poslanca. A teraz nechcem zastávať sa ani jedného, ani druhého, ale musíme sa do budúcnosti s týmto zaoberať, možno si musíme položiť otázku, či tento volebný systém, ktorý dnes na Slovensku máme, je tým ideálnym, ktorý zabezpečí štandardné politické vzťahy do budúcnosti a neprinesie také riziká, ktorých sme dnes svedkami.

12.2.2006
11:55 O päť minút dvanásť
Pavol Hrušovský a Mikuláš Dzurinda: Zoči-voči
12.2.2006    STV1    str. 01   11:55 O päť minút dvanásť
            
Ľuba ORAVOVÁ, moderátorka
--------------------
Páni, ak dovolíte, možno na úvod, úvodná otázka by znela asi tak, pretože diváci nemali možnosť vidieť ten váš príchod do štúdia, pán Hrušovský, začneme vami. Podali ste si s predsedom vlády ruku.

Pavol HRUŠOVSKÝ, predseda KDH
--------------------
Áno.

Ľuba ORAVOVÁ, moderátorka
--------------------
Nemali ste problém napriek tomu, že mu nedôverujete.

Pavol HRUŠOVSKÝ, predseda KDH
--------------------
Nie.

Ľuba ORAVOVÁ, moderátorka
--------------------
Dobre. Pán Dzurinda, vy ste tú ruku, predpokladám, akceptovali, respektívne, ako vôbec vy vnímate teraz vzťah s Kresťanskodemokratickým hnutím?

Mikuláš DZURINDA, predseda vlády (SDKÚ-DS)
--------------------
Tak, nachádzame sa ešte v období, ktoré je ešte veľmi emotívne a plné udalostí, ktoré sa odohrali, ale teraz, keď sa u vás stretávame dnes v nedeľu, je mi jasné jedno, že to mlieko, ako pán Bútora povedal v inej vašej relácii, je rozliate a otázka stojí tak, či sa budeme po ňom šmýkať a prípadne strhneme so sebou aj krajinu, alebo či sa pokúsime ho čo najskôr poutierať. Akokoľvek je to nedorozumenie hlboké a citlivé, ja uprednostňujem tú druhú cestu, aby sme sa pokúsili čo najskôr to nedorozumenie preklenúť.

Ľuba ORAVOVÁ, moderátorka
--------------------
Pán Hrušovský, do akej miery podľa vás sa zmenil váš postoj k predsedovi vlády a vôbec k pánovi Dzurindovi. Vieme, že ste spolu, dalo by sa povedať, vyrastali v jednej strane.

Pavol HRUŠOVSKÝ, predseda KDH
--------------------
Áno, a o to viacej ma to mrzí, že k tejto situácii prišlo. Ja som bol sám prekvapený, lebo s pánom premiérom sme boli v jednej politickej strane, ktorá mala za cieľ budovanie demokracie, budovanie právneho štátu, trhovej ekonomiky a princípov, ktoré Slovensko robili naozaj slušným miestom pre život ľudí. Preto som bol prekvapený tým, že k takejto situácii prišlo a aj sme jasne pomenovali, že prečo. Kresťanskodemokratické hnutie je šestnásť rokov na slovenskej politickej scéne a KDH je strana a takú ju poznajú občania, ktorá nemala nikdy problém zaujať principiálne stanovisko vtedy, keď išlo o vážne rozhodnutie. A takto sme urobili aj teraz a mali sme k tomu tri hlavné dôvody, ktoré, ak dovolíte, by som chcel v tejto chvíli, na úvod tejto relácie vyjadriť, preto, lebo to je najdôležitejšie, čo občania musia vedieť, čo občania musia počuť, lebo tam niekde ten spor začal a niekde mal ten spor svoje vyvrcholenie. Prvým dôvodom bolo zneužitie právomocí pána premiéra pri rokovaní o zmluve o výhrade vo svedomí.

Ľuba ORAVOVÁ, moderátorka
--------------------
Môžeme to nejakým spôsobom rozdeliť na jednotlivé časti, aby sme sa...?

Pavol HRUŠOVSKÝ, predseda KDH
--------------------
Môžeme to rozdeliť na jednotlivé časti alebo vymenujem tie hlavné dôvody ...

Ľuba ORAVOVÁ, moderátorka
--------------------
Tak skúste ich stručne vymenovať.

Pavol HRUŠOVSKÝ, predseda KDH
--------------------
... a môžeme potom postupne a bol by som rád, keby sme sa týmto dôvodom venovali. Druhým dôvodom bolo nehovorenie pravdy zo strany pána premiéra. Každý učíme už aj svoje deti, aby hovorili pravdu a majú ju dodržiavať a dohody plniť. To bol ďalší dôvod, ktorý viedol Kresťanskodemokratické hnutie k takémuto stanovisku. A tretím dôvodom bola snaha premiéra vlády vtiahnuť cirkev do politického života. Sa naakumulovali tie dôvody, ktoré napokon vyvrcholili odchodom Kresťanskodemokratického hnutia, ale chcem povedať, že každý jeden z týchto dôvodov už bol dôvodom na to, aby sme takéto principiálne stanovisko zaujali.

Ľuba ORAVOVÁ, moderátorka
--------------------
Pán premiér, zo strany KDH zazneli aj konkrétne slová, pomerne dosť ostré, že ste vierolomný človek, ktorý zneužíva moc na svoj prospech. Takže, skúste reagovať na tieto slová.

Mikuláš DZURINDA, predseda vlády (SDKÚ-DS)
--------------------
Pozrite sa, v politike v prvom rade by sme nemali riešiť svoje osobné problémy. Dokonca primárne ani stranícke, ale vždy by sme mali mať na zreteli krajinu. Nespustiť to zo zreteľa. Ide predovšetkým o Slovensko v akejkoľvek situácii. A aj keď bolo pre mňa nepríjemné poznanie, že Kresťanskodemokratické hnutie odchádza z vlády, ja som vlastne na to myslel stále a myslím aj teraz. Slovensko musí mať vládu v každom okamihu. A to, či bude tá vláda stabilná, či bude Slovensko pokojné, či sa bude dobre vyvíjať kurz meny, či budú naďalej prichádzať investori, to je povinnosťou nás všetkých.

Ľuba ORAVOVÁ, moderátorka
--------------------
Skúsme možno k tým konkrétnym obvineniam, keďže ste na to nechceli reagovať, máte tu pána predsedu zoči-voči.

Mikuláš DZURINDA, predseda vlády (SDKÚ-DS)
--------------------
Pozrite sa, nie veľmi sa mi chce. Možno, keby som porozumel podkladom, na základe ktorých pán predseda vyjadril tieto tri myšlienky, tak by mi bolo ľahšie sa k tomu vyjadriť. Ale uvediem len jednu drobnú ilustráciu. No, veď hneď prvý dôvod, zneužitie právomocí verejného činiteľa, veď to je trestný čin. Nemyslím. Ale ešte jednu myšlienku chcem povedať. Viete, ja by som uprednostnil, keby sme sa skôr pozerali už dnes dopredu na veci, že Kresťanskodemokratické hnutie odišlo z vládnej koalície, nič nezmeníme.

Ľuba ORAVOVÁ, moderátorka
--------------------
K tomu sa ešte dostaneme.

Mikuláš DZURINDA, predseda vlády (SDKÚ-DS)
--------------------
A ja otvorene hovorím, pani redaktorka, samozrejme, prispôsobím sa vašej relácii, ale ja nemám záujem na prehlbovaní na jatrení na vracaní sa do minulosti.

Ľuba ORAVOVÁ, moderátorka
--------------------
Ale v každom prípade ste v štúdiu vlastne, dalo by sa povedať, zoči-voči prvýkrát, takže práve kvôli tomu.

Mikuláš DZURINDA, predseda vlády (SDKÚ-DS)
--------------------
Prispôsobím sa. Nevidím dôvod ani na jedno z tých konštatovaní, ktoré pán predseda povedal.

Ľuba ORAVOVÁ, moderátorka
--------------------
Takže skúsme možno konkrétne. Zneužitie právomocí verejného činiteľa.

Pavol HRUŠOVSKÝ, predseda KDH
--------------------
Pán predseda, ja by som neprišiel tým spôsobom, že hneď vyťahujem trestný poriadok, trestný zákon, pretože v politike platia iné pravidlá a to sú pravidlá dohôd, ktoré sa príjmu a slušní politici predpokladajú, že tieto pravidlá budú aj dodržiavané. Ak som hovoril o tom prvom dôvode, že zneužitie moci predsedom vlády pri zmluvách, tak pán premiér, ty veľmi dobre vieš, ako dlho a zodpovedne sa táto zmluva pripravovala, ako dlho si aj ty vedel o tejto zmluve a aj napriek tomu si hovoril, že o tejto zmluve nevieš a už v máji si mal vypracované znalecké posudky o tom, kde vidíš isté nedostatky v tejto zmluve. Prečo si nám nepovedal počas toho celého času, že máš problémy s tým, aby takáto zmluva v slovenskom právnom poriadku vôbec existovala. Mňa to zarážalo, ale to je zrejme tvoj štýl a spôsob práce, keď je nejaký problém, ktorý je ťažko riešiteľný, že ho treba odložiť do šuplíka, nechať ho tam a snáď ho čas vyrieši. KDH v tejto chvíli a v tejto vážnej veci v prvom rade išlo o to, aby sme dodržiavali dohody a tie dohody sme dodržať mali. A tam bolo to naše podozrenie, že si funkciu predsedu vlády vyslovene poňal ako funkciu predsedu strany a z veci, ktorá bola súčasťou programového vyhlásenia vlády, si spravil stranícku agendu, lebo tak ti to vyhovovalo, tak ti to zrejme naznačili prieskumy verejnej mienky, tak sa pokúšaš získať liberálnu časť voličov. Toto je pravda. Takto to bolo a takto si k tomu pristupoval aj ty.

Ľuba ORAVOVÁ, moderátorka
--------------------
Dobre. Pán premiér, zazneli tu jasné výhrady. Skúsme konkrétne, aj vy sám hovoríte o tom, že tú zmluvu o výhrade svedomia ste študovali dlhší čas. Zaznela tuna výhrada, že ste ju mali takpovediac v šuplíku. Takže zneužívate vládny program na stranícke ciele?

Mikuláš DZURINDA, predseda vlády (SDKÚ-DS)
--------------------
Je mi ľúto, je mi ľúto obsahu aj subjektivizmu, ktorý počúvam, ale to je všetko. Poďme k faktom. Nerozumiem tomu, pretože sám som vo februári 2003 požiadal v bode "rôzne" na rokovaní vlády relevantných členov vlády, aby príprave týchto dohôd venovali náležitú pozornosť. A samozrejme, z času na čas, tá téma sa objavila v raz silnejšej, raz v slabšej podobe. Ja som konkrétnejšie bol s ňou konfrontovaný na jar minulého roku, keď prešla legislatívnou radou a keď som s niektorými predstaviteľmi KDH o tom hovoril, že by mohla byť prerokovaná aj čoskoro vo vláde. A fakt je ten, že som si už v apríli minulého roku začal objednávať prvé posudky. Druhý fakt je ten, že dnes disponujem posudkami takých inštitúcii, ako je Ústav štátu a práva Slovenskej akadémie vied, katedra štátu a práva Univerzity Komenského, posudkami renomovaných právnych kancelárií, aj súkromných osôb, rovnako, samozrejme, posudkami štátnych inštitúcií.

Ľuba ORAVOVÁ, moderátorka
--------------------
Je toho asi viac. To znamená, že nemáte ten pocit, aby ste...

Mikuláš DZURINDA, predseda vlády (SDKÚ-DS)
--------------------
No, práve, len chcem dokončiť, že vlastne od apríla minulého roku tou zmluvou ja osobne intenzívne žijem, ale do tejto chvíle žijem aj v presvedčení, že nebolo ukončené konanie tak, ako to ukladajú zákony, skôr ako sa materiál môže prerokovať na rokovaní vlády. Pretrvávali a pretrvávajú zásadné rozpory, napríklad medzi ministrom zahraničných vecí, ale aj pán vicepremiér Csáky, tuším ho tu budete mať o chvíľu, aspoň som tam v tlači čítal, že ani s ním nebolo to konanie ukončené a vlastne záver je taký, že skôr ako sme mohli o tom na rokovaní vlády hovoriť, bolo potrebné vykonať ešte veľa práce aj na texte zmluvy a aj v politických rokovaniach.

Ľuba ORAVOVÁ, moderátorka
--------------------
Napriek tomu, pán premiér, spýtam sa vás možno veľmi konkrétne. Ak teda ste sa aj vy zaoberali touto zmluvou, právnymi posudkami, ktoré ste získavali, prečo možno, ak máte teda aj vaše strana záujem, ste to možno neotvorili na rokovaní politickom, dalo by sa povedať?

Mikuláš DZURINDA, predseda vlády (SDKÚ-DS)
--------------------
Na tomto texte, s ktorým som sa oboznámil na jar minulého roku, na tomto sme záujem nemali.

Ľuba ORAVOVÁ, moderátorka
--------------------
Nemohli ste to prípadne možno otvoriť na rokovaní koaličnej rady a možno prediskutovať a predísť situácii, ktorá nastala?

Mikuláš DZURINDA, predseda vlády (SDKÚ-DS)
--------------------
Pozrite sa, pretáčať problém sa dá vždy.

Ľuba ORAVOVÁ, moderátorka
--------------------
Ja sa pýtam.

Mikuláš DZURINDA, predseda vlády (SDKÚ-DS)
--------------------
Poverený prípravou tohoto dokumentu bol pán vicepremiér Lipšic.

Ľuba ORAVOVÁ, moderátorka
--------------------
To znamená, že očakávali ste, že jeho strana vlastne otvorí tento problém.

Mikuláš DZURINDA, predseda vlády (SDKÚ-DS)
--------------------
Áno, na politickej úrovni áno, jeho strana a na vecnej úrovni on, keďže bol zodpovedný za daný text až do okamihu, keď mohol byť povedzme prerokovaný zo zahraničným partnerom.

Ľuba ORAVOVÁ, moderátorka
--------------------
Pán Hrušovský, faktom je a zaznelo to vlastne aj od Strany maďarskej koalície, teda konkrétne Gyula Bárdos potvrdil, že táto zmluva o výhrade svedomia nebola prioritou pre KDH dlhý čas, že de facto až na rokovaní januárovej koaličnej rady sa prvýkrát o tom hovorilo.

Pavol HRUŠOVSKÝ, predseda KDH
--------------------
To nie je pravda a pán premiér veľmi dobre o tom vie. My sme niekoľkokrát počas posledného roka pripomínali, ako dôležité je pre Kresťanskodemokratické hnutie splnenie tohoto programového záväzku.

Ľuba ORAVOVÁ, moderátorka
--------------------
Otvorili ste to na niektorej koaličnej rade, pán predseda?

Pavol HRUŠOVSKÝ, predseda KDH
--------------------
Budem pokračovať ďalej. Mikuláš, pamätáš sa na naše neformálne stretnutie, ktoré bolo, ja som si pozrel môj pracovný kalendár, dvadsiateho októbra minulého roku v Trenčianskych Tepliciach, potom ako odišiel z vlády Pavol Rusko, ako sme sa zišli a pokúsili sa už v novej zostave zadefinovať priority jednotlivých politických strán, vtedy si ty ako prvý priniesol už na papieri pripravené tvoje priority tvojej SDKÚ a my sme povedali ústne, ktoré sú priority každej jednej politickej strany a dohodil sme sa, že neskôr si ich predložíme aj písomne. A už dvadsiateho októbra v Trenčianskych Tepliciach, kde som bol prítomný ja a predseda poslaneckého klubu a takto to bolo za každú politickú stranu, som povedal tri priority Kresťanskodemokratického hnutia - zákon o výchove a vzdelávaní, zákon o športe a zmluva o výhrade vo svedomí. Neskôr, keď sme v decembri tieto priority a to bolo na rokovaní koaličnej rady na SMK predložili písomne už jednej druhému tieto naše požiadavky, tak vtedy Kresťanskodemokratické hnutie rozšírilo ešte tento svoj záujem o priority o ďalší bod a to je trestná zodpovednosť právnických osôb. Teda neobstojí tvrdenie a to považujem za zavádzanie, že prvýkrát si sa dozvedel o našej požiadavke až na rokovaní koaličnej rady devätnásteho januára. To je proste úcta straty k pravde. To nie je tak.

Ľuba ORAVOVÁ, moderátorka
--------------------
Takže klamal podľa vás pán premiér?

Pavol HRUŠOVSKÝ, predseda KDH
--------------------
Ja hovorím, že áno, že my sme o tomto probléme dlho rozprávali. My sme ťa na to upozorňovali. Potom, ako bolo po rokovaní legislatívnej rady vlády a osemnásteho marca a minister Kukan to priznal neskôr, keď sme vyvracali jednotlivé klamstvá, ktoré odzneli v pondelok na tlačovej konferencii... Áno, Mikuláš, je to tak. Je to tak a povedzme si to otvorene a tu do očí, aby sme zrazu nechceli len tak mlčky prejsť tým, čo sa tu stalo. Tu sa stalo niečo vážne. Tu sa klamstvo začalo používať ako pracovná metóda v politike. Ale treba...

Mikuláš DZURINDA, predseda vlády (SDKÚ-DS)
--------------------
Silné, silné, silné a nepravdivé.

Pavol HRUŠOVSKÝ, predseda KDH
--------------------
Ale nie nepravdivé. Nechaj ma dohovoriť. Je to tak. A ja si nerobím patent na pravdu. Už tu takí politici, ktorí o tom hovoria, že sme mali patent na pravdu len my, boli. Ale takáto je pravda. Takáto je pravda. Pozerajme sa jeden druhému do očí. Mikuláš, nemám nikdy v politike v úmysle hovoriť nepravdu. To je snáď v politike jediné, čo si najviac cením a vážim, aby som nehovoril nepravdu, aby som sa vždy pridržiaval len toho, ako to je.

Mikuláš DZURINDA, predseda vlády (SDKÚ-DS)
--------------------
Pavol, viem ako ti je ťažko.

Pavol HRUŠOVSKÝ, predseda KDH
--------------------
Áno, je mi ťažko, preto, lebo je mi smutno...

Mikuláš DZURINDA, predseda vlády (SDKÚ-DS)
--------------------
Ale teraz ja budem hovoriť.

Pavol HRUŠOVSKÝ, predseda KDH
--------------------
Prepáč.

Mikuláš DZURINDA, predseda vlády (SDKÚ-DS)
--------------------
Naozaj viem, ako ti je ťažko. Ale som veľmi prekvapený, aký prístup volíš. Veľmi prekvapený. A ja nemám na tom záujem. To budeme občanom Slovenska vysvetľovať, čo bolo devätnásteho októbra v Trenčianskych Tepliciach, čo bolo pätnásteho septembra, čo bolo vtedy, keď prišiel Lintner so svojou skupinou, toto budeme ľudom predvádzať? A budeme sa navzájom obviňovať z toho, kto má pravdu, kto nemá pravdu? No, kam to povedie? Na tejto hre ja záujem nemám. A veľmi by som prosil, aby sme vážili slová, čo je pravda, čo je lož, kto klame, kto neklame. Pani redakrotka, tu sme boli ôsmeho januára, tu sme boli, vo vašom štúdiu.

Ľuba ORAVOVÁ, moderátorka
--------------------
To je pravda.

Mikuláš DZURINDA, predseda vlády (SDKÚ-DS)
--------------------
Pán predseda, ešte ako predseda Národnej rady, pán prezident a ja. Bude to veľmi krátke. Pán Závodský sa pýta, "Ja som sa pýtal, že sú otázky, ktoré sú pre jednotlivé strany koalície či už na Slovensku alebo kdekoľvek inde tak prioritné, že kvôli ním sú schopné vystúpiť aj z vlády?" Odpovedá pán Hrušovský, "Začíname nový pracovný rok, aj politicky ťažký a náročný. Toto je jedna z úloh ťažkých a náročných. Ideme o nej diskutovať. Nechcite teraz, aby som uzavrel tému, že všetko skončilo. Ak zmluva nebude prijatá v parlamente, KDH odíde z vlády alebo nedajbože, čo sa ešte stane. Počkajme, buďme pokojní, trpezliví. Ideme o tom diskutovať." Toto bolo ôsmeho januára.

Pavol HRUŠOVSKÝ, predseda KDH
--------------------
Ja na tom trvám, Mikuláš.

Mikuláš DZURINDA, predseda vlády (SDKÚ-DS)
--------------------
A ja zase trvám na tom, že prvýkrát ste nastolili túto tému na politickej úrovni devätnásteho januára na koaličnej rade u vás.

Pavol HRUŠOVSKÝ, predseda KDH
--------------------
Ale to snáď nemyslíš vážne, Mikuláš?

Mikuláš DZURINDA, predseda vlády (SDKÚ-DS)
--------------------
A záver poviem taký, ale áno, taká je pravda. Devätnásteho januára prvýkrát, s tým, že so strany KDH odznel apel, aby pán minister Kukan odpísal. Od toho dňa s pánom ministrom Kukanom okrem mňa nikto iný nehovoril, no a potom to už išlo veľmi rýchlo. Tridsiateho januára ma prekvapil večerný telefonát. Bolo ultimátum prvé a v sobotu po návrate pána predsedu z Ameriky ultimátum druhé. Toto je moje videnie, ja si nerobím patent na pravdu, ale mám lepší nápad. Myslím si, že toto si budeme ešte, ak bude potrebné, vysvetľovať, ale viem aj to, že času je málo a najdôležitejšie dnes je to, čo som povedal na začiatku. Akokoľvek máme vzájomne problém, otázka znie, či ho sme ochotní a schopní riešiť, alebo či sa budeme neustále vracať do minulosti.

Ľuba ORAVOVÁ, moderátorka
--------------------
Dobre. Možno jedna konkrétna otázka, páni, ak dovolíte, predsa len.

Pavol HRUŠOVSKÝ, predseda KDH
--------------------
Pani redaktorka, ja len zareagujem. Na tú reláciu, ktorú sme mali ôsmeho januára, bol tu aj pán prezident okrem nás dvoch a dobre si to prečítal "poďme o tom diskutovať v parlamente". Ty si odmietol túto zmluvu prerokovať vo vláde, ako jednu zo súčastí dohôd programového vyhlásenia vlády. Tam je problém, Mikuláš. Tam je ten základný problém, že ty si odmietol tú zmluvu, hoci od marca, od osemnásteho marca minister zahraničných vecí zmluvu mal k dispozícii, o nej vôbec vo vláde bol ochotný rokovať.

Mikuláš DZURINDA, predseda vlády (SDKÚ-DS)
--------------------
Môžem sa ťa niečo opýtať?

Pavol HRUŠOVSKÝ, predseda KDH
--------------------
Nech sa páči.

Mikuláš DZURINDA, predseda vlády (SDKÚ-DS)
--------------------
Skôr ako diskutujeme témy v parlamente, skôr ako diskutujeme vážne témy v parlamente, diskutuje ich na politickej úrovni? To si už videl taký prípad, že sme sa, povedzme vám sa nepáčilo niekedy, že traja na jedného niečo chceme prevalcovať alebo prevalcovať, vždy sme hľadali konsenzus, hľadali sme dohodu, mali sme zapísané pravidlá v koaličnej zmluve, že proti vôli jedného z koaličných partnerov nebudeme nič z opozíciou presadzovať? Ako môžeme začať politickú debatu v parlament, keď sme ju nezačali ani na koaličnej úrovni?

Pavol HRUŠOVSKÝ, predseda KDH
--------------------
Ale prepáč, ale ty si takúto námietku počas celého tohoto volebného obdobia ani raz nevzniesol, že máš problém so zmluvou o výhrade vo svedomí.

Mikuláš DZURINDA, predseda vlády (SDKÚ-DS)
--------------------
Devätnásteho januára som to povedal.

Pavol HRUŠOVSKÝ, predseda KDH
--------------------
Ty mi chceš tvrdiť tu, že ty si nevedel o našej priorite a o našej požiadavke, aby táto zmluva bola predložená na rokovanie vlády?

Mikuláš DZURINDA, predseda vlády (SDKÚ-DS)
--------------------
Vrátim sa k tomu.

Pavol HRUŠOVSKÝ, predseda KDH
--------------------
Ja som ťa niekoľkokrát osobne prosil, niekoľkokrát som osobne rokoval s ministrom zahraničných vecí Kukanom. Čo ma najviac zaráža na veci, že teraz vyťahujete argument, ktorý ja nemôžem prijať. Veď vy ste počas od marca až do devätnásteho januára nevzniesli ani jednu zásadnú výhradu proti obsahu zmluvy. Toto ma zaráža na tom. Tak čo sú to za spôsoby. Ak, tak mal si nám povedať...

Mikuláš DZURINDA, predseda vlády (SDKÚ-DS)
--------------------
Mám stanoviská. To nie je pravda, Pavol. Mám stanoviská. Devätnásteho januára som za Slovenskú demokratickú kresťanskú úniu - DS na koaličnej rade povedal, máme problémy s obsahom zmluvy.

Pavol HRUŠOVSKÝ, predseda KDH
--------------------
Áno, ale nás to prekvapilo preto, lebo dovtedy si ani raz nepovedal, že máte výhrady k obsahu.

Mikuláš DZURINDA, predseda vlády (SDKÚ-DS)
--------------------
Pán minister Kukan mal zásadný rozpor, pán vicepremiér Csáky mal zásadné problémy, zmluva nebola uzatvorená ani na technickej úrovni, Pavol, ste to otvorili devätnásteho januára. Mali sme ešte dosť času, sedem mesiacov do parlamentných volieb, mohli sme sedieť každý deň, každý druhý deň, mohli sme diskutovať o konkrétnom obsahu tohto textu. Mali sme sedem mesiacov.

Pavol HRUŠOVSKÝ, predseda KDH
--------------------
Pán predseda vlády, Mikuláš...

Ľuba ORAVOVÁ, moderátorka
--------------------
Pán premiér, znamená to podľa vás KDH nemalo záujem diskutovať, mám si to takto vysvetliť?

Pavol HRUŠOVSKÝ, predseda KDH
--------------------
Prosím vás pekne, pani redaktorka, ten čas na tú diskusiu tu bol dva, tri roky.

Mikuláš DZURINDA, predseda vlády (SDKÚ-DS)
--------------------
Nebol.

Pavol HRUŠOVSKÝ, predseda KDH
--------------------
Bol. Od marca, vlastne od roku 2003 začali prípravy na zmluve, bol vypracovaný prvý text, ktorý bol daný na pripomienkové konanie. Nevyhovoval. Jednotlivé strany pripomienkového konania, bolo ich celkom dvadsať, vzniesli svoje námietky, ktorými sa zaoberal zodpovedná rezort, a to ministerstvo spravodlivosti, ktorému si zveril gesciu vo vláde nad tuto zmluvou. A to pripomienkové konanie prebehlo na základe všetkých podkladov, ktoré máme. Ani ministerstvo zahraničných vecí okrem jednej námietky, a to bol len návrh, to nebola pripomienky zásadná, nevznieslo žiadny taký rozpor, ktorý by bránil k tomu, aby táto zmluva nebola akceptovaná.

Mikuláš DZURINDA, predseda vlády (SDKÚ-DS)
--------------------
Pani redaktorka, môžeme štyri hodiny, Pod lampou som sa pozeral, tri hodiny bola debata o tejto zmluve, ak ju urobíte s pánom Hrušovským a so mnou, prídem. Môžeme aj takto. Ale nebudeme tu predseda my dvaja robiť úradníkov. Nebudem ja hovoriť za pána Kukana. Pani redaktorka, pán Kukan mal tlačovú konferenciu, pán predseda...

Ľuba ORAVOVÁ, moderátorka
--------------------
Mal. V každom prípade, pán premiér, ak dovolíte, možno uzavrime tú tému, ako aj sami ste povedali, môžeme sa tu rozprávať aj dve tri hodinky. V každom prípade je zarážajúce, minimálne možno znie otázka aj verejnosti, prečo takáto závažná otázka prichádza na stôl koaličnej rady na sklonku volebného obdobia, v čase, kedy vládna koalícia nemá väčšinu, má problémy?

Mikuláš DZURINDA, predseda vlády (SDKÚ-DS)
--------------------
Môžem na to, lebo som nedopovedal.

Pavol HRUŠOVSKÝ, predseda KDH
--------------------
Pani redaktorka. Pardon.

Mikuláš DZURINDA, predseda vlády (SDKÚ-DS)
--------------------
Ja na to by som rád odpovedal. Áno, myslím si, že takto stojí otázka. Ale popri tom, že to môže vyzerať aj nezvyčajne, a tak trošku to nezvyčajné aj je, si myslím, že stále sme mali čas.

Ľuba ORAVOVÁ, moderátorka
--------------------
Mali ste stále čas, pán predseda?

Pavol HRUŠOVSKÝ, predseda KDH
--------------------
Ale aký čas? Veď ten čas tu už bol dlho. Mikuláš,...

Mikuláš DZURINDA, predseda vlády (SDKÚ-DS)
--------------------
Január, február, marec, apríl, máj.

Pavol HRUŠOVSKÝ, predseda KDH
--------------------
Ale veď si nám odkázal, že minister zahraničných vecí zmluvu nepodpíše.

Mikuláš DZURINDA, predseda vlády (SDKÚ-DS)
--------------------
Tento text.

Pavol HRUŠOVSKÝ, predseda KDH
--------------------
Ty ju do... A nepodpísať tento text znamená tú zmluvu definitívne odložiť. Pretože ak si sa pýtal, ako prebiehali rokovania a aké časové limity sú potrebné na to, lebo druhou zmluvnou stranou nie je Biskupská konferencia Slovenska, tak ako si si to ty myslel možno...

Mikuláš DZURINDA, predseda vlády (SDKÚ-DS)
--------------------
Nie, nie, nie.

Pavol HRUŠOVSKÝ, predseda KDH
--------------------
No, ale potom nepochopím, prečo pán biskup Baláž potom, ako ti odovzdal list Konferencie biskupov Slovenska...

Ľuba ORAVOVÁ, moderátorka
--------------------
Nerozoberajme tu...

Pavol HRUŠOVSKÝ, predseda KDH
--------------------
Pani redaktorka, to je vážna vec.

Ľuba ORAVOVÁ, moderátorka
--------------------
Skúsme to skrátiť.

Pavol HRUŠOVSKÝ, predseda KDH
--------------------
To je vážna vec, na ktorej vznikla politická kríza a sú v Slovenskej republike predčasné parlamentné voľby.

Ľuba ORAVOVÁ, moderátorka
--------------------
Práve k ním sa chcem dostať, pán predseda.

Pavol HRUŠOVSKÝ, predseda KDH
--------------------
Ty si predsa vedel, že akékoľvek zasiahnutie do toho textu, ktorý si mal k dispozícii takmer rok je definitívne odloženie tejto zmluvy v tomto volebnom období.

Mikuláš DZURINDA, predseda vlády (SDKÚ-DS)
--------------------
Dve poznámky. Dve poznámky. Striedajme sa.

Pavol HRUŠOVSKÝ, predseda KDH
--------------------
Nech sa ti páči.

Mikuláš DZURINDA, predseda vlády (SDKÚ-DS)
--------------------
Lebo sme tu dvaja.

Ľuba ORAVOVÁ, moderátorka
--------------------
Tak dve poznámky a posuňme sa ďalej.

Mikuláš DZURINDA, predseda vlády (SDKÚ-DS)
--------------------
Po prvé, nevedel a po druhé, vo vládnom programe máme zapísané nie ratifikovať, dopracovať. A vládny program v tejto zmluve sme mohli splniť na sto percent - dopracovať. A mali sme január, február, marec, apríl, máj a mohli sme sedieť každý jeden deň.

Pavol HRUŠOVSKÝ, predseda KDH
--------------------
Mikuláš, dopracovať znamenalo, vidíš, to znovu si musíme trošku odlišným spôsobom vysvetliť tento problém, dopracovať v programovom vyhlásení vlády neznamenalo dopracovať text už existujúcej zmluvy, ale dopracovať tri základné zmluvy, ktoré vyplývajú zo základnej zmluvy so Svätou Stolicou. A jedna z tých zmlúv bola aj zmluva o výhrade vo svedomí. Vieš, ale ty si to proste hnal a dávkoval si to. Ja som bol prekvapený. Mikuláš, ja som bol prekvapený, ...

Mikuláš DZURINDA, predseda vlády (SDKÚ-DS)
--------------------
Nič som nehnal. Nič.

Pavol HRUŠOVSKÝ, predseda KDH
--------------------
... keď si používal argumenty, ktorými ja som bol šokovaný. Ako si ponúkal slovenskej verejnosti...

Ľuba ORAVOVÁ, moderátorka
--------------------
Dobre, páni.

Pavol HRUŠOVSKÝ, predseda KDH
--------------------
Pani redaktorka, ale dohovorím. Ako ty si ponúkal slovenskej verejnosti, Mikuláš, ako si ponúkal slovenskej verejnosti istú hrozbu z tejto zmluvy, že v depe v Spišskej Novej Vsi alebo neviem kde, odmietne rušňovodič na základe tejto zmluvy vykonávať prácu vo veľkonočné alebo vianočné sviatky.

Mikuláš DZURINDA, predseda vlády (SDKÚ-DS)
--------------------
Áno.

Pavol HRUŠOVSKÝ, predseda KDH
--------------------
Veď to nie je tak. To stále na tom trváš, že je to tak?

Ľuba ORAVOVÁ, moderátorka
--------------------
Dobre, páni.

Mikuláš DZURINDA, predseda vlády (SDKÚ-DS)
--------------------
Pani redaktorka, vráťme sa ešte na sekundu, lebo naozaj by sme sa mali striedať.

Ľuba ORAVOVÁ, moderátorka
--------------------
Máte skutočne poslednú vetu, pán premiér.

Mikuláš DZURINDA, predseda vlády (SDKÚ-DS)
--------------------
To kľúčové, to podstatné je vždy politická vôľa. A buď Kresťanskodemokratické hnutie tú politickú vôľu diskutovať alebo ju nemalo. Ja som ju mal a aj ju mám.

Ľuba ORAVOVÁ, moderátorka
--------------------
Toto vy ste aj naznačili na tej tlačovej konferencii, že podľa vás zmluva o výhrade svedomia bola pre KDH zámienkou na odchod vlády. Trváte na tom aj po tých udalostiach, ktoré sa udiali?

Mikuláš DZURINDA, predseda vlády (SDKÚ-DS)
--------------------
Trvám na tom, že nechcem jatriť ranu. Ja nechcem používať, ani nebudem používať ťažké slová.

Ľuba ORAVOVÁ, moderátorka
--------------------
Tak, povedali ste to.

Mikuláš DZURINDA, predseda vlády (SDKÚ-DS)
--------------------
Ale ja viem, že som to povedal, ale dnes sme zase o pár dní starší a omnoho dôležitejšie, pani redaktorka, omnoho dôležitejšie ako to, čo sa stalo, ako pán Hrušovský hovorí o mne osobne, je to, čo bude so Slovenskom.

Ľuba ORAVOVÁ, moderátorka
--------------------
Vieme, že teda realita je taká...

Pavol HRUŠOVSKÝ, predseda KDH
--------------------
No, veď tie obavy mám aj ja, to čo bude so Slovenskom.

Mikuláš DZURINDA, predseda vlády (SDKÚ-DS)
--------------------
Tak potom máme šancu.

Pavol HRUŠOVSKÝ, predseda KDH
--------------------
Nie šancu. So Slovenskom bude zle, ak politici uzavrú dohody a odmietne ich jeden z nich.

Mikuláš DZURINDA, predseda vlády (SDKÚ-DS)
--------------------
To nie je pravda.

Pavol HRUŠOVSKÝ, predseda KDH
--------------------
Ale odmietol si dohodu, ktorú sme podpísali pred štyrmi rokmi, Mikuláš.

Mikuláš DZURINDA, predseda vlády (SDKÚ-DS)
--------------------
To nie je pravda.

Pavol HRUŠOVSKÝ, predseda KDH
--------------------
Dobre. To je tvoje videnie. Ja si myslím, že...

Mikuláš DZURINDA, predseda vlády (SDKÚ-DS)
--------------------
To nie je pravda a viem to jednoznačne dokázať.

Pavol HRUŠOVSKÝ, predseda KDH
--------------------
Mikuláš.

Ľuba ORAVOVÁ, moderátorka
--------------------
Pán Hrušovský, v súvislosti práve s tým, čo aj hovoríte, znamená to, že si neviete už predstaviť prípadnú ďalšiu spoluprácu so stranou SDKÚ-DS?

Pavol HRUŠOVSKÝ, predseda KDH
--------------------
Po tom, čo sme počuli a argumentáciu, ktorá zaznela zo strany SDKÚ na tento ťažký problém, ktorý sme chceli riešiť, a ktorý bol programovou prioritou, sa naše vzťahy zhoršili.

Ľuba ORAVOVÁ, moderátorka
--------------------
To znamená, aj pre budúce voľby napríklad?

Pavol HRUŠOVSKÝ, predseda KDH
--------------------
Ja hovorím, naše vzťahy sa zhoršili.

Ľuba ORAVOVÁ, moderátorka
--------------------
Čo to znamená pre budúcu vládnu koalíciu, napríklad?

Pavol HRUŠOVSKÝ, predseda KDH
--------------------
Pani redaktorka, v tejto chvíli žijeme pod úplne novou situáciou, ktorá aj politické strany stavia do nových pozícii a uvidíme, ako sa bude politický vývoj ďalej uberať, ale mňa to mrzí, že sa...

Ľuba ORAVOVÁ, moderátorka
--------------------
Môže nastať, prepáčte, pán predseda, situácia, ktorú naznačil váš podpredseda pán Palko, že skôr začnete oddeľovať osobu pána Dzurindu od SDKÚ, tak ako v prípade HZDS?

Pavol HRUŠOVSKÝ, predseda KDH
--------------------
Ja som vám povedal, voľby ukážu, aké budú možnosti povolebnej spolupráce s kým. Ja som povedal, že vzťahy medzi SDKÚ a KDH sa výrazným spôsobom zhoršili.

Ľuba ORAVOVÁ, moderátorka
--------------------
Pán Dzurinda, k tejto téme jedna otázka na vás. Znamená to, že po týchto udalostiach vaša iniciatíva vytvoriť akýsi pravicový blok skončila?

Mikuláš DZURINDA, predseda vlády (SDKÚ-DS)
--------------------
Buďte presná. Ja som nehovoril o vytváraní nejakej formálnej skupiny, ja som hovoril o prirodzenom spojenectve a ani nie predvolebnom, ale samozrejme, povolebnom. A akokoľvek je nám teraz neľahko a niekomu možno veľmi ťažko, no tak povedzme, poukazujem napríklad z Nemecka. Len si spomeňte niekoľko týždňov dozadu, pán Schröder a pani Merkel, ako boli v sebe a ľudia rozhodli tak, že museli zrazu nájsť cestu nie od seba, ale ku sebe.

Ľuba ORAVOVÁ, moderátorka
--------------------
Takže predpokladáte, že tá situácia môže byť podobná tej súčasnej v budúcich voľbách.

Mikuláš DZURINDA, predseda vlády (SDKÚ-DS)
--------------------
Ťažko mi je vysloviť taký predpoklad, ale viem vám povedať moju vôľu, viem vám povedať moje politické presvedčenie. Moje politické presvedčenie je, že programovo SDKÚ, DS, KDH, SMK majú k sebe najbližšie a moja politická vôľa je tiež jasná - hľadať cesty, ako to rozliate mlieko čo najskôr poutierať, ako to nedorozumenie akokoľvek hlboké čo najskôr reklenúť.

Ľuba ORAVOVÁ, moderátorka
--------------------
Pán Hrušovský, situácia je taká, že Slovensko čakajú predčasné parlamentné voľby, budú v júni. Konkrétna politická otázka na vás. Prečo Kresťanskodemokratické hnutie odchádza teraz, to ste povedali tie základné vlastne dôvody, ale predsa len, politicky aj v minulosti boli tuna rôzne komplikácie, minulý rok, ak si dobre pamätám, opozícia navrhovala predčasné parlamentné voľby, ani kresťanskí demokrati ich neodmietali. Dokonca ste povedali, myslím, že pre denník Pravda, že práve vtedy bol ten najvhodnejší čas. Prečo teda až teraz tie predčasné voľby, prečo nie vtedy?

Pavol HRUŠOVSKÝ, predseda KDH
--------------------
Stále som o tom presvedčený, že kríza, ktorá vznikla po odchode ANO z vládnej koalície a postupnom strácaní väčšiny pre túto, teda umenšovanie podpory v poslaneckom klube tejto vládnej koalícii sme mali riešiť vzniknutú situáciu predčasnými parlamentnými voľbami.

Ľuba ORAVOVÁ, moderátorka
--------------------
Prečo ste ju neriešili v tom čase?

Pavol HRUŠOVSKÝ, predseda KDH
--------------------
Čo sa stalo? Preto, lebo ostatní koaliční partneri to odmietli a Kresťanskodemokratické hnutie vtedy vyhlásilo, že nechce byť tou stranou, ktorá poruší dohodu. Dneska sme odišli preto, že jedna zo strán odmietla plniť dohody. Toto je hlavný dôvod. Toto je hlavný dôvod.

Ľuba ORAVOVÁ, moderátorka
--------------------
To znamená, pán predseda, ak dovolíte, že dôležitejšie je porušovanie dohôd ako v konečnom dôsledku podozrenia, ktoré v tom čase vlastne stále viac-menej na tej vládnej koalícii boli v súvislosti s kupovaním poslancov?

Pavol HRUŠOVSKÝ, predseda KDH
--------------------
Pani redaktorka, ja nezvyknem robiť rozhodnutia na podozreniach, preto čakám a sú podané trestné oznámenia, ako tieto podozrenia...

Ľuba ORAVOVÁ, moderátorka
--------------------
A tie môžu trvať aj dlhšie, dalo by povedať.

Pavol HRUŠOVSKÝ, predseda KDH
--------------------
No, práve preto. V politike akosi sa na podozreniach nemajú robiť takéto vážne rozhodnutia. Ale chcem povedať, že toto je politika, ktorú Kresťanskodemokratické hnutie uskutočňuje šestnásť rokov. A povedal som to na začiatok a ja som hrdý na to, že aj v takejto vážnej veci, aj v takejto naozaj zložitej vnútropolitickej situácii, ktorá podľa môjho názoru bude mať ozdravný účinok, bude mať ozdravný účinok preto, lebo ak začneme v politike používať princípy hodnôt a pravdy, to bude víťazstvo...

Mikuláš DZURINDA, predseda vlády (SDKÚ-DS)
--------------------
Zase krátko, ak dovolíš. Lebo sme tu dvaja.

Pavol HRUŠOVSKÝ, predseda KDH
--------------------
Prepáč.

Ľuba ORAVOVÁ, moderátorka
--------------------
Takže krátko, pán premiér.

Mikuláš DZURINDA, predseda vlády (SDKÚ-DS)
--------------------
Opäť, musím sa veľmi dôrazne ohradiť. Slovenská demokratická a kresťanská únia - Demokratická strana neporušila nijakú dohodu, jediný hriech, ktorý sme spáchali je, že sme sa vzopreli ultimátu KDH. To je náš jediný hriech. Žiadnu dohodu sme neporušili.

Ľuba ORAVOVÁ, moderátorka
--------------------
Krátka reakcia.

Pavol HRUŠOVSKÝ, predseda KDH
--------------------
Pán predseda, to nebolo ultimátum. Veď dohody sú na to, aby sa dodržiavali aj vtedy, keď nevyhovujú.

Mikuláš DZURINDA, predseda vlády (SDKÚ-DS)
--------------------
Môžem sa ťa niečo opýtať v priamom prenose?

Pavol HRUŠOVSKÝ, predseda KDH
--------------------
Áno, nech sa ti páči.

Mikuláš DZURINDA, predseda vlády (SDKÚ-DS)
--------------------
Keď ste boli v noci u mňa tridsiateho, keď si ráno odlietal do Ameriky, tak to ultimátum znelo, že keď nezaradím materiál na rokovanie vlády, odchádzate. V sobotu, keď si sa z Ameriky vrátil, už to ultimátum malo vyššiu kvalitu.

Pavol HRUŠOVSKÝ, predseda KDH
--------------------
Nemalo vyššiu kvalitu, ale...

Mikuláš DZURINDA, predseda vlády (SDKÚ-DS)
--------------------
Že nielenže nezaradím, ale aj keď to nechválime. Čo sa stalo za tých päť dní?

Pavol HRUŠOVSKÝ, predseda KDH
--------------------
Mikuláš, nič sa nestalo, ale možno sme si neporozumeli. Veď predložiť do vlády, to znamená, plniť program vlády a vo vláde schváliť. Ty si...

Mikuláš DZURINDA, predseda vlády (SDKÚ-DS)
--------------------
Smiem ešte otázku?

Pavol HRUŠOVSKÝ, predseda KDH
--------------------
Nech sa páči.

Mikuláš DZURINDA, predseda vlády (SDKÚ-DS)
--------------------
Opýtal som sa vtedy v noci utorok, že ak zaradím a zmluva neprejde, ako sa zachová Kresťanskodemokratické hnutie? Položil som tú otázku.

Pavol HRUŠOVSKÝ, predseda KDH
--------------------
Áno, položil si tú otázku, ale...

Mikuláš DZURINDA, predseda vlády (SDKÚ-DS)
--------------------
A aká bola vaša?

Pavol HRUŠOVSKÝ, predseda KDH
--------------------
Ale ja som ti ho... Naša odpoveď bola taká, že dáme odpovedať. Taká bola naša odpoveď.

Mikuláš DZURINDA, predseda vlády (SDKÚ-DS)
--------------------
Že dnes o tom nehovoríme.

Pavol HRUŠOVSKÝ, predseda KDH
--------------------
Dáme odpoveď, ako sa Kresťanskodemokratické hnutia zariadi. Ale ja som považoval za celkom normálne a v politike samozrejme, že ak zaradiť a koaliční partneri majú podpísanú dohodu, tak aj spraviť.

Mikuláš DZURINDA, predseda vlády (SDKÚ-DS)
--------------------
Môžem? Môžem? No, ale potom čo so svedomím ministra? Ako môžem ja garantovať a sa s tebou dohodnú, že konkrétny text schváli vláda, keď tak, ako svedomie poslanca, tak aj svedomie a politické presvedčenie ministra je slobodné. No ako môžeme potom naozaj nátlak alebo ultimátum používať v politike ako metódy hľadania dohôd.

Ľuba ORAVOVÁ, moderátorka
--------------------
Pán Hrušovský, krátka reakcia.

Pavol HRUŠOVSKÝ, predseda KDH
--------------------
Aké ultimátum? To bolo len požiadanie o dodržanie dohody. Žiadne...

Mikuláš DZURINDA, predseda vlády (SDKÚ-DS)
--------------------
Akej dohody?

Pavol HRUŠOVSKÝ, predseda KDH
--------------------
Dohody odpísanej v programovom vyhlásení vlády. No, áno.

Mikuláš DZURINDA, predseda vlády (SDKÚ-DS)
--------------------
Hovoríme o vládnom programe.

Pavol HRUŠOVSKÝ, predseda KDH
--------------------
O vládnom programe.

Mikuláš DZURINDA, predseda vlády (SDKÚ-DS)
--------------------
Pavol, dopracovať. Dopracovať, nie schváliť.

Pavol HRUŠOVSKÝ, predseda KDH
--------------------
Mikuláš, prosím ťa, v imperatíve je napísané, "vláda dopracuje"...

Mikuláš DZURINDA, predseda vlády (SDKÚ-DS)
--------------------
Po druhé ešte... Môžem ešte?

Pavol HRUŠOVSKÝ, predseda KDH
--------------------
A ešte poviem k tomu. Žiadne porušenie akejsi výhrady vo svedomí, každý jeden politický subjekt, každý jeden člen vlády, každá jedna politická strana prijala svoj záväzok na začiatku volebného obdobia. Podľa mňa, ak sme to mysleli vážne a zodpovedne, s tým, že ho budeme aj plniť. A zrazu sa tu oháňame...

Mikuláš DZURINDA, predseda vlády (SDKÚ-DS)
--------------------
Pavol, takisto tam máme povinnosť vypracovať zmluvu o financovaní cirkvi. Nikdy ste ju za štyri roky neotvorili, lebo viete, že to je ťažký problém. Takisto máme tam zákon o financovaní kultúry národnostných menšín, SMK to musela prehrýzť. Ja som musel prehrýzť, že niektoré iné veci tam neboli. Ak budeme takto kategoricky a imperatívne vyťahovať z vládneho programu niektoré témy, tak sa jednoducho nikam nedopracujeme. Ale posledná veta. Veď sme ešte mali sedem mesiacov.

Pavol HRUŠOVSKÝ, predseda KDH
--------------------
Ale veď ty si to odmietol. Veď ty si chcel rokovať, ty si zriaďoval komisie.

Mikuláš DZURINDA, predseda vlády (SDKÚ-DS)
--------------------
Ja nie.

Pavol HRUŠOVSKÝ, predseda KDH
--------------------
Akože nie?

Ľuba ORAVOVÁ, moderátorka
--------------------
Páni, posuňme sa ďalej. Pán Hrušovský.

Pavol HRUŠOVSKÝ, predseda KDH
--------------------
Nie, pani redaktorka, treba to dopovedať.

Ľuba ORAVOVÁ, moderátorka
--------------------
Ale rešpektujte aj to, že táto relácia, má isté časové obmedzenie. Pán Hrušovský, jedna vec, faktom je, o tom sme už hovorili, predčasné parlamentné voľby, druhá vec je tá, zostáva zmluva o výhrade svedomia pre KDH prioritou aj pre ďalšie volebné obdobie, budete sa snažiť presadiť to do vládneho programu, ak budete mať šancu?

Pavol HRUŠOVSKÝ, predseda KDH
--------------------
Pani redaktorka, najskôr sa pokúsme skončiť toto. A o tom, čo budú priority jednotlivých politických strán a po prípade na čom sa bude vedieť dohodnúť budúce vládne zoskupenie, budú predsa rokovať politické strany.

Ľuba ORAVOVÁ, moderátorka
--------------------
Ja sa pýtam práve kvôli tomu...

Pavol HRUŠOVSKÝ, predseda KDH
--------------------
Zmluva o výhrade vo svedomí zostáva aktuálnou prioritou pre Kresťanskodemokratické hnutie. Nie preto, že to chce Kresťanskodemokratické hnutie, preto, lebo sa to zaviazala plniť Slovenská republika.

Ľuba ORAVOVÁ, moderátorka
--------------------
Pýtam sa to preto, pretože aspoň podľa tých informácií medializovaných, aj samotný Vatikán bude momentálne čakať na oficiálnu odpoveď Slovenska. Zjavne tá príde až po parlamentných voľbách, po vytvorení vlády. Konkrétna otázka je na vás, pán predseda vlády, vy chcete, teda trváte na tom, že výhrada vo svedomí má byť prijatá, chcete ju upraviť, budete ju mať prípadne vo vašom volebnom programe?

Mikuláš DZURINDA, predseda vlády (SDKÚ-DS)
--------------------
Rozlíšme dve veci, ale zásadne. To, či takáto dohoda má byť a po druhé, aký ma mať text.

Ľuba ORAVOVÁ, moderátorka
--------------------
Pýtam sa konkrétne. Máme málo času. Budete ju presadzovať vo svojom volebnom programe alebo nie?

Mikuláš DZURINDA, predseda vlády (SDKÚ-DS)
--------------------
Viete čo, neviem na to teraz odpovedať, lebo vládny program nie je napísaný. Nemyslím si, že ju treba presadzovať, pretože Slovenská republika takúto povinnosť má. SDKÚ-DS má svoju predstavu a ja som to povedal aj v minulých dňoch, že dokonca potom, čo som bol nútený si v ostatnom čase naozaj detailne si tú tému naštudovať, som schopný s mojimi ľuďmi napísať text, za ktorý ja sa viem postaviť za niekoľko dní. Takže... môžem ešte jednu vetu? Čiže ja by som z toho nestaval nejako tak dramaticky, či to budeme mať, nebudeme mať. Tak, Slovensko by takéto...

Ľuba ORAVOVÁ, moderátorka
--------------------
To nie je dramatické, to je len otázka.

Mikuláš DZURINDA, predseda vlády (SDKÚ-DS)
--------------------
Slovensko by takúto dohodu podpísať malo, ale ja hovorím, že by to mala byť dohoda, ktorú budú môcť akceptovať príslušníci cirkví, všetkých cirkví, náboženských spoločností a podľa možnosti čo najširšia skupina aj ľudí, ktorí sa k týmto cirkvám hlásia.

Pavol HRUŠOVSKÝ, predseda KDH
--------------------
Pán premiér, musím ti povedať, veď toto boli dohody.

Mikuláš DZURINDA, predseda vlády (SDKÚ-DS)
--------------------
Nemusíš, ale chceš.

Mikuláš DZURINDA, predseda vlády (SDKÚ-DS)
--------------------
Toto boli dohody. To nebola dohoda.

Mikuláš DZURINDA, predseda vlády (SDKÚ-DS)
--------------------
Aká dohoda? Aká dohoda?

Pavol HRUŠOVSKÝ, predseda KDH
--------------------
Nielen z katolíckou cirkvou... Dohody. Ja hovorím o dohodách.

Mikuláš DZURINDA, predseda vlády (SDKÚ-DS)
--------------------
Áno.

Pavol HRUŠOVSKÝ, predseda KDH
--------------------
Toto. Táto zmluva.

Mikuláš DZURINDA, predseda vlády (SDKÚ-DS)
--------------------
Medzinárodná zmluva.

Pavol HRUŠOVSKÝ, predseda KDH
--------------------
Medzinárodná zmluva. A druhú si mal paralelne predloženú, alebo zmluvu tiež len medzištátnu s ostatnými cirkvami.

Mikuláš DZURINDA, predseda vlády (SDKÚ-DS)
--------------------
Ja viem.

Pavol HRUŠOVSKÝ, predseda KDH
--------------------
A teda ty nemôžeš si teraz povedať, ja idem napísať text. Veď na to, aby si ten text dopracoval do takého konca, ako bol tento, potrebuješ druhú zmluvnú stranu.

Mikuláš DZURINDA, predseda vlády (SDKÚ-DS)
--------------------
Ja to veľmi dobre viem.

Ľuba ORAVOVÁ, moderátorka
--------------------
Dobre. Páni, ešte záverečné...

Pavol HRUŠOVSKÝ, predseda KDH
--------------------
Ale nie, pani redaktorka, no veď dokončíme to.

Ľuba ORAVOVÁ, moderátorka
--------------------
Dokončite túto vetu.

Pavol HRUŠOVSKÝ, predseda KDH
--------------------
No. Tak to nie je také jednoduché, ako to ty predstavuješ teraz.

Mikuláš DZURINDA, predseda vlády (SDKÚ-DS)
--------------------
Aj to viem. Aj to viem.

Pavol HRUŠOVSKÝ, predseda KDH
--------------------
A teraz ako znovu sa tu hráme, že ja sa chopím tejto myšlienky, lebo nechcem sa celkom pohádať alebo nechcem celkom byť v istej skupine občanov akoby iný, ako len liberálny politik a idem teraz sa pokúsiť povedať, že však ja tú zmluvu chcem. No nie túto, ale inú. To nie je, Mikuláš, poctivé.

Mikuláš DZURINDA, predseda vlády (SDKÚ-DS)
--------------------
Ale tú zmluvu máme ako povinnosť, Pavol.

Pavol HRUŠOVSKÝ, predseda KDH
--------------------
No, veď ale ty si vzniesol istú otázku, či vôbec táto zmluva má byť. Túto zmluvu sme sa my...

Mikuláš DZURINDA, predseda vlády (SDKÚ-DS)
--------------------
Tento text.

Pavol HRUŠOVSKÝ, predseda KDH
--------------------
Zmluvu o výhrade vo svedomí.

Pavol HRUŠOVSKÝ, predseda KDH
--------------------
Môžem to ešte raz povedať? Myslím, že som to povedal jasne.

Ľuba ORAVOVÁ, moderátorka
--------------------
Páni, myslím, že v tomto sa nezhodnete. Máte rozličné názory.

Mikuláš DZURINDA, predseda vlády (SDKÚ-DS)
--------------------
Ale veď som to povedal jasne. Je to naša povinnosť, ktorá vyplýva zo základnej zmluvy, ale nikde nie je napísané, po prvé, kedy a po druhé, v akej šírke, v akom texte táto dohoda má byť.

Pavol HRUŠOVSKÝ, predseda KDH
--------------------
Ja len mám jednu obavu a to ma najviac na tom mrzí a trápi, ak som na začiatku povedal alebo aj ty si povedal, že ťa to mrzí. Áno, mrzí ma to, lebo s takto vážnou témou sa začal hrať brutálny politický zápas. To ma mrzí.

Mikuláš DZURINDA, predseda vlády (SDKÚ-DS)
--------------------
Ja nie. Ja nie.

Pavol HRUŠOVSKÝ, predseda KDH
--------------------
Ty si vtiahol túto tému. Ty si vtiahol túto tému, ty si vtiahol cirkev do politiky, Mikuláš a to je na tom to, čo je v tejto chvíli najsmutnejšie.

Mikuláš DZURINDA, predseda vlády (SDKÚ-DS)
--------------------
Paľko, poviem veľmi úprimne a poviem to v priamom prenose. Mám tu prvý posudok, mám tu prvý vážny posudok, ktorý má dátum, tuším, trinásteho apríla minulého roku, áno, trinásteho apríla 2005.

Pavol HRUŠOVSKÝ, predseda KDH
--------------------
Áno, veď mám ho aj ja od pána doktora Valka.

Mikuláš DZURINDA, predseda vlády (SDKÚ-DS)
--------------------
A už vtedy mi bolo veľmi ťažko, lebo som vedel, keď som si trikrát ten posudok prečítal a trikrát som si prečítal text, že za tento text nebudem môcť hlasovať. Paľko, mne vyhovovalo ticho. Mne vyhovovalo to, že to netlačíte.

Pavol HRUŠOVSKÝ, predseda KDH
--------------------
Ale si nám to nepovedal Mikuláš.

Mikuláš DZURINDA, predseda vlády (SDKÚ-DS)
--------------------
Že to na tie politické rokovania nenastoľujete, lebo som vedel, že to bude veľká rozbuška, ak by sme mali vážne rokovať o tomto texte.

Pavol HRUŠOVSKÝ, predseda KDH
--------------------
Ale v tejto chvíli to nepovažujem z tvojej strany za korektné, keď si vedel od apríla, že ten text ti nevyhovuje, mal si tvoje výhrady povedať a stretávali sme sa...

Mikuláš DZURINDA, predseda vlády (SDKÚ-DS)
--------------------
Povedal ich minister zahraničných vecí človeku, ktorý to má v kompetencii, hovoril mu to opakovane, hovoril...

Pavol HRUŠOVSKÝ, predseda KDH
--------------------
Znovu to nie je pravda.

Mikuláš DZURINDA, predseda vlády (SDKÚ-DS)
--------------------
Ale je to pravda.

Pavol HRUŠOVSKÝ, predseda KDH
--------------------
Ale tu sú všetky pripomienky.

Mikuláš DZURINDA, predseda vlády (SDKÚ-DS)
--------------------
Ale veď aj ja ich mám a s pánom Kukanom som rozprával...

Pavol HRUŠOVSKÝ, predseda KDH
--------------------
Písomne doručené. Veď už medzi ministrom Lipšicom a Kukanom došlo...

Ľuba ORAVOVÁ, moderátorka
--------------------
Pán Hrušovský, posledná otázka. Prepáčte, skutočne máme tu druhú polovicu. Ešte sa vráťme k tým politickým záležitostiam. KDH povedalo, ak príde návrh na odvolanie predsedu vlády do parlamentu. Platí to, predpokladám.

Pavol HRUŠOVSKÝ, predseda KDH
--------------------
Áno.

Ľuba ORAVOVÁ, moderátorka
--------------------
Aj v prípade, že by ho iniciovala opozícia v súvislosti s možnou privatizáciou?

Pavol HRUŠOVSKÝ, predseda KDH
--------------------
Pani redaktorka, nebýva vo zvyku, aby odvolanie premiéra iniciovala koalícia. Takže...

Ľuba ORAVOVÁ, moderátorka
--------------------
Pýtam sa na to, ak by ten návrh opozičný smeroval alebo teda bol iniciovaný preto, že vláda sa rozhodla pokračovať v privatizácii. Teraz to zjednoduším.

Pavol HRUŠOVSKÝ, predseda KDH
--------------------
Veď pán premiér dal prísľuby na posledných vážnych politických rokovaniach, že vláda privatizovať ďalej nebude.

Ľuba ORAVOVÁ, moderátorka
--------------------
Nebude, pán premiér? Hovorím to v súvislosti s Cargom. Tam vznikli rôzne informácie, že by to ešte malo dobehnúť. Len krátko.

Mikuláš DZURINDA, predseda vlády (SDKÚ-DS)
--------------------
Nebude. Nebude. Ale pripravujem istý súpis tém, ktoré by Slovensku pomohli, ale ktoré dokážem riešiť buď cez parlament a teda iba s podporou aj opozície alebo časti opozície alebo ktoré síce viem riešiť v kompetencii vlády, ale v skutku by som išiel proti svojim predchádzajúcim záväzkom alevo vyhláseniam. Ak by sa vytvorila širšia zhoda, no tak prosím.

Ľuba ORAVOVÁ, moderátorka
--------------------
Ak sa nevytvorí?

Mikuláš DZURINDA, predseda vlády (SDKÚ-DS)
--------------------
Ale určite nie. Ak sa nevytvorí, žiadne privatizačné rozhodnutie vláda neurobí.

Ľuba ORAVOVÁ, moderátorka
--------------------
Dobre, páni. V tejto chvíli vám ďakujem. Je mi ľúto, ten čas uplynul pomerne rýchlo. Ďakujem predsedovi KDH a predsedovi vlády a SDKÚ-DS. Ďakujem. Dovidenia.

Mikuláš DZURINDA, predseda vlády (SDKÚ-DS)
--------------------
Pekný deň.

Pavol HRUŠOVSKÝ, predseda KDH
--------------------
Pekný deň. Dovidenia.

Ľuba ORAVOVÁ, moderátorka
--------------------
A my ideme ďalej.

26.3.2006
13:00 Na telo
V zdravotníctve to vrie
26.3.2006    TV Markíza    str. 01   13:00 Na telo
            
Zlatica PUŠKÁROVÁ, moderátorka
--------------------
Dobrý deň.
V zdravotníctve to vrie. Zatiaľ čo pred mesiacom bila na poplach Slovenská lekárska komora kvôli zmluvám s poisťovňami, tentokrát zas niektorí lekári hrozia štrajkom kvôli platom. Aj o tom všetkom bude dnešná relácia, tu je hosť, predseda vlády a predseda SDKÚ-DS zároveň Mikuláš Dzurinda. Prajem dobrý deň.

Mikuláš DZURINDA, predseda SDKÚ-DS
--------------------
Dobrý deň prajem.

Zlatica PUŠKÁROVÁ, moderátorka
--------------------
Hovorí sa hlas ľudu - hlas Boží, tak aj dnes máte šancu vyjadriť sa prostredníctvom telefonického hlasovania, čo myslíte o vyjadreniach premiéra Mikuláša Dzurindu.
Pán premiér, takže poďme rovno na vec, začnem hneď zdravotníctvom, ale vašou skúsenosťou s ním. Vy posledné týždne na vlastnej koži zažívate a testujete takpovediac nemocničné prostredie. Čo robí vaša noha?

Mikuláš DZURINDA, predseda SDKÚ-DS
--------------------
Pomaličky sa zotavuje vďaka tomu, že Slovensko má skvelých lekárov, fantastických lekárov a neobyčajne obetavé zdravotné sestry.

Zlatica PUŠKÁROVÁ, moderátorka
--------------------
Už ste si zvykli aj na tie barle? Dokedy ich budete mať? Ako to vyzerá s rehabilitáciou, prípadne...?

Mikuláš DZURINDA, predseda SDKÚ-DS
--------------------
Tak skamarátili sme sa až tak, že sa obávam, že sa mi zapáčia, ale verím, že ešte raz toľko a pomaly sa ich začnem zbavovať.

Zlatica PUŠKÁROVÁ, moderátorka
--------------------
No, a teraz vážne.

Mikuláš DZURINDA, predseda SDKÚ-DS
--------------------
Lekári sú pomerne opatrní, nechcú mi dávať veľkú nádej, ale včera boli tri týždne, čo sa ten úraz stal. Tak som nejak tak vydedukoval z našich debát, že azda ešte tri, aby to mohlo byť už potom lepšie.

Zlatica PUŠKÁROVÁ, moderátorka
--------------------
Viem, viem, mali ste prísť hneď na druhý deň aj sem, k nám do relácie, museli sme to trošku meniť. Predsa len to zdravotníctvo, vážnosť tejto témy zostala. Dokonca máme tu jej pokračovanie, takže poďme rovno na vec. Začnem najskôr vecne, potom sa dostaneme aj k politike, keďže táto rovina má dva v podstate nejaké rozmery. Pred mesiacom to bola Slovenská lekárska komora, teraz sú to lekárske odbory, žiadajú zvýšiť platy. Myslíte si, že vláda má nejaké páky, prípadne, ste predseda vlády, uvažujete o tom, že vyjdete v ústrety lekárom?

Mikuláš DZURINDA, predseda SDKÚ-DS
--------------------
Po prvé, otázka nestojí tak, či zvýšiť, ale stojí tak, o koľko zvýšiť.

Zlatica PUŠKÁROVÁ, moderátorka
--------------------
Tak oni chcú dvadsaťpäť percent.

Mikuláš DZURINDA, predseda SDKÚ-DS
--------------------
Tak stojí otázka povedzme v bratislavskej nemocnici. Ale dôležité je uvedomiť si aj túto skutočnosť, že platy, tak ako a v iných rezortoch, postupne narastajú aj v zdravotníctve, ale tak ako povedzme si učitelia myslia, hasiči, policajti, železničiari, že by mali byť vyššie, myslia si to aj lekári.

Zlatica PUŠKÁROVÁ, moderátorka
--------------------
To je síce pravda, ale pán premiér, budeme diskutovať.

Mikuláš DZURINDA, predseda SDKÚ-DS
--------------------
Nech sa páči.

Zlatica PUŠKÁROVÁ, moderátorka
--------------------
Od roku 2001, ak sa nemýlim, neboli ich platy valorizované, to je päť rokov vrátane už aj obdobia Zajacovej reformy, kedy náležite a možno aj primerane očakávali, že tá situácia bude iná. Sedemnásťtisíc dvesto dvadsať korún - to je hrubý plat lekárov. Predpokladám, že aj podľa vás je to málo.

Mikuláš DZURINDA, predseda SDKÚ-DS
--------------------
No, najprv si povedzme, keď chcete pár čísel a ja to veľmi vítam, povedzme si ich, ale tak objektívnejšie a v časovom rade. Od roku 1999 narástli platy v národnom hospodárstve o päťdesiat štyri percent. Lekárom narástli o šesťdesiatdva percent, treba povedať, že vrátane pohotovostných služieb a zdravotným sestrám o šesťdesiatštyri, aj keď u sestier osobitne bol ten počiatočný základ naozaj veľmi nízky.

Zlatica PUŠKÁROVÁ, moderátorka
--------------------
Vy ale hovoríte už o nadčasoch a to je trošku rozdiel, pretože ja hovorím o tom základnom plate a ten v podstate päť rokov nebol valorizovaný a práve ten vykazuje tú hodnotu sedemnásťtisíc dvesto korún.

Mikuláš DZURINDA, predseda SDKÚ-DS
--------------------
Nedá sa to celkom oddeliť. Takisto, povedzme, sa správajú zdravotníci v Českej republike, podobne v Nemecku. Nedá sa to celkom dosť dobre oddeliť. Mali by sme hovoriť o globálnych číslach a mali by sme potom, samozrejme, hovoriť aj o tom, ako postupovať, aby povedzme tých nadčasov ubúdalo a aby ten plat sa mierne zvyšoval aj povedzme sledujúc postupné umenšovanie v práci nad čas, v práci v noci, v práci cez pohotovostné služby.

Zlatica PUŠKÁROVÁ, moderátorka
--------------------
Možno by som to jednoducho zjednodušila, pretože dá sa to trošku oddeliť v tom zmysle, že nadčas nezávisí od vlády, nadčas je individuálnym rozhodnutím lekára a ten tarifný, základný plat je vlastne ten, ktorý by im mala vláda nejakým spôsobom garantovať a ten sa práve nemení, podľa nich je veľmi nízky.

Mikuláš DZURINDA, predseda SDKÚ-DS
--------------------
Nie je to pravda, pani redaktorka. Dneska neplatia žiadne tabuľky, naša nemocnica, zdravotnícke zariadenia sa riadia zákonníkom práce a záleží v prvom rade na samotných zdravotných zariadeniach, ako stoja ekonomicky, do akej miery môžu ísť s tými platmi navyše. Priamo vláda na garancie platov nemá vplyv, to bola vaša pôvodná otázka.

Zlatica PUŠKÁROVÁ, moderátorka
--------------------
Čiže neuvažujete, že by ste vyšli tým ich požiadavkám, ktoré sú jasné, dvadsaťpäťpercentné navýšenie, zastavenie potom zmeny nemocníc na akciovky, k tomu sa dostaneme neskôr. Vláda nebude jednoducho spôsobom nejakým zasahovať?

Mikuláš DZURINDA, predseda SDKÚ-DS
--------------------
Celkom konkrétne - tých dvadsaťpäť percent je záležitosť Fakultnej nemocnice s poliklinikou Bratislava. My máme...

Zlatica PUŠKÁROVÁ, moderátorka
--------------------
Hovorí sa už aj o Prešove.

Mikuláš DZURINDA, predseda SDKÚ-DS
--------------------
My máme povedzme devätnásť takých väčších nemocníc, pán minister nás v stredu informoval, že v šiestich z tých devätnástich došlo k podpísaniu kolektívnej zmluvy, v tých trinástich prebieha kolektívne vyjednávanie. Ale pravda je naozaj taká, že ide o vzťah medzi zamestnávateľom, a to je príslušná nemocnica, nie vláda a príslušnou odborovou organizáciou. Minister zdravotníctva do toho vstupuje, snaží sa organizovať tripartitu na rezortnej úrovni, sedeli v pondelok tohto týždňa, v stredu na rokovaní vlády nás informoval, že na budúci týždeň budú dve rokovania. Snažíme sa tento proces pozitívne ovplyvňovať.

Zlatica PUŠKÁROVÁ, moderátorka
--------------------
Len pozitívne ovplyvňovať, alebo máte aj nejaké konkrétne návrhy, s ktorými možno pôjdete aj v utorok do nemocnici v Bratislave? Ale je tu naozaj aj Prešov, sú tu iné nemocnice. Tí ľudia, aj tí lekári sú doslova niektorí naozaj zúfalí, jednoducho že keď sa pozrú na tú výplatnú pásku, tak sú šokovaní, chcú nejaké garancie, niečo konkrétne, možno nielen slová.

Mikuláš DZURINDA, predseda SDKÚ-DS
--------------------
Len by som bol rád, viete, keby sme nerozširovali paniku a nepreháňali...

Zlatica PUŠKÁROVÁ, moderátorka
--------------------
Hovorím niektorí.

Mikuláš DZURINDA, predseda SDKÚ-DS
--------------------
...ťažkú situáciu, ktorá v zdravotníctve je, pretože sa pozrite, čo sa deje v Českej republike, pozrite sa, čo sa deje v Nemecku. V Nemecku je najväčší štrajk lekárov za celé obdobie Spolkovej republiky Nemecko...

Zlatica PUŠKÁROVÁ, moderátorka
--------------------
Tak žijeme tu, pán premiér, takže trošku by som chcela ostať na domácej pôde.

Mikuláš DZURINDA, predseda SDKÚ-DS
--------------------
...ale hovorím, ale sa radi porovnávame a porovnávanie je veľmi dôležité, aby sme videli reálne tie veci. Ja viem, že tá situácia nie je jednoduchá. Ja viem, že reformy sa dotkli všetkých - aj pacienta, aj zdravotných poisťovní, aj zdravotníckych zariadení. Viem, že to nie je jednoduché o to viac, že dnes naozaj som nútení, či sa mi chce alebo nechce tomu zdravotníctvu prizrieť viac a posledné dva týždne iné nerobím, len študujem túto tému.

Zlatica PUŠKÁROVÁ, moderátorka
--------------------
Dobre, čiže môžu lekári očakávať, konkrétne odborári, Lekárske združenie odborové, že budú mať zvýšené platy?

Mikuláš DZURINDA, predseda SDKÚ-DS
--------------------
Toto je otázka na zamestnávateľa.

Zlatica PUŠKÁROVÁ, moderátorka
--------------------
Nie na vládu, hej? Pretože oni poslali priamo list vám.

Mikuláš DZURINDA, predseda SDKÚ-DS
--------------------
Budeme sa rozprávať o všetkom, čo ich zaujíma, ale najdôležitejšie zo všetkého je, aby sme zasadili veci do reálneho kontextu. Otázka, len ma vypočujte, otázka toho, aké sú možnosti, bola primárne rozhodnutá štátnym rozpočtom na rok 2006, rozpočtom Všeobecnej zdravotnej poisťovne, ostatných poisťovní, je nemysliteľné a dosť dobre aj nemožné vstupovať do vlaku, ktorý už dávno beží.

Zlatica PUŠKÁROVÁ, moderátorka
--------------------
Čiže jednoducho nie. Vláda nemá podľa vás páky, ani momentálne možnosti, aby zasiahla.

Mikuláš DZURINDA, predseda SDKÚ-DS
--------------------
Ja by som bol rád, keby občania čo najlepšie rozumeli.

Zlatica PUŠKÁROVÁ, moderátorka
--------------------
Áno ja to snažím sa trošku zhutniť, aby sa tomu dalo...

Mikuláš DZURINDA, predseda SDKÚ-DS
--------------------
Teraz, ale ja mám záujem nielen, ale ja sa neskrývam, ale chcem, aby ľudia...

Zlatica PUŠKÁROVÁ, moderátorka
--------------------
Ste politik, tak možno trošku diplomaticky to prezentujete.

Mikuláš DZURINDA, predseda SDKÚ-DS
--------------------
Nie, nie, naopak, pravdivo. Teraz zostavujeme štátny rozpočet na ďalšie tri roky. Zvažujeme všetky alternatívy, aby tých zdrojov do zdravotníctva mohlo byť viacej. Obdobie, keď sa bude diskutovať štátny rozpočet na budúci rok, na ďalšie tri roky, keď sa bude diskutovať rozpočet poisťovní, toto je presné obdobie, toto je presný čas aj pre odborové zväzy, aby sa viacej interesovali.

Zlatica PUŠKÁROVÁ, moderátorka
--------------------
Áno, ale do budúcna, nie možno aktuálne, lebo oni hrozia štrajkom teraz.

Mikuláš DZURINDA, predseda SDKÚ-DS
--------------------
Ja sa pýtam ale, tieto témy je normálne otvárať dva mesiace pred parlamentnými voľbami? Keď máme štátny rozpočet zafixovaný? Keď máme na to zákon? Keď máme...

Zlatica PUŠKÁROVÁ, moderátorka
--------------------
Vy veľmi často obviňujete aj lekárske združenia, aj Slovenskú lekársku komoru z tej politizácie.

Mikuláš DZURINDA, predseda SDKÚ-DS
--------------------
Nie veľmi často, len keď k tomu dôjde.

Zlatica PUŠKÁROVÁ, moderátorka
--------------------
No, veľmi intenzívne, pred mesiacom, aj teraz.

Mikuláš DZURINDA, predseda SDKÚ-DS
--------------------
Lekárska komora politizovala, nechala sa zneužiť Smerom a Slobodným fórom na politiku.

Zlatica PUŠKÁROVÁ, moderátorka
--------------------
Prečo si to myslíte? Nemyslíte si, že skôr politizujete vy, pán premiér? Ja som bola na tej tlačovke vtedy piatok pred mesiacom a možno ľudia aj verejnosť trošku očakávali, že im priblížite, čo sa vlastne deje a namiesto toho ste vlastne obvinili Slobodné fórum a Smer z hyenizmu. Nebolo to prekrytie toho problému skôr?

Mikuláš DZURINDA, predseda SDKÚ-DS
--------------------
Mali sme hodinovú tlačovú konferenciu, hovorili sme veľmi vecne, veľmi konkrétne. Hovorili sme, ktorí ľudia sa k tomu uchyľujú. Je predsa normálne, ak šéfka Lekárskej komory v Košiciach, ktorá kandidovala za politickú stranu, nabáda lekárov, aby odmietali pacientov?

Zlatica PUŠKÁROVÁ, moderátorka
--------------------
Naozaj si myslíte, že dokážu títo dvaja, traja ľudia ovplyvniť osemdesiattisíc vysokovzdelaných lekárov? Pán premiér.

Mikuláš DZURINDA, predseda SDKÚ-DS
--------------------
Ale veď chvála pánu Bohu, ani neovplyvnili, veď to skrachovalo, pani redaktorka.

Zlatica PUŠKÁROVÁ, moderátorka
--------------------
No ale to nie je práve dôkaz toho, že s tým nemali vôbec nič politika spoločné? Že je to vec biznisu a dohody medzi poisťovňami a lekármi?

Mikuláš DZURINDA, predseda SDKÚ-DS
--------------------
To, čo som povedal, to som si vymyslel? Ja som si to prečítal v košickej tlači. Ja som si prečítal, že samotní viacerí lekár sa postavili na tom zhromaždení, povedali dotyčnej dáme, že to je politika, že oni do toho nejdú, že odchádzajú. Ale od nás sa žiada povedať takéto jasné slovo.

Zlatica PUŠKÁROVÁ, moderátorka
--------------------
Len či to nie je snaha prekryť možno aj ten problém, ktorý reálne existuje práve tými silnými slovami, pretože je prirodzené, že vždy je to taká šťava pre médiá, keď sa obujete či už do Roberta Fica alebo on do vás.

Mikuláš DZURINDA, predseda SDKÚ-DS
--------------------
Ja som prišiel aj k vám, aby sme sa zhovárali o zdravotníctve. Ak mi poskytnete hodinu a pol, budem veľmi rád, budem omnoho radšej.

Zlatica PUŠKÁROVÁ, moderátorka
--------------------
Však rozprávame sa, len zatiaľ som sa teda pýtala konkrétne na platy a sme sa konkrétne nedozvedeli.

Mikuláš DZURINDA, predseda SDKÚ-DS
--------------------
S pánom Ficom som dostal pozvanie do Slovenskej televízie dnes, odmietol sa so mnou stretnúť. Odmieta odbornú debatu. Ja mám na tejto debate veľký záujem. Prečo som dal ponuku lekárom, zdravotným sestrám, zamestnancom staničným, aby prišli sa so mnou pozhovárať v utorok?

Zlatica PUŠKÁROVÁ, moderátorka
--------------------
Jedna vec je prísť a rozprávať sa a hovoriť nejaké vízie a druhá vec je prísť s konkrétnymi návrhmi a to bol vlastne live motív, čo sme sa vás pýtali aj na tlačovke po vláde, tak ich skúste povedať.

Mikuláš DZURINDA, predseda SDKÚ-DS
--------------------
Ale prídem, prídem s konkrétnymi námetmi, ako dokončiť a doladiť reformu.

Zlatica PUŠKÁROVÁ, moderátorka
--------------------
Len to je zase možno pre nich len také rozprávanie.

Mikuláš DZURINDA, predseda SDKÚ-DS
--------------------
Akéže rozprávanie?

Zlatica PUŠKÁROVÁ, moderátorka
--------------------
V podstate vízia, ktorú majú na papieri v podobe Zajacovej reformy. Konkrétne veci sú tie napríklad, či pôjdu hore platy, napríklad.

Mikuláš DZURINDA, predseda SDKÚ-DS
--------------------
Ale veď už som vám povedal, že o tom niet najmenších pochýb. Len otázka je, do akej výšky pôjdu tie platy hore a čo máme robiť, aby išli vyššie. Ja mám konkrétne návrhy, aby tie platy mohli ísť ešte vyššie, ale nie vtedy, keď sa to zmyslí Martinákovej alebo Ficovi, keď sa to niekomu hodí, aby politizoval odbory, aby politizoval lekársku komoru. Nie vtedy.

Zlatica PUŠKÁROVÁ, moderátorka
--------------------
Áno, ale momentálne lekárske združenie nemá s politikou nič spoločné, pretože o sú iné odbory, ktoré podpísali dohodu s Robertom Ficom.

Mikuláš DZURINDA, predseda SDKÚ-DS
--------------------
Ja si myslím, že Lekársky odborový zväz pána Kollára politikárči tiež.

Zlatica PUŠKÁROVÁ, moderátorka
--------------------
On jednoznačne tvrdí a odmieta tieto úvahy, hovorí, že je to naozaj akt zúfalstva.

Mikuláš DZURINDA, predseda SDKÚ-DS
--------------------
Prečítali ste si verejný list, ktorý mi adresoval?

Zlatica PUŠKÁROVÁ, moderátorka
--------------------
Hovorila som priamo aj s ním, hovoril, tie výhrady mal, myslím, a posielal tento list aj iným...

Mikuláš DZURINDA, predseda SDKÚ-DS
--------------------
Pani redaktorka, prečítali ste si túto verejný výzvu?

Zlatica PUŠKÁROVÁ, moderátorka
--------------------
Tým konkrétne nie.

Mikuláš DZURINDA, predseda SDKÚ-DS
--------------------
Tak vám odporúčam, prečítajte si.

Zlatica PUŠKÁROVÁ, moderátorka
--------------------
No povedzte, čo vám tam vadí.

Mikuláš DZURINDA, predseda SDKÚ-DS
--------------------
Napríklad to, že adresuje list verejne mne na vedomie predsedom všetkých politických strán.

Zlatica PUŠKÁROVÁ, moderátorka
--------------------
A čo je na tom zlé? Keby to adresoval len Robertovi Ficovi, tak to pochopím, ale možno hľadá podporu aj u iných politikov ako len u vás.

Mikuláš DZURINDA, predseda SDKÚ-DS
--------------------
Keď má záujem komunikovať s vládou, ak sa to robí trošku inak. Po druhý, je tam veľa nepravdivých, zásadne nepravdivých údajov a rétorika opozičných strán. Je tam napríklad výrok, že zadĺženie v zdravotníctve sa zvyšuje, čo je dokázateľná lož.

Zlatica PUŠKÁROVÁ, moderátorka
--------------------
Dobre, nechajme list listom. Vy ste jednoducho povedali, že máte isté návrhy, s ktorými pôjdete, nechcete ale, možno trošičku škoda, že povedať viac, mohli sme o tom diskutovať.

Mikuláš DZURINDA, predseda SDKÚ-DS
--------------------
Nie, nie, ja osobne si myslím, že vy tomu nechcete rozumieť.

Zlatica PUŠKÁROVÁ, moderátorka
--------------------
Nie, ja tomu veľmi dobre rozumiem.

Mikuláš DZURINDA, predseda SDKÚ-DS
--------------------
Pani redaktorka, nechajte mi minútu.

Zlatica PUŠKÁROVÁ, moderátorka
--------------------
Už som vám nechala aj viacej, pán premiér, ale čas nám veľmi rýchlo ide, iba to trošku posuniem...

Mikuláš DZURINDA, predseda SDKÚ-DS
--------------------
No vidíte, no vidíte.

Zlatica PUŠKÁROVÁ, moderátorka
--------------------
No, žiaľ, máme polhodinku.

Mikuláš DZURINDA, predseda SDKÚ-DS
--------------------
Vám nevyhovuje, keď sa človek chce vyjadriť k veci...

Zlatica PUŠKÁROVÁ, moderátorka
--------------------
Vyhovuje, vyhovuje, bez problémov. Preto ste tu, preto som vás pozvala.

Mikuláš DZURINDA, predseda SDKÚ-DS
--------------------
Snažíte sa o neustály konflikt, nechajte ma hovoriť minútu. Jedna vec je kolektívne vyjednávanie medzi odborovými zväzmi a zamestnávateľmi. Druhá vec je strednodobý, dlhodobejší vývoj v zdravotníctve tak, aby som mohol konštatovať, že situácia, aj platová situácia našich lekárov, najmä špičkových lekárov a špičkových zdravotných sestier sa zvyšuje. Ja mám eminentný záujem, aby sa táto platová situácia eminentne zvyšovala.

Zlatica PUŠKÁROVÁ, moderátorka
--------------------
O koľko percent, pán premiér?

Mikuláš DZURINDA, predseda SDKÚ-DS
--------------------
Poznáme cesty, ako k tomu dospejeme.

Zlatica PUŠKÁROVÁ, moderátorka
--------------------
O koľko percent si to viete predstaviť?

Mikuláš DZURINDA, predseda SDKÚ-DS
--------------------
To záleží od toho, na akých opatreniach sa dohodneme.

Zlatica PUŠKÁROVÁ, moderátorka
--------------------
Tých dvadsaťpäť percent, ktoré žiadajú, je pre vás reálne?

Mikuláš DZURINDA, predseda SDKÚ-DS
--------------------
Vidíte? Vidíte? Zase ste ma nenechali dohovoriť...

Zlatica PUŠKÁROVÁ, moderátorka
--------------------
Nechala, nechala som vás veľmi...

Mikuláš DZURINDA, predseda SDKÚ-DS
--------------------
...a ste preskočili do úplne druhej témy. Ja som vám povedal, kolektívne vyjednávanie je vecou zamestnávateľov, ktorí vedia, aké majú tohoto roku možnosti, a odborových zväzov. Druhá vec je, ako doladiť reformu, aké kroky v reforme urobiť v najbližších rokoch, aby tie platy mohli rásť razantnejšie. Máme tridsaťosemtisíc päťsto lôžok, odborníci hovoria, že by ich mohlo byť o desaťtisíc menej. Poďme sa rozprávať o tom, či vieme urobiť také razantné ďalšie reformné opatrenia, aby naozaj najmä špičkoví, kvalifikovaní, obetaví lekári a naše sestry, najmä tie, ktoré naozaj odvádzajú skvelé výkony, aby mohli mať povedzme rok, o dva roky, o tri roky, postupne stále lepší mzdový vývoj.

Zlatica PUŠKÁROVÁ, moderátorka
--------------------
Áno, ale na to ste mali osem rokov čas v podstate. Však vždycky ste kontrolovali ministerstvo zdravotníctva...

Mikuláš DZURINDA, predseda SDKÚ-DS
--------------------
Ale bolo treba urobiť ohromné vyrovnávania, bolo treba...

Zlatica PUŠKÁROVÁ, moderátorka
--------------------
Áno, ale nezačínate na zelenej lúke, len to som chcela povedať.

Mikuláš DZURINDA, predseda SDKÚ-DS
--------------------
Nezačíname, ale za posledné tri roky sme oddlžili sektor zdravotníctva o tridsaťtri a pol miliardy korún, v rokoch, do roku 2002, to znamená 1999, 2000, 2001 sa ročne zadlžovalo zdravotníctvo sedem až deväť miliardami korún. Teraz, za obdobie 2002 až 2005 iba šesť celé štyri miliardy, pritom sme prechádzali z DPH desať percent na štrnásť, potom na devätnásť percent, museli sme umoriť rast cien energií a mnohých ďalších vecí. Potrebovali sme ten sektor stabilizovať, ale platí ešte jedno číslo...

Zlatica PUŠKÁROVÁ, moderátorka
--------------------
Dobre, nechcem sa krútiť, pán premiér, stále okolo toho, chcem to posunúť trošičku ďalej. Dobre, jedno, nechcem byť nepríjemná, ale naozaj musím ísť ďalej.

Mikuláš DZURINDA, predseda SDKÚ-DS
--------------------
Ešte jedno číslo. Už som vám povedal, že od deväťdesiateho deviateho do roku 2005 rástli platy v národnom hospodárstve v priemere päťdesiatštyri percent, lekárom šesťdesiatdva, zdravotným sestrám šesťdesiat štyri.

Zlatica PUŠKÁROVÁ, moderátorka
--------------------
Dobre, len oni to necítia až tak možno ako sú tie čísla na papieri. Pán premiér, skúste ma rešpektovať chvílinku, chcem to posunúť ďalej.

Mikuláš DZURINDA, predseda SDKÚ-DS
--------------------
Ale toto je iná kategória, pani redaktorka. Kto ako cíti, kto sa ako necháva povedzme tak trošku aj zneužívať opozíciou, ktorá si myslí, že dva a pol mesiaca pred parlamentnými voľbami je toto práve tá najlepšia téma, ako dráždiť ľudí...

Zlatica PUŠKÁROVÁ, moderátorka
--------------------
Pán premiér, prechod nemocníc na akciové spoločnosti...

Mikuláš DZURINDA, predseda SDKÚ-DS
--------------------
...a ako zneužívať reformy.

Zlatica PUŠKÁROVÁ, moderátorka
--------------------
Nedovolím vám ísť ďalej. Naozaj je to veľmi hutný čas, poznáte pravidlá tejto relácie. Prechod nemocníc na akciovky. Opozícia, ale aj Strana maďarskej koalície tvrdí, že už to môže byť istý problém, keďže podľa nich to spadá do toho balíka tých vecí o neprivatizovaní štátnych podnikov alebo zmene vlastníckych vzťahov. Čo na to hovoríte? Malo by sa to zastaviť?

Mikuláš DZURINDA, predseda SDKÚ-DS
--------------------
Hovorím na to, že to nie je privatizácia, ale jedným dychom dodávam, že už niekoľko týždňov hovorím so svojimi ministrami, že nemali by sme prijímať aj iné rozhodnutia, ktoré sú politicky citlivé.

Zlatica PUŠKÁROVÁ, moderátorka
--------------------
Takže nebude sa transformovať tieto nemocnice na akciovky?

Mikuláš DZURINDA, predseda SDKÚ-DS
--------------------
Budeme o tom veľmi zodpovedne rozprávať, definitívne rozhodnutie nepadlo, ale nebudem sa skrývať, že ja mám omnoho bližšie k takému postupu, že by sme mali pripraviť čo najviac zakladateľských zmlúv, čo najviac stanov príslušných akciových spoločností, ale to rozhodnutie už nechať vláde, ktorá vzíde z parlamentných volieb sedemnásteho júna. Tuto problém nevidím, vidím mnoho dobrých racionálnych argumentov, aby sme sa takejto transformácie nebáli.

Zlatica PUŠKÁROVÁ, moderátorka
--------------------
Napriek tomu myslíte si, že môžu prísť na vládu ešte nejaké výnimku v tomto procese?

Mikuláš DZURINDA, predseda SDKÚ-DS
--------------------
Nemôžem vylúčiť, ani zabrániť žiadnemu zo svojich ministrov, aby podľa najlepšej vôle, vedomia a svedomia predkladal návrhy.

Zlatica PUŠKÁROVÁ, moderátorka
--------------------
Neobávate sa potom trošičku, že môže prísť návrh do parlamentu na odvolanie vlády? Pretože Smer povedal, že podľa nich je to istý predkrok k privatizácii nemocníc, čo zásadne odmietajú.

Mikuláš DZURINDA, predseda SDKÚ-DS
--------------------
Myslím, že odpoveď som vám ponúkol v tej predchádzajúcej odpovedi, keď som hovoril, že vnímam politicky citlivé témy. Ja som hovoril aj svojmu ministrovi, v tomto prípade pánovi Zajacovi, že no veď nebuďme nervózni, keď už nebudeme posledné týždne rozhodovať. Mali by sme mať cit. Nikto iný nás nenútil, my sami sme sa rozhodli, ešte sme netušili, že budú predčasné parlamentné voľby, že nebudeme privatizovať po tridsiatom prvom marci. Už vtedy som hovoril, že budeme sa správať zodpovedne a nebudeme rozhodovať vážne citlivé témy. Ale takisto si myslím, že podobný zmysel pre realitu a férovosť by mali mať aj odborové zväzy, dokonca aj opozičné strany.

Zlatica PUŠKÁROVÁ, moderátorka
--------------------
Keď sme pri ministrovi Zajacovi, veľa sa špekuluje o jeho ďalšom zotrvaní v kresle ministra. On, ani vy ste sa netajili tým, že po Vianociach, myslím, ste sa stretli. Neviem, či to bol koberček, pozvali ste si ho na rokovanie. Sú úvahy o prípadnom odchode ministra Zajaca ešte do predčasných volieb reálne, pán premiér?

Mikuláš DZURINDA, predseda SDKÚ-DS
--------------------
Ja v tomto čase o tom neuvažujem. Fakt je ten, že som si ho pozval, po Troch kráľoch to bolo a fakt, že ma vyrušili niektoré správy, ktoré sa ku mne dostávali.

Zlatica PUŠKÁROVÁ, moderátorka
--------------------
Čiže neuvažujete o jeho prípadnej výmene?

Mikuláš DZURINDA, predseda SDKÚ-DS
--------------------
Odpovedal som.

Zlatica PUŠKÁROVÁ, moderátorka
--------------------
Ako napríklad v prípade pána Kaníka. Vtedy tá výmena bola aj vo verejnosti kvitovaná. Nemyslíte si, že možno ste mali príležitosť, ja nechcem to tak vulgárne povedať, že zbaviť sa nepopulárneho ministra, pretože robí ťažkú reformu, robí naozaj náročné veci, ale je fakt, že možno niektoré veci, aj vy to sami priznávate, boli chybné v tejto reforme. Nemyslíte si, že možno keby ste konali skôr, trebárs aj personálnou zmenou, že to mohlo byť aj pre vás, aj pre SDKÚ ľahšie?

Mikuláš DZURINDA, predseda SDKÚ-DS
--------------------
Populizmus nechám na pána Fica, on sa v tom cíti veľmi...

Zlatica PUŠKÁROVÁ, moderátorka
--------------------
Ja som to vykomunikovala, takže to nechcem takto vulgárne povedať.

Mikuláš DZURINDA, predseda SDKÚ-DS
--------------------
...dobre, ale ja si chcem zachovať tvár. Nechcem ísť takouto populistickou cestou. Reforma vo svojej podstate bola urobená zodpovedne. To, čo by som možno robil inak ako pán minister Zajac, je spôsob komunikácie. Každý nejako vyzeráme, každý máme nejaké výrazové prostriedky. Ale mali sme možno viac komunikovať, možno aj ja, mali sme ukázať viacej aj empatie, aj toho, že naozaj vnímame toto poslanie lekára, zdravotnej sestry neobyčajne vážne.

Zlatica PUŠKÁROVÁ, moderátorka
--------------------
Dobre, čiže neuvažujete o personálnych zmenách?

Mikuláš DZURINDA, predseda SDKÚ-DS
--------------------
Ale meritórne tá reforma musela byť. Je dobre, že tú najťažšiu časť máme za sebou a čo je ešte dôležitejšie, vieme, ako ju dokončiť. Tá hrubá stavba je hotová. Často som hovoril, že reformy na Slovensku mi pripadajú ako stavba nového domu. Niekde už bola kolaudácia, niekde už robíme len záverečné úpravy, povedzme v daňovej oblasti, fiškálnej decentralizácie, mnohých iných. V zdravotníctve ešte kolaudácia urobená, povedzme nebola, potrebujeme mu dokončiť. Ale viete, čo je kľúčové? Že ja si myslím, že viem ako. Aby to lepšie konečne pocítili lekári, zdravotné sestry, staničné, celý ten personál, ktorý v zdravotníctve pracuje.

Zlatica PUŠKÁROVÁ, moderátorka
--------------------
Iste, pán premiér, a na to je vám už, na záver k zdravotníctvu musím povedať, že osem rokov. Osem rokov ste na to mali - šancu, príležitosť, možnosti, všetko.

Mikuláš DZURINDA, predseda SDKÚ-DS
--------------------
Ale pani redaktorka, niektoré veci sa dajú urobiť za rok, za dva. Odborníci, prečítajte si ročenku povedzme niektorých mimovládnych organizácií. Odborníci hovoria, že na tej mikroúrovni v konečnom dôsledku takéto reformy trvajú dlhé roky...

Zlatica PUŠKÁROVÁ, moderátorka
--------------------
Pán premiér, zvádza ma to veľmi silno komunikovať na túto tému, pretože je tam toho naozaj dosť aj na oponentúru. Musíme ísť ďalej. Čelím predčasným voľbám a ja sa predsa len chcem ešte trošičku vrátiť do minulosti. Niektorí analytici sa totiž prikláňajú k tým úvahám, že v podstate ten rozpad koalície a tak to všetko, čo nastupovalo a nasledovalo po tom, bol z vašej strany dobre premyslený scenár, ako si nejakým spôsobom získať liberálneho voliča. Predsa len tá základná otázka, nemala som sa príležitosť vás ju spýtať, lebo sme vlastne po tom rozpade koalície tu takto zoči-voči prvýkrát.

Mikuláš DZURINDA, predseda SDKÚ-DS
--------------------
Skráťte to.

Zlatica PUŠKÁROVÁ, moderátorka
--------------------
Prečo ste nedali vtedy do vlády ten návrh zmluvy o výhrade svedomia?

Mikuláš DZURINDA, predseda SDKÚ-DS
--------------------
Ale veď som to odkomunikoval na tlačovej konferencii hodinu a pol.

Zlatica PUŠKÁROVÁ, moderátorka
--------------------
Pýtam sa teraz, prečo ste to nedali, prečo ste nedali rozhodnúť ministrom?

Mikuláš DZURINDA, predseda SDKÚ-DS
--------------------
Ale veď ministrom, ktorý tento návrh jediný mohol priniesť, je minister zahraničných vecí.

Zlatica PUŠKÁROVÁ, moderátorka
--------------------
To je váš podpredseda, blízky človek, keď ste mu to povedali, nemá s tým najmenší problém.

Mikuláš DZURINDA, predseda SDKÚ-DS
--------------------
Aj v strane... To nie je pravda. A v konečnom dôsledku aj ja som sa presvedčil, aj ďalší ministri za SDKÚ a vedenie politickej strany sa presvedčilo, že má pravdu. Ja to poviem zhutnene, lebo zase mi skočíte do reči a keď bude veľmi dlhá veta, trošku dlhšia ako vaša odpoveď, tak to urobíte. Priklonil som sa na stranu Eduarda Kukana, pretože došlo by k precedensu, k precedensu, kedy o svetských veciach, výsostne svetských veciach, ako je rozhodovanie povedzme súdov o niektorých pracovno-právnych vzťahoch, by v konečnom dôsledku nerozhodovala svetská inštitúcia, ale cirkev.

Zlatica PUŠKÁROVÁ, moderátorka
--------------------
Nechám vás dohovoriť, pán premiér, nemám s tým najmenší problém.

Mikuláš DZURINDA, predseda SDKÚ-DS
--------------------
Ďakujem.

Zlatica PUŠKÁROVÁ, moderátorka
--------------------
Ale viete, že toto je diskusia, a nie monológ. Napriek tomu nemyslíte si, že predsa len možno bolo fér aj z tej dikcie toho, čo ste povedali neskôr, že vám vyhovovalo ticho, čo bolo také dosť zvláštne, že možno bolo fér to dať do vlády. A prečo vám to ticho vlastne vyhovovalo?

Mikuláš DZURINDA, predseda SDKÚ-DS
--------------------
No pretože som si prečítal ten text a dobre som si ho naštudoval, objednal som si, ako pri ťažkých témach robievam, viacero posudkov tých najlepších odborníkov, o ktorých si myslím, že máme na Slovensku a vedel som, že to takto postavená zmluva jednoducho nemôže byť prijatá.

Zlatica PUŠKÁROVÁ, moderátorka
--------------------
To, čo nasledovalo po tom, KDH povedalo, že ste vierolomný človek a klamár a tak ďalej. Veľmi, zdá sa, naoko ochladli vzťahy, aj keď sú rezervovaní s tým scenárom po voľbách. Myslíte si, že sa môže zopakovať opäť ten trojlístok aj po volebných úvahách, že by ste do tretice mohli zostavovať vládu?

Mikuláš DZURINDA, predseda SDKÚ-DS
--------------------
O to mi nejde, čo ste povedali na konci. Ide mi o programovú kontinuitu. Ide mi o to, aby Slovensko ďalej napredovalo a nie, aby sa otočilo, obrátilo naspäť a vrátilo k prekonaným ťažkostiam. Pani Puškárová, dnes už iba slepý nevidí, že Fico jasne hovorí o rušení reforiem. A to máme znova preskákať tú ťažobu, ktorú máme za sebou? O toto mi ide. A aby sme mohli ísť ďalej a nevracať sa, je najlepšie, keď SDKÚ-DS - SMK a KDH pôjdu spolu po voľbách.

Zlatica PUŠKÁROVÁ, moderátorka
--------------------
Viete si predstaviť možno, neviem, č je to pre vás absurdná nejaká predstava, aj prípadnú povolebnú spoluprácu s Robertom Ficom a so Smerom napriek tomu, že je teda pre vás kovaný boľševik so socialistickým programom?

Mikuláš DZURINDA, predseda SDKÚ-DS
--------------------
Veľmi nesmierne ťažká otázka. My budeme predstavovať verejnosti náš program prvého mája. Veľmi starostlivo si prečítame programy ostatných politických strán. Tentokrát to bude o programe.

Zlatica PUŠKÁROVÁ, moderátorka
--------------------
V čom je to ťažké, povedať so Smerom? Na to, čo ste všetko povedali, lebo je to politika, lebo to môže byť inak?

Mikuláš DZURINDA, predseda SDKÚ-DS
--------------------
Pretože poznáme zatiaľ len vyhlásenia mediálne, tie sa často menia. Pani Beňová bola u vás, mala isté vyhlásenie, o dva týždne bolo všetko naopak. Už nekandiduje a všetko bolo zrazu inak. Keby som robil politiku na základe mediálnych vyhlásení, nebolo by to celkom zodpovedné. Počkáme si na programy.

Zlatica PUŠKÁROVÁ, moderátorka
--------------------
Ale už má, myslím, Smer, aj ste ho komentovali. Je podľa vás socialistický, čiže keby sme vychádzali z neho... Vyhýbate sa tej otázke, ja som trošku prekvapená.

Mikuláš DZURINDA, predseda SDKÚ-DS
--------------------
Nie, nie, nie, nie.

Zlatica PUŠKÁROVÁ, moderátorka
--------------------
Viete si predstaviť spoluprácu s Robertom Ficom?

Mikuláš DZURINDA, predseda SDKÚ-DS
--------------------
Nie, nevyhýbam sa, ale po prvé, ako hovorím, nepoznáme programy a hlavne nepoznáme rozhodnutie hlavného účtovníka. A tým účtovníkom bude občan. Slovensko musí mať vládu. Rozhodnú občania, a keď rozhodnú tak, že bude sa črtať alternatíva povedzme Smer, KSS a SNS, no tak možno bude mojou povinnosťou sa pokúsiť, ak nám ľudia dajú dôveru však, ponúknuť inú alternatívu. Dneska počúvam výroky...

Zlatica PUŠKÁROVÁ, moderátorka
--------------------
So Smerom.

Mikuláš DZURINDA, predseda SDKÚ-DS
--------------------
Dneska počúvam výroky, že pre Smer je akceptovateľná koalícia Smer - SNS - KSS. Nečítali ste? No tak ja sa pýtam, či toto je naozaj dobrá alternatíva pre Slovensko. Ale nepredbiehajme, pretože naozaj nepoznáme to rozhodujúce a to názor občana - voliča.

Zlatica PUŠKÁROVÁ, moderátorka
--------------------
Viete si predstaviť, že by ste išli s SDKÚ aj do opozície bez problémov?

Mikuláš DZURINDA, predseda SDKÚ-DS
--------------------
Ja už som v opozícii bol a budem rešpektovať občana tak, ako som ho rešpektoval vždy. Občan, nikto iný, bude na Slovensku rozhodovať a my budeme jeho vôľu rešpektovať.

Zlatica PUŠKÁROVÁ, moderátorka
--------------------
Nakoľko si myslíte, že tie vyjadrenia aj zo strany KDH sa prípadne po voľbách môžu nejakým spôsobom otupiť? Nakoľko, si myslíte, že sú teraz také vážne?

Mikuláš DZURINDA, predseda SDKÚ-DS
--------------------
Poviem vám, čomu neverím a poviem vám, čomu verím. Neverím, že KDH zapredá svoj charakter a istú hodnotovú orientáciu vládnutiu, tomu neverím. A verím, že je možné v rozumnom čase si veci vydiskutovať a dospieť k zhode v názore, že aj keď sa medzi nami tu a tam zaiskrilo, sme si najbližší. Zaiskrilo sa medzi mnou a Bugárom?

Zlatica PUŠKÁROVÁ, moderátorka
--------------------
No, iste, bola situácia a obdobie, kedy žiadal aj vlastne, aby ste odišli z postu z predsedu vlády. Nechcel s vami na štyri či rozprávať.

Mikuláš DZURINDA, predseda SDKÚ-DS
--------------------
A vidíte, presne tak, presne tak. A pozrite sa, dneska nesieme, držíme krajinu a nesieme zodpovednosť za to, aby sme zabezpečili hladký prechod od jedných volieb k druhým.

Zlatica PUŠKÁROVÁ, moderátorka
--------------------
Dobre, ale nie ste možno nejakí takí kamaráti ako ste boli predtým.

Mikuláš DZURINDA, predseda SDKÚ-DS
--------------------
Ale viete čo, to sú také relatívne, veľmi, veľmi relatívne pojmy. Ja si myslím, že máme dobré vzťahy a vnútorne cítim, že máme na to, najmä keď budeme myslieť na krajinu, aby sme prekonali nedorozumenia aj s Kresťanskodemokratickým hnutím a ja sa aj svojou zdržanlivosťou na adresu KDH o to usilujem.

Zlatica PUŠKÁROVÁ, moderátorka
--------------------
Čo sa týka pána Bugára, vyšla taká aktualita, že od vás závisí, či bude dostávať aj správy od SIS - ky. Ste rozhodnutí? Bude ich teda dostávať ako zastupujúci predseda parlamentu?

Mikuláš DZURINDA, predseda SDKÚ-DS
--------------------
Ešte som ten list nečítal, ale ako býva dobrým zvykom, ja si tiež, ako on urobil, vyžiadam stanoviská odborníkov, odborníkov. Nechcem urobiť chybu. To, čo viem, môžem povedať politicky veľmi jasne - nie je najmenší dôvod, aby pán Bugár nepoznal všetko, čo nám dával k dispozícii Slovenská informačná služba.

Zlatica PUŠKÁROVÁ, moderátorka
--------------------
A ešte tu mám jednu zaujímavú aktualitu. Neviem, či ste včera pozerali naše Televízne noviny. Možno by ste sa dozvedeli, pán Tóth a ministerstvo kultúry a novostavba, jednoducho bolo isté predstavenie už v novostavbe napriek tomu, že politici všetci hovorili, že až v septembri. Tá budova nie je skolaudovaná. Vieme, aké ste vy mali problémy s pánom Tóthom, chceli ste ho v istom období aj odvolať. Je to pre vás problém, to, čo sa odohralo minulý týždeň, alebo myslím piatok alebo kedy.

Mikuláš DZURINDA, predseda SDKÚ-DS
--------------------
Najprv sa ho chcem na to opýtať, potom sa k tomu vyjadrím, ale skôr tentujem k tomu, že by sme nemali byť precitlivelí. Zase by som nevyrábal z takýchto aktivít problémy štátneho významu.

Zlatica PUŠKÁROVÁ, moderátorka
--------------------
Tak to je zo zákona, predpokladám, že budova musí byť skolaudovaná, jednoducho technicky zabezpečená, aby mohli tam byť nejaké predstavenia.

Mikuláš DZURINDA, predseda SDKÚ-DS
--------------------
Ale veď hovorím, že sa opýtam v stredu po osobnej konzultácii, možno sa budem vedieť vyjadriť aj hlbšie. Ale platí aj tá druhá časť toho, čo som povedal.

Zlatica PUŠKÁROVÁ, moderátorka
--------------------
Čiže nie je to také, ako vtedy s tou privatizáciou, keď hovoril, že vláda je handrou v rukách opozície, že ste hneď na druhý deň zvažovali jeho odvolanie.

Mikuláš DZURINDA, predseda SDKÚ-DS
--------------------
Nie preto. To keby som bol citlivý na výroky, kde by som sa dostal, pani redaktorka?

Zlatica PUŠKÁROVÁ, moderátorka
--------------------
Tak je to ale minister, to je trošku rozdiel, ako člen opozície, keď vám to hovorí minister vašej vlády.

Mikuláš DZURINDA, predseda SDKÚ-DS
--------------------
Áno, ale tak vy si myslíte, že po ôsmich rokoch už by som mal byť taký precitlivelý. No tak aká je politická váha povedzme pána ministra Tótha, aby som bol z toho nejaký nervózny, aby som sa na ňom vyvršoval. Skôr sám sebe tak trošku ublížil, myslím si osobne, ale ja som s ním nemal problém kvôli výrokom. Ja som s ním mal problém preto, lebo sme sa na niečom dohodli, dohodli sme s umeleckou obcou a odrazu to neplatilo.

Zlatica PUŠKÁROVÁ, moderátorka
--------------------
Pán premiér, žiaľ, musím vás zastaviť.

Mikuláš DZURINDA, predseda SDKÚ-DS
--------------------
Mal som vecný problém s tým, že som počúval výroky o tom, že bude predávať, aj keď sme vo vláde rozhodli, že sa neprivatizuje. Ale keďže poslúchol a rešpektuje uznesenie vlády, nemám s ním problém.

Zlatica PUŠKÁROVÁ, moderátorka
--------------------
Pán premiér, výrazne ste presvedčili dnešných telefonujúcich divákov. Neotáčajte sa, prosím vás, aby ste náhodou nespadli z tej stoličky. Ďakujem vám veľmi pekne, v každom prípade, že ste prišli dnes do štúdia, že sme takto diskutovali. Vám želám ešte krásny zvyšok víkendu. Dovidenia, tak ako vždy, o týždeň. Dovidenia.

Mikuláš DZURINDA, predseda SDKÚ-DS
--------------------
Dovidenia.

2.4.2006
11:55 O päť minút dvanásť
Diskusia
2.4.2006    STV1    str. 19   11:55 O päť minút dvanásť
            
Branislav ZÁVODSKÝ, moderátor
--------------------
Po dlhšom čase a po tom, čo na seba cez média viackrát ostro zaútočili, sa lídri koaličného SDKÚ-DS a opozičného Smeru-SD stretávajú z oči v oči o päť minút dvanásť. Dobrý deň. A ja vítam predsedu SDKÚ-DS a aj premiéra Slovenskej republiky, pána Mikuláša Dzirundu. Dobrý deň, vítajte.

Mikuláš DZURINDA, predseda SDKÚ-DS a aj premiér Slovenskej republiky
--------------------
Ďakujem, dobrý deň.

Branislav ZÁVODSKÝ, moderátor
--------------------
Ale takisto aj najpopulárnejšieho politika na Slovensku, predsedu Smeru - Sociálnej demokracie, pána Róberta Fica. Dobrý deň, vítajte.

Robert FICO, predseda Smeru - Sociálnej demokracie
--------------------
Dobrý deň prajem, ďakujem.

Branislav ZÁVODSKÝ, moderátor
--------------------
Páni, začnime našimi témami. 

Ukážka:
Zdravotnícke odbory idú do štrajku. V piatok totiž vypršalo ich ultimátum, že budú štrajkovať, pokiaľ im vláda nezvýši plat. Zdravotníci pritom v utorok premiéra vypískali na stretnutí v Ružinovskej nemocnici a na záver diskusie hádzali na pódium svoje plášte. Práve zdravotníctvo sa stalo v posledných týždňoch politickou top témou pred voľbami. Opozičný smer obvinil vládu z nezvládnutia reformy. SDKÚ kontrovala vyhláseniami o politickom hyenizme zo strany Smeru a Slobodného fóra. Smer chce reformu zdravotníctva po voľbách úplne zrušiť. To SDKÚ odmieta. Okrem toho chce Smer meniť po voľbách aj ďalšie reformy.

Branislav ZÁVODSKÝ, moderátor
--------------------
Pred tým, ak sa k týmto všetkým témam dostaneme, je tu krátka žiadosť o reakciu na súčasne aktuálnu tému, téma povodní, keď nie je tak kritická, našťastie, ako by možno mohla byť. Pán Fico, pán predseda vlády Dzuridna, môžete zareagovať.

Robert FICO, predseda Smeru - Sociálnej demokracie
--------------------
Táto situácia nie je stále za nami a napriek tomu, že témy, ktoré sú dnes na stole ako témy na diskusiu sú určite zaujímavé a aktuálne. Myslím si, že je potrebné, aby sme povedali pár slov aj k tomu, čo sa momentálne deje v súvislosti s povodňami. Ja teraz nechcem rozoberať, aké škody, čo sa stalo, kde sa stalo, chcem len povedať, že pokiaľ vznikne potreba napríklad v Národnej rade Slovenskej republiky prijať v skrátenom legislatívnom konaní nejaký zákon alebo akékoľvek iné opatrenie, kde môžu byť nápomocný poslanci, tak chcem zagarantovať, že 27 poslancov strany Smer - Sociálna demokracia je pripravených na aprílovej schôdzi, ak to bude nevyhnutné, lebo toto je v rukách vlády Slovenskej republiky, s akými návrhmi príde, na tuto vec reagovať. Totiž stávajú sa situácie v štáte, kedy je treba dať na bok, že kto je v opozícii a kto je vo vláde a myslím si, že toto je taká situácia. Teraz je na vláde, aby zhodnotila, aké sú škody, či tieto škody alebo ich odstraňovanie vyžaduje nejaký spoločný postup v Národnej rade Slovenskej republiky, ale považoval som za dôležité v tomto okamihu povedať, že my sme na toto pripravený. Samozrejme raz príde na rad aj diskusia, ako to vlastne je s prevenciou, či vláda urobila všetko, čo mala urobiť, ale najskôr chceme hovoriť o tom, ako týmto ľuďom pomôcť.

Branislav ZÁVODSKÝ, moderátor
--------------------
Dobre. Pán premiér, nech sa páči, môžete zareagovať na takúto ponúku pomoci od Smeru.

Mikuláš DZURINDA, predseda SDKÚ-DS a aj premiér Slovenskej republiky
--------------------
Veľmi intenzívne sa vláda zaoberá vývojom tejto situácie, tak ako v zime veľkým snehom, tak ako keď bol v Tatrách veľký vietor. V piatok som mal relevantných ministrov u seba, celý víkend tuto situáciu pravidelne monitorujem aj ja sám o 15. hodine, navštívim Trstice, ktorým zrejme dnes hrozí najväčšie nešťastie, stretnem sa nielen so starostom Trstíc, ale ja so starostami okolitých obcí. Máme štandardný postup. Ukázali sme ho veľakrát, aj keď bola veľká voda, keď bolo veľa snehu teraz na Kysuciach, samozrejme nenecháme týchto ľudí a tieto obce sami.

Branislav ZÁVODSKÝ, moderátor
--------------------
Čo sa týka tej vlastne pomoci avizovanej, pokiaľ by sa dostalo niečo do Národnej rady, pripravujete niečo také, s čím by mohol Smer hlasovaním poslancami pomôcť?

Mikuláš DZURINDA, predseda SDKÚ-DS a aj premiér Slovenskej republiky
--------------------
Vítam takúto ponuku, ale skúsenosti s tých 7 rokov, lebo vždy nás niečo trápi, ukazujú, že problém nespočíva v nejakej legislatíve, ale skôr v akčnosti, v tom, aby orgány, ktoré sú v každom štáte na to určené, aby konali a potom samozrejme aby vláda, a na to máme prepisy, na to máme postupy, aby zmiernila dopady takýchto katastrof. Ale ako ponuku vítam.

Branislav ZÁVODSKÝ, moderátor
--------------------
Dobre, ďakujem veľmi pekne.

Robert FICO, predseda Smeru - Sociálnej demokracie
--------------------
Niekedy je potrebné vyčleniť extra zdroje, niekedy, ak je naozaj situácia vážna, je napríklad potrebné pristúpiť aj k zmene štátneho rozpočtu. Ja len hovorím, v možnostiach, ktoré môžu vzniknúť, pretože nevieme ešte, ako sa ďalej táto situácia bude vyvíjať, chceme len naznačiť, že sú jednoducho prípady na slovenskej politickej scéne a na Slovensku, kde je nevyhnutný spoločný postup a my tento spoločný postup v tomto prípade ponúkame.

Branislav ZÁVODSKÝ, moderátor
--------------------
Dobre, poďme do tých tém, páni. V našej relácii ste spolu už dlhšie nediskutovali, bolo to minulý rok v septembri naposledy, ale mediálne strety medzi vami sa medzi tým aj dosť vážne vyhrotili pri niektorých témach. Dôkazom bolo napríklad obvinenie predsedu Smeru-SD, že vy, pán premiér, a vaša SDKÚ, ste s tichou podporou koaličných partnerov mali záujem na kupovaní poslancov, takže pán Fico, vyšetrovateľ páchateľa neurčil. Aké sú teda vaše dôkazy, že to bola práve SDKÚ, ktorá na tom mala záujem, pretože predseda vlády už dávnejšie vyhlásil, že spolupráca s nezávislými poslancami je viac pragmatizmom, práve preto, aby vláda mohla pokračovať vo svojom programe. Takže aké sú vaše dôkazy, že to bola SDKÚ?

Robert FICO, predseda Smeru - Sociálnej demokracie
--------------------
Nielen opozícia, ale veľakrát aj média poukazovali na neštandardné správanie sa nezávislých poslancov a dokonca to boli aj strany vládnej koalície SMK a KDH, ktoré často hovorili o dvoch kategóriách poslancov. Že jedni poslanci plnia vládny program preto, lebo si myslia, že je správny, druhí poslanci plnia vládny program preto, lebo majú určité výhody. Takto otvorene to pomenoval pán Hrušovský, hovoril o tom aj pán Bugár. Samozrejme pokiaľ to bolo len tvrdenie opozície, pokiaľ to bolo tvrdenie novinárov a pokiaľ to boli tvrdenia koaličných partnerov, tak sa tomu nevenovala možno taká veľká pozornosť, aká by sa mala. Potom ale prišlo závažné rozhodnutie polície. Polícia povedala, došlo k pokusu o korupciu paní poslankyne Henzelyovej s tím, že momentálne je trestné stíhanie prerušené, pretože páchateľ ako taký nie je známy. My sme vyslovili politický názor a za týmto názorom si jednoducho stojíme. Vo vládnej koalícii sa rozpadol poslanecký klub SDKÚ. Ak mal mať niekto politický záujem na neštandardných vzťahoch a na tom, aby nezávislí poslanci hlasovali za vládnu koalíciu, no tak to určite bola predovšetkým SDKÚ.

Branislav ZÁVODSKÝ, moderátor
--------------------
Nemohol to byť aj niekto iný, nejaké záujmové skupiny mimo Parlament napríklad?

Robert FICO, predseda Smeru - Sociálnej demokracie
--------------------
Ak máte, dobre, veď to je možno váš pohľad

Branislav ZÁVODSKÝ, moderátor
--------------------
Ja sa pýtam na dôkazy, nie, to je otázka.

Robert FICO, predseda Smeru - Sociálnej demokracie
--------------------
My hovoríme, že boli naozaj prípady, kde evidentne poslanci, ktorí hodinu predtým ešte boli v klube HZDS, zrazu boli vo vládnej koalícii a podporovali vládnu koalíciu. Viete, keď máte matematickú rovnicu, že 2x = 4, tak do toho x musíte dať len dvojku. A nám to jednoducho z hľadiska politiky a nášho názoru vychádza tak, že ide predovšetkým o túto politickú stranu. Druhá vec, ktorá nám chýbala veľmi vážne v tejto veci a stále chýba, je jasné stanovisko predsedu vlády Slovenskej republiky, aj k prípadu Henzelyová, pretože ja som nepočul žiadne stanovisko a bol by som rád, keby sa dnes predseda vlády k tejto veci vyjadril, pretože či chceme alebo nechceme, my vnímame problém neštandardných vzťahov s nezávislými poslancami a najmä to, čo povedala polícia v súvislosti s paní poslankyňou Henzelyovou, za prípad, ktorý je obdobný prípadu Gavliga. Jednoducho vnímame to ako vážny problém a myslím si, že túto vec bude treba dotiahnuť do konca, lebo ak sa to robilo teraz? Ak sa teraz naozaj poslanci Národnej rady motivovali rôznymi spôsobmi, tak toto sa môže opakovať aj v budúcnosti a to je najväčší rozvrat politického systému, keď poslanec Národnej rady hlasuje nie na základe svojho presvedčenia a lebo nejakému vzťahu k nejakému programu, ale hlasuje na základe toho, že má nejaký nadštandardný vzťah.

Branislav ZÁVODSKÝ, moderátor
--------------------
Pán premiér, je

Robert FICO, predseda Smeru - Sociálnej demokracie
--------------------
Čiže chceme stanovisko predsedu vlády, chceme to vyšetriť a myslíme si, že ak má niekto na tomto záujem a to je logika politického súboja, predovšetkým SDKÚ, ktoré sa rozpadol poslanecký klub.

Branislav ZÁVODSKÝ, moderátor
--------------------
Výhoda je, že pán predseda vlády sedí tu u nás v štúdiu, čili ja by som to snáď doplnil aj otázkou, čo vy na to, pán premiér, veď tí poslanci, ktorí sú podozriví z klientelizmu a korupcie v Národnej rade Slovenskej republiky, hlasujú spolu s vašou koalíciou za zákony, hlasovali, ktoré vlastne vláda, vládna koalícia predkladala. Takže aké je vaše stanovisko? Neprekáža vám to?

Mikuláš DZURINDA, predseda SDKÚ-DS a aj premiér Slovenskej republiky
--------------------
Najprv dovoľte tak technicky po tom, čo som videl na úvod, som myslel, že budeme hovoriť o zdravotníctve.

Branislav ZÁVODSKÝ, moderátor
--------------------
Budeme samozrejme.

Mikuláš DZURINDA, predseda SDKÚ-DS a aj premiér Slovenskej republiky
--------------------
Ale prosím, vy diktujete témy. Pán redaktor, pozorne som počúval predsedu Smeru a vážim si, že vlastne uviedol svoje domnienky. Bez jediného dôkazu, ako sám povedal, je to istá hypotéza, ku ktorej sa v strane Smer dopracovali. Moja vyjadrenia boli včasné, boli presné. Ako politici, ako ľudia vo verejnom živote musíme rešpektovať zákon a musíme sa správať aj eticky aj mravne. Ale ja nie som ani policajt, ani prokurátor. Aj polícia aj prokuratúra ukázala v uplynulých mesiacoch, že zasiahla aj proti funkcionárom SDKÚ-DS, aj proti funkcionárom SMK, aj proti funkcionárom KDH. Žijeme v právnom štáte. Polícia a orgány činné v trestnom konaní by mali byť od každej vlády nezávislé. Odmietam akýkoľvek náznak čo len záujmu o takejto počínanie v Národnej rade. Čo sa týka výzvy, ktorú pán predseda Smeru mi adresoval, nie celkom jej rozumiem. Nie Parlament sa zodpovedá vláde, ale vláda Parlamentu. S paní poslankyňou Hanzélyovou ja som sa v živote osobne nezhováral. Nie členkov nášho poslaneckého klubu. Žiaden s tak povediac podozrivých nezávislých nie je v našom klube. Pán predseda, ty dobre vieš, že ja som ukázal, ako sa treba správať, keď napríklad požiadala prokuratúra o zbavenie imunity z môjho poslaneckého klubu. Mali sme spolu rozhovor, pani poslankyňa sama požiadala, aby ju Národná rada zbavila imunity. Ja viem, ako sa treba správať.

Branislav ZÁVODSKÝ, moderátor
--------------------
Pán premiér, prepáčte, že vám do toho skáčem, ale to je práve ta moja otázka, či vám to neprekáža, pretože je práva, že tí ľudia, ktorí sú podozriví z korupcie v Národnej rade, nie sú členmi klubu SDKÚ-DS, ale je pravda, že podporujú aj návrhy zákonov, ktoré vychádzajú aj z vášho klubu, ale v prvom rade teda z vlády, z koalície. Tak preto sa pýtam, či vám to neprekáža, že za vaše zákony hlasujú aj ľudia, ktorí sú podozriví z klientelizmu na pôde Národnej rady.

Mikuláš DZURINDA, predseda SDKÚ-DS a aj premiér Slovenskej republiky
--------------------
Niektorí hlasujú, niektorí nehlasujú, niektorí hlasujú častejšie, niektorí hlasujú zriedkavejšie. Hlasujú nielen tí, ktorí sú napádaný alebo podozrievaný. No a viete, v právnom štáte platí aj čosi, čomu sa hovorí prezumpcia neviny.

Branislav ZÁVODSKÝ, moderátor
--------------------
Ak hovoríte o morálke a etike, nemali ste niekedy chuť vyzvať paní Henzelyovú alebo niekoho iného, aby sa povedzme vzdal svojho poslaneckého mandátu nebo aspoň zvážil postupovanie v Národnej rade?

Mikuláš DZURINDA, predseda SDKÚ-DS a aj premiér Slovenskej republiky
--------------------
Nemám rád prázdne gestá. Urobil to pán Lipšic, urobili to niektorí iní. Povedzte mi, na čo sú takéto populistické prázdne gestá? Na strane druhej ukazujem na vlastnom príklade ako sa správame a po druhé ešte raz zopakujem, nie Národná rada je podriadená vláde a zodpovedá sa vláde, ale vláda sa zodpovedá Národnej rade. A teraz vy dovoľte ale ten problém posunúť z môjho pohľadu vopred. Pán predseda Smeru povedal domnienku, na základe ktorej po prvý krát sa pokúsil presmerovať lúče pozornosti na moji politickou stranu. Ja vyslovím moji domnienku - prečo to urobil dva týždne potom, ja som si dal záležať, urobil to dva týždne na tlačovke potom, čo polícia prerušila vyšetrovanie. Nám to zase, pán predseda, v našej politickej strane vychádza tak, že to predseda Smeru urobil preto, predovšetkým preto, aby prekryl obrovské napätie, ktoré zavládlo v politické strane Smer, najmä potom, čo pán predseda vytlačil z kandidátky paní Beňovú. Po druhé si myslíme v našej politickej strane, že je pravdou to, nie len to, čo sa hovorí po Bratislave, po Slovensku, ale aj to, čo stále viac hovoria politici, naposledy pán Lipšic v rozhovore s tebou v debate v inej televízii, o čom sa stále viacej začína písať, a síce, že problémom Smeru nie je to, že sa kupujú nezávislí poslanci, ale skôr miesta na kandidátke. Že v Smere nevládnu legitímne zvolený politici, ale mecenáši Smeru.

Branislav ZÁVODSKÝ, moderátor
--------------------
K tejto téme sa dostaneme neskôr ešte.

Mikuláš DZURINDA, predseda SDKÚ-DS a aj premiér Slovenskej republiky
--------------------
A o tom sa píše stále viac. A to je domnienka, ktorú nevyslovujem len tak zo vzduchu, ale hovorím ešte raz, stále sa o tom hovorí viacej. Na verejnosti, hovorí o tom stále viacej politici a stále viac sa o tom píše.

Branislav ZÁVODSKÝ, moderátor
--------------------
K tejto téme sa určite dostanem, takže

Robert FICO, predseda Smeru - Sociálnej demokracie
--------------------
Nehnevajte sa, musím zareagovať

Branislav ZÁVODSKÝ, moderátor
--------------------
Budete mať na to priestor, ale k tej prvej téme, nech sa páči, ta reakcia.

Robert FICO, predseda Smeru - Sociálnej demokracie
--------------------
Ja musím, chcem zareagovať hneď teraz na to, pretože pán predseda sa pokúša odkloniť od hlavného problému, ktorý tu je. To je problém kupovania poslancov Národnej rady. Je fakt, že vládna koalícia získavala väčšinu v Národnej rade Slovenskej republiky tým, že najmä s niektorými nezávislými poslancami a predseda ma niekto nebude presviedčať, že pán Župa a Kolesár prešli k vám kvôli vašim modrým očiam alebo kvôli tomu, že sa im páči program SDKÚ, a že hlasovali v každom prípade za všetky návrhy zákonov, ktoré prichádzali. My považujeme problém kupovania poslancov v Národnej rade, ktorý potvrdila polícia konkrétnym rozhodnutím, pretože povedala, došlo k pokusu korumpovať paní poslankyňu Henzelyovú, za vážny demokratický problém. Druhá vec, ktorá sa mi zdá byť taká veľmi, veľmi zaujímavá je, že 8 rokov tu vládne jedna vláda. Keby som teraz urobil zoznam škandálov a ďalších vecí, ktoré sú na Slovensku, tak sa dostaneme jednoducho do situácie, že hodinu a poľ budeme rozprávať len o zozname finančných škandálov a iných vecí, s ktorými je spojená vládna koalícia. Toto je najjednoduchšie dnes povedať, že niečo takéto sa tu deje. Pán predseda, chcem vás ubezpečiť aj všetkých v SDKÚ, že strana SMER - Sociálna demokracia má vedenie, ktoré je veľmi silné a to vedenie bude riadiť tú stranu podľa vlastného presvedčenia a nie podľa toho, ako je možno riadená vaša strana. A ešte jednu vec poviem, že najčastejšie sa pokúša niekto vytvoriť taký obraz o Smere, hoci my sme nikdy neboli vo vláde, nikdy sme nemali možnosť ovplyvňovať štátne zákazky, verejné obstarávanie a ďalšie veci, že v Smere niečo takéto je. Ja iba jednu vec uvediem, je to veľmi krátke a rád by som sa spýtal pána predsedu vlády na jeho názor. Držím v rukách správu o činnosti Slovenskej informačnej služby. Správu o činnosti tej agentúry, ktorá ja vládna, na čele ktorej stojí človek, ktorého menuje vláda Slovenskej republiky, ktorá má miliardový rozpočet a všetky predpoklady na zbieranie a vyhodnocovanie informácií ohľadne kriminality. Ja iba tri vety prečítam. Čo sa všetko dialo, predražené dodávky práce a tovarov boli zrealizované na základe zmanipulovaných výberových konaní, na čom sa za úplatky podieľal aj management niektorých štátnych subjektov. Po druhé, SIS...

Branislav ZÁVODSKÝ, moderátor
--------------------
To už je trošku mimo našej témy

Robert FICO, predseda Smeru - Sociálnej demokracie
--------------------
Vydržte, to nie, to chcem, SIS upozornila na zmanipulované výberové konanie a predražené dodávky pri rekonštrukcii železničných tratí a výstavbe diaľnic a niektorých štátnych energetických spoločností. A tretia veta, v oblasti zdravotníctva boli zistené prípady tunelovaní nemocníc a zdravotných poisťovní. Ja tu vidím len ministrov a ľudí, ktorí sú z SDKÚ, ja tu nevidím nikoho zo Smeru. Ak toto hovoria relevantné inštitúcie, pán predseda, môžete sa k týmto veciam vyjadrovať a nie fabulovať dva alebo tri mesiace pred voľbami. Toto hovorí, ale prepáčte, pán redaktor, toto je to správa SIS. Povedzte niekedy reakciu  na tieto závažné vyjadrenia, ktoré sú v tieto správe SIS, napísané? Ešte raz. Štátne podniky, kto ovláda štátne podniky? Štátne podniky ovláda vláda Slovenskej republiky, lebo ta menuje svojich zástupcov. Kto ovláda železničné trate a výstavbu diaľnic a energetické spoločnosti? Jednoznačne SDKÚ.

Branislav ZÁVODSKÝ, moderátor
--------------------
Dobre, aby sme sa posunuli ďalej, pán premiér, krátka reakcia, ale poďme už do zdravotníctva, lebo to sú naše témy, ktoré sú dôležité tak isto.

Mikuláš DZURINDA, predseda SDKÚ-DS a aj premiér Slovenskej republiky
--------------------
Pán redaktor, ja som tu téma nenastolil, dokonca som počul, že to bola podmienka pána Fica, že s tým musíme začať, ale, pán redaktor, nič nového pán Fico nepovedal. Veď tu vo vašom štúdiu opakuje stále to isté, pán predseda, stále to isté. To, čo si prečítal, je dôkazom toho, že každý orgán v tomto štáte si robí svoje povinnosti. Nie ja ani ty nemôžem vyvrátiť alebo potvrdiť takéto podozrenia. Nech orgány prešetria každú jednu takúto informáciu. Ja som ti toto povedal pred niekoľkými mesiacmi. Každá takáto informácia, kde je podozrenie zo spáchania trestného činu, ide aj policajtom, aj prokuratúre. Orgány činné v trestnom konaní ukázali v tomto volebnom období, že vedia zasiahnuť aj proti ľuďom nominovaným z mojej strany, z KDH aj z SMK. Dobre vieš, nemusím hovoriť konkrétne príklady. Ale ja by som rad povedal ešte niečo iné.

Robert FICO, predseda Smeru - Sociálnej demokracie
--------------------
Ani jedna z týchto vecí nebola vyšetrená.

Mikuláš DZURINDA, predseda SDKÚ-DS a aj premiér Slovenskej republiky
--------------------
Pán predseda Fico hovorí, že toto je hlavný problém. Toto nie je hlavný problém. Hlavný problém sú ľudia, občania, vecné témy. Aby sme hovorili k veci. Po druhé, rád hovorí, pán Fico, že je roky v opozícii, ale mnohý tvoji podnikatelia úspešne to obdobie využívali, napríklad číslo 4 na tvojej kandidátke tak, že zaťal dobrý sekeru do Priemyselnej banky 114 miliónov korún a nezaplatil nič, nechal skrachovať, pán Paška, pán Pavol Paška

Branislav ZÁVODSKÝ, moderátor
--------------------
Pán premiér, aby aj naši diváci rozumeli.

Mikuláš DZURINDA, predseda SDKÚ-DS a aj premiér Slovenskej republiky
--------------------
114 miliónov korún a nechal tieto svoje firmy skapať, skrachovať. Ale ja by som rád tu debatu posunul ešte trošku dopredu, lebo nie ja som si tuto tému želal.

Branislav ZÁVODSKÝ, moderátor
--------------------
Nech sa páči.

Mikuláš DZURINDA, predseda SDKÚ-DS a aj premiér Slovenskej republiky
--------------------
Prečítal som si v týchto dňoch, napríklad

Robert FICO, predseda Smeru - Sociálnej demokracie
--------------------
Tu otvoril pán redaktor.

Mikuláš DZURINDA, predseda SDKÚ-DS a aj premiér Slovenskej republiky
--------------------
Na tvoje želanie a podmienku.

Branislav ZÁVODSKÝ, moderátor
--------------------
tak to zasa na mňa žiadne želanie neplatí, pán premiér, zostavujeme autonómne túto reláciu, nech sa páči, odpovedajte.

Mikuláš DZURINDA, predseda SDKÚ-DS a aj premiér Slovenskej republiky
--------------------
V týchto dňoch som si prečítal takéto citáty v tlači. Citáty, to znamená od ľudí, ktorí sú z poslaneckého klubu alebo z vedenia Smeru. Krajské nominácie, rozumejme strany Smer, sú len formalita. Tí ľudia sú v skutočnosti nomanintmi jednotlivých záujmových skupín.

Robert FICO, predseda Smeru - Sociálnej demokracie
--------------------
Kto to povedal?

Mikuláš DZURINDA, predseda SDKÚ-DS a aj premiér Slovenskej republiky
--------------------
A druhý citát. Ešte pred tým, ako dal na predsedníctve hlasovať o zmene kandidátky, všetkých ubezpečil, že to konzultoval s vplyvnými podnikateľmi. Pán predseda

Robert FICO, predseda Smeru - Sociálnej demokracie
--------------------
Ale kto to povedal?

Mikuláš DZURINDA, predseda SDKÚ-DS a aj premiér Slovenskej republiky
--------------------
Zdroj sa volá Týždenník, Týždenník, áno, Týždenník 20. marec a tam sa to dá prečítať, aj kto je vydavateľom, šéfredaktorom, kto to napísal. Sú to citáty, sú to výroky, ktoré som prečítal uvedené v úvodzovkách a toto sa šíri po Bratislave stále viac. O tom hovoria stále viac ľudia, o tom hovoria stále viacej politici a všetko dianie v rátanie toho posledného, tých rýchlych výmen na kandidátke Smeru, nasvedčujú, že takýmito útokmi, útokmi na SDKÚ-DS, chce pán Fico prekryť svoje vlastné problémy a to

Branislav ZÁVODSKÝ, moderátor
--------------------
K tomu sa dostaneme, pán premiér, ak nám zostane čas. Určite nám ostane čas. Pán predseda

Robert FICO, predseda Smeru - Sociálnej demokracie
--------------------
Mal si mysli Týždeň, nie Týždenník.

Mikuláš DZURINDA, predseda SDKÚ-DS a aj premiér Slovenskej republiky
--------------------
No vidím, že si to čítal.

Robert FICO, predseda Smeru - Sociálnej demokracie
--------------------
Lebo Týždenník nepoznám, poznám Týždeň, ale nie Týždenník.

Branislav ZÁVODSKÝ, moderátor
--------------------
Dostaneme sa k tým témam.

Robert FICO, predseda Smeru - Sociálnej demokracie
--------------------
Časopis Týždeň je pravicový týždenník, ktorý samozrejme pravidelne píše proti Smeru a pokiaľ nepovie pán predseda vlády Slovenskej republiky konkrétnu osobu, ktorá tieto nezmysly porozprávala, tak to sú obyčajné

Branislav ZÁVODSKÝ, moderátor
--------------------
Zatiaľ sa posuňme ďalej, možno sa k tomu dostaneme, pán premiér.

Mikuláš DZURINDA, predseda SDKÚ-DS a aj premiér Slovenskej republiky
--------------------
Pozrite sám, ja som citoval z týždenníka, o ktorom ja si myslím, že je korektný. Sú to výroky v úvodzovkách. Opieram sa o výroky, ktoré urobil v relácii s pánom Ficom politik, ktorý sa volá Daniel Lipšic. Pánovi Ficovi sa to nepáči. Ale predstavte si, na začiatku relácie on sám povedal, že takto to vyšlo v analýze Smeru, to je ich hypotéza. A on si dovolí o tom hovoriť voči mojej politickej strane. No tak keď ty si dovolíš povedať ničím nepodloženú hypotézu, tak mi dovoľ pomôcť občanom chápať, prečo takéto bubliny voči SDKÚ-DS vyrábaš. To je všetko.

Robert FICO, predseda Smeru - Sociálnej demokracie
--------------------
Ja som čítal, čítal som zo správy

Branislav ZÁVODSKÝ, moderátor
--------------------
Posuňme sa ďalej. Našich divákov okrem poslaneckých a takýchto aktivít zaujímajú aj podstatnejšie problémy, nechcem povedať podstatnejšie, ale takisto dôležité problémy, ktoré sa ich bytostne dotýkajú, občanov tejto krajiny.

Robert FICO, predseda Smeru - Sociálnej demokracie
--------------------
Je demokracie dôležitá, pán redaktor?

Branislav ZÁVODSKÝ, moderátor
--------------------
Súvisí to aj s demokraciou.

Robert FICO, predseda Smeru - Sociálnej demokracie
--------------------
Demokracie je veľmi dôležitá.

Branislav ZÁVODSKÝ, moderátor
--------------------
Súvisí to aj s demokraciou, pán predseda, najväčší rozruch a aj najostrejšie mediálne výpady SDKÚ proti Smeru, Smeru proti SDKÚ, to je reforma zdravotníctva, najmä postoj zdravotníkov aj v týchto dňoch. Pán premiér, po tom, čo v piatok vypršalo ultimátum, ktoré vám dali zdravotníci, s tým, aby im vláda garantovala zvýšenie platov, je ostrý štrajk na spadnutie. Podrobnosti sa síce dozvieme až zajtra, ale čo to v tejto chvíli pre vás znamená?

Mikuláš DZURINDA, predseda SDKÚ-DS a aj premiér Slovenskej republiky
--------------------
Chcem povedať na úvod, zásadne niekoľko viet, ináč to ultimátum nerozumiem, prečo je voči vláde, ale vrátim sa, vrátim sa k tejto téze. Po prvé, čo chcem ale povedať, tri veci chcem povedať ako úvod do tejto diskusie. Po prvé základné je, že si nesmierne vážim každého statočného poctivého seriózneho človeka a ak by sme hovorili o lekároch, o zdravotných sestrách, o staničných, o technických pracovníkoch v zdravotníctve, tak táto téza platí dvojnásobne. Veľmi, veľmi si ich vážim a som na ich strane. Ale zároveň chcem povedať, že som aj na strane pacienta. A potretie, že som aj na strane daňového poplatníka. To je prvá vec. Druhá vec - vy ste povedali, že to je ultimátum vláde, ale dnes verím, že už ľudia vedia, že neplatia tabuľky schvaľované vládou, ale že sa riadime zákonníkom práce, kde partnerom odborovej organizácii je zamestnávateľ a v tomto prípade konkrétna nemocnica. Mám prehľad, ktoré nemocnice na Slovensku dodnes kolektívne zmluvy uzatvorili a ktorým sa to ešte doposiaľ nepodarilo, ale viem aj to, že rokujú. Teoreticky sa dá povedať, že vláda by mohla naliať viac peňazí všeobecne, do zdravotníctva ešte viac, cez povedzme zdravotné poisťovne. Tu ale treba povedať zase celkom jasne. Podiel zdravotníctva na Slovensku voči domácemu produktu je 6,5 %, čo je priemer krajín, ktoré vstúpili do Európskej únie. Po druhé treba povedať aj to, že v zdravotníctve v tomto roku oproti minulému roku je viac o 7,5 miliardy korún, čo je o 8 percent viac, ako bolo v minulom roku. Teda nevnímam túto záležitosť tohto apelu voči vláde z tohto uhla pohľadu, že by zdravotníctvo voči povedzme ostatným krajinám, ktoré pristúpili do EU, bolo nejako podhodnotené. A treba ľuďom jasne povedať, že teoreticky, keby sme aj chceli dať viacej, no tak to musia zaplatiť buď ľudia, daňoví poplatníci, alebo by ten, kto to žiada, musel povedať, komu vezmeme, lebo veď máme schválený aj štátny rozpočet, máme schválený rozpočet Všeobecnej aj Spoločnej zdravotnej poisťovne. Takže takto stoja limity, takto stoja otázky. Ja si myslím, že lepšou cestou je trpezlivé vyjednávanie a hľadanie takých ciest, ktoré povedú k razantnejšiemu rastu miest v tomto sektore, čo si ja osobne tiež samozrejme veľmi želám.

Branislav ZÁVODSKÝ, moderátor
--------------------
Pán Fico, vy ste lekárov vyzvali, aby do volieb neštrajkovali, aby vyčkali, že pokiaľ sa Smer-SD dostane k moci, tak okamžite bude situáciu naprávať. Čo to znamená? Kde by ste vy zobrali peniaze na to navýšenie do zdravotníctva? Siahli by ste na odvody, zvýšili by ste odvody občanom krajiny alebo máte inú cestu?

Robert FICO, predseda Smeru - Sociálnej demokracie
--------------------
Nikdy sme nehovorili o zvyšovaní odvodov, nechápem, prečo túto otázku staviate.

Branislav ZÁVODSKÝ, moderátor
--------------------
Ja sa pýtam, odkiaľ by boli peniaze, ak teda by ste situáciu vyriešili okamžite?

Robert FICO, predseda Smeru - Sociálnej demokracie
--------------------
Naviac sme opakovane hovorili čo zo slovenským zdravotníctvom. Predovšetkým k štrajku jednu poznámku iba, aby sme vybavili tuto tému a potom pôjdeme vecne k zdravotníctvu. Právo na štrajk je ústavné právo a treba ho rešpektovať. Ak rešpektujeme právo na bezplatnú zdravotnú starostlivosť, rešpektujeme právo na bezplatnú právnu pomoc, musíme rešpektovať aj toto ústavné právo. Chcem však povedať, že keby Smer - Sociálna demokracie bol vo vláde, urobil by všetko preto, aby štrajk nebol. Čiže dnes je to v rukách vlády a dnes je to v rukách lekárov, ktorí majú, alebo zdravotníckych pracovníkov, ktorí majú právo na štrajk. My hovoríme náš postoj, my by sme robili všetko preto, aby štrajk nebol, lebo štrajk by išiel v danom prípade len proti pacientovi. Ale poďme k tomu zdravotníctvu a chcel by som aspoň toľko priestoru, ako mal predseda vlády.

Branislav ZÁVODSKÝ, moderátor
--------------------
Isto. Teraz idem k tej podstate veci ako takej. Zdravotnícka reforma sa ukázala ako absolútne najhoršia. O tom už dnes nikto nepochybuje a ukazujú to rôzne čísla a najmä to ukazuje kvalita poskytovaných zdravotných služieb. Čo najviac vyčítame tejto zdravotnej reforme je, že naozaj urobila zo zdravia tovar a to budeme stále opakovať. Čo ďalej vyčítam tejto reforme je, že verejné peniaze vláda Slovenskej republiky nasmerováva do zdravotných poisťovní, ktoré sa zmenili na akciové spoločnosti, orientované na zisk, čo je absolútny nonsens, nehovoriac o tom, že tieto akciové spoločnosti zdravotné poisťovne nemajú žiadne vnútorné limity, pokiaľ ide o vnútorný správu a výdavky. Je zrejmé, že stúpa podiel týchto vnútorných výdavkov v zdravotných poisťovniach, na budovy, na auta, na platy a na ďalšie a ďalšie a veci. Ďalším výsledkom je spoluúčasť pacienta čím ďalej tým väčšia. Len pre zaujímavosť uvediem, toto je oficiálny dokument vlády, to je rozpočtový výhľad do roku 2008. Platby obyvateľstva v miliardách slovenských korún. V roku 2004 16 miliárd korún zaplatili ľudia v rôznych platbách do slovenského zdravotníctva, v roku 2005 18,3 miliardy korún, v roku 2006 už je plánovaných 20 miliárd korún, 2007 22,6 miliardy, 2008 26 miliárd, korún. To je oficiálny dokument.

Branislav ZÁVODSKÝ, moderátor
--------------------
Ak by som mohol do toho vstúpiť, je teda v tejto chvíli jasné, že pokiaľ Smer bude mať tu moc a dostane sa po voľbách k vláde, zruší reformu zdravotníctva?

Robert FICO, predseda Smeru - Sociálnej demokracie
--------------------
Čo je to zrušenie?

Branislav ZÁVODSKÝ, moderátor
--------------------
Na tom sa chcel opýtať.

Robert FICO, predseda Smeru - Sociálnej demokracie
--------------------
Princíp vo vzťahu k reformám a dúfam, že o tom budeme ešte niekoľkokrát hovoriť je, že všetko, čo sa dá použiť a čo prospelo k tomu, že Slovensko by malo byť podľa článku 55 ústavy sociálne ekologicky orientované hospodárstvo, zachováme a naviažeme na to. Viete, len hlupák všetko zruší. Ja hovorím o reformách ako takých.

Čo to znamená v reforme zdravotníctva?
--------------------


Robert FICO, predseda Smeru - Sociálnej demokracie
--------------------
Pokiaľ ide o zdravotníctvo, sme pripravený urobiť nasledujúce kroky. Prvý krok, ktorý je treba okamžite urobiť, je hovoriť, ak budeme vo vláde, pretože vychádzame z toho, že Smer - Sociálna demokracia teoreticky sedí vo vláde alebo nejako to musíme namaľovať. Prvý krok, pokúsime sa o dohodu s opozíciou, pretože ak majú mať niektoré rozhodnutia v reformách stabilitu a majú vydržať dlhšie ako 4 roky, tak treba sa na niektorých veciach dohodnúť aj s opozíciou. Čo by sa stalo, keby vláda Slovenskej republiky urobila reformu zdravotníctva inak? To znamená, dohodla by sa s opozíciou na nejakých zásadných veciach. Lenže ona sa nedohodla. Vláda prišla a urobila zo zdravotných poisťovní akciové spoločnosti.

Branislav ZÁVODSKÝ, moderátor
--------------------
Ktoré sú tie zásadné veci? To už ste spomínali.

Robert FICO, predseda Smeru - Sociálnej demokracie
--------------------
Čiže prvý krok, ktorý by sme chceli ponúknuť na diskusiu opozícii za teoretického predpokladu, že Smer vo vláde je, objem peňazí, ešte minutú mi daj, pán predseda.

Branislav ZÁVODSKÝ, moderátor
--------------------
Stručne to dokončite.

Robert FICO, predseda Smeru - Sociálnej demokracie
--------------------
Dobre, dokončím. Prvá vec je treba dohodnúť sa na objeme zdrojov, ktoré treba do zdravotníctva dať naviac, lebo všetci vieme, že systém je podkapitalizovaný. Hovoríme o sume 7,5 - 8 miliárd korún, ktoré by sa do slovenského zdravotníctva mali dostať, ale hovoríme aj B, odkiaľ tie peniaze vziať. Napríklad daň z dividend. Hovoríme to hneď otvorene, že toto je jeden významný zdroj finančných prostriedkov, ktoré vieme do zdravotníctva ponúknuť. Druhý krok, ktorý urobíme určite, je okamžite zrušíme tie nezmyselné poplatky 20 a 50-korunové, ktoré absolútne nič nevyriešili a sú veľmi nedôstojné, pokiaľ ide o ľudí. Tretí krok, ktorý treba urobiť, je zmeniť charakter zdravotných poisťovní ako akciových spoločností a urobiť z nich verejnoprávne inštitúcie a súčasne zakotviť 4% limit na vnútorné výdavky. A štvrtý krok je na určitý čas uzatvoriť zdravotnícky systém, aby sa nevytvárali ďalšie a ďalšie zariadenia, ktoré len vyťahujú, čiže určitá miera kontroly a poriadku. Toto je náš plán na zdrovníctvo.

Branislav ZÁVODSKÝ, moderátor
--------------------
Pán predseda vlády, počuli ste, aj čo hovorí predseda Smeru

Robert FICO, predseda Smeru - Sociálnej demokracie
--------------------
A toto ponúkneme na normálnu konzultáciu, diskusiu, lebo máme záujem na širokých politických dohodách v týchto závažných otázkach.

Branislav ZÁVODSKÝ, moderátor
--------------------
Vy sám už ste niekoľkokrát priznali, aj vicepremiér pán Mikloš, teda v zdravotníckej reforme sa urobili nejaké chyby, ktoré je treba doladiť, povedzte, ako doladiť zdravotnícku reformu a možno aj zareagujte na to, čo hovorí pán Robert Fico, ako by si to on predstavoval po voľbách, pokiaľ by mal tu moc?

Mikuláš DZURINDA, predseda SDKÚ-DS a aj premiér Slovenskej republiky
--------------------
Áno, veľmi pozorne som počúval. Po prvé, štrajk nie je v rukách vlády. Pán predseda, dobre vieš, že neplatia vládou schvaľované tabuľky, dobre vieš, že platí zákonník práce, dobre vieš, že partnerom odborových organizácií sú konkrétny zamestnávatelia, konkrétne nemocnice. Nebudeme zdržiavať, aby som to čítal, ktoré nemocnice uzatvorili a kde sa to ešte nedarí, vrátane Bratislavy. Druhá poznámka, nemyslím si, že reforma v zdravotníctve je najhoršia, ale viem, že je najhoršie vnímaná. A nebudem sa vyviňovať, že sme perfektná. Mali sme viac komunikovať, mali sme lepšie komunikovať, možno aj vľúdnejšie, mali sme ukázať, že naozaj nám nesmierne ide aj o sestry, aj o lekárov, aj o pacienta. Tam niekde sme asi naozaj urobili chybu, možno aj preto, že celý rok bolo ticho vlani a tak trošku sme možno túto komunikačnú stránku reformy podcenili. Po tretie, zdravie nie je tovar. Robert, zdravie je najvyššia hodnota.

Robert FICO, predseda Smeru - Sociálnej demokracie
--------------------
Vy ste z neho urobili tovar.

Mikuláš DZURINDA, predseda SDKÚ-DS a aj premiér Slovenskej republiky
--------------------
Ale nie. To je len tvoja propaganda, ktorá nie je férová. Zdravie je najvyššia hodnota. A dnes by som o tom vedel viac rozprávať, možno ako včera. Ale liek je tovar. Konkrétny zákrok, služba, je tovar. Lieky sa nevyrábajú verejnoprávnymi inštitúciami. Distribučné siete nie sú verejnoprávne inštitúcie. Lekárne nie sú verejnoprávne inštitúcie. Ďalšia poznámka a už prechádzam veľmi konkrétne k tomu, čo hovorí pán predseda. Ja som za, aby boli limity v tých akciovkách, len si zabudol povedať, že áno, sme urobili zo Všeobecnej aj zo Spoločnej akciovky, ale sú v rukách štátu. A keď mala Spoločná problémy, tri rezorty museli na výšiť základní imanie, pretože úrad pre dohľad na zdravotnú starostlivosť začal konať. No a teraz k tomu, čo povedal pán predseda. Objem zdrojov. Dnes je priemer v európskej pätnástke 8,1. V krajinách, ktoré pristúpili, 6,5 z HDP. Ja som za, poďme k 8,1. Len problém je v tom, že podobný pomer a horší pomer je, keď si zoberieme vysoké školy, keď si zoberieme regionálne školy, keď si zoberieme vedu, výskum, konkrétny príklad poviem, lebo sme boli na summite. Na vedu výskum dávame 0,53 HDP, do roku 2010 sme sa zaviazali, že 1,8. Ale meritórne som za tom, aby sme sa ťahali k tomu, čo je povedzme priemer najvyspelejších 15 krajín Európskej únie. Samozrejme otázka je, v akom čase dokážeme, o čo menej budeme musieť dávať na nezamestnanosť, o čo menej budeme musieť dávať na diaľnice, o tom viacej budeme môcť dávať na školstvo, zdravotníctvo. Najvážnejší problém vidím v zrušení poplatkov a v snahe opäť zošnurovať poisťovne. Zrušenie poplatkov dnes by ruinovalo tisíce súkromných lekárov, tisíce špecialistov. Konkrétne v jednej ambulancii u súkromného lekára, pán predseda, je to mesačne 7-8-9, ba až 11 tisíc slovenských korún. Odborári ku mne neboli vľúdny v utorok, ale keď som povedal, zrušíme poplatky? Zaznelo zborové nie. Konkrétne nemocnice používajú obrovské peniaze na dobré veci. Po druhé, ty si povedal, že to nič neprinieslo. Treba viacej čítať. Z roka, keď sme zaviedli poplatky, klesol počet návštev u primárnych lekárov o 10 %. Ľudia premýšľajú, či naozaj je to potrebné, či sa nepodarí znížiť tak trošku aj dopyt po týchto službách. Z roka na rok o 10 %. Po ďalšie, neviem, či vieš, ale vlani občania vrátili 44 ton liekov do našich lekární. A to sú len lieky, ktoré občania vrátili. Po ďalšie neviem, či vieš, že účinnosť v našom zdravotníctve je 61 %, v Holandsku 100 %. A teraz mierim k tomu, a ešte poviem niečo k poisťovniam poviem záverečnú myšlienku v tomto kole. Práve že od 1. septembra tohto roku občania prvýkrát si budú môcť voliť na novo svoji poisťovňu. Práve že začína konkrétna súťaž, konkrétna konkurencia. Neviem, či sa o to tak zaujímaš, ale poisťovne začínajú ponúkať nové služby. Začínajú toho pacienta alebo platcu vnímať ako svojho klienta. A toto je dobré. Nebolo by dobré sa vracať späť.

Branislav ZÁVODSKÝ, moderátor
--------------------
Ja by som posunul otázku ďalej.

Mikuláš DZURINDA, predseda SDKÚ-DS a aj premiér Slovenskej republiky
--------------------
Čiže suma sumárum my ponúkame tri cesty. Po prvé, a tu sa zrejme zhodneme, meritórne zrejme, len treba diskutovať, ako by to vyzeralo v čase, poďme naozaj k postupnému citlivému aj vzhľadom ku školstvu, k iným rezortom, navršovaniu podielu zdravotníctva na hrubom domácom produkte. Povedzme k tomu priemeru európskej pätnástky. Po druhé, používajme európske fondy. Nenaučili sme sa to ešte celkom dobre v zdravotníctve.

Branislav ZÁVODSKÝ, moderátor
--------------------
Koľko si myslíte, že by tu mohlo byť napríklad zdrojov do zdravotníctva v rámci tých euro peňazí?

Mikuláš DZURINDA, predseda SDKÚ-DS a aj premiér Slovenskej republiky
--------------------
Skeptici hovoria, že 22 miliárd na najbližšie finančné obdobie, to je

Branislav ZÁVODSKÝ, moderátor
--------------------
Pre Slovensko?

Mikuláš DZURINDA, predseda SDKÚ-DS a aj premiér Slovenskej republiky
--------------------
Pre Slovensko. Tri miliardy ročne. A po tretie, ale, pán predseda, hovorme statočne s ľuďmi, máme 10 tisíc postelí navyše s 39 tisíc, ktorými dneska Slovensko disponuje. Vyhadzujeme obrovské lieky, sú nemocnice, a ja som veľmi pripravený, sú nemocnice, ktoré dokážu veľmi efektívne narábať, ktoré stláčajú náklady. To znamená prvá cesta je, áno, navyšovať podiel, druhá cesta je pomoci prostriedkami EU, a tretia cesta je poďme ďalej na zavŕšení reformy, venujme sa potom makro balíku, konkrétnym nemocniciam, venujme sa manažmentom, vytvárajme podmienky na to, aby sa aj v našich zdravotníckych zariadeniach postupne presadzovala kvalita a efektívnosť.

Branislav ZÁVODSKÝ, moderátor
--------------------
Ja by som vás poprosil, pán predseda, lebo máme strašne málo času, do konca

Robert FICO, predseda Smeru - Sociálnej demokracie
--------------------
Lebo boli dva vstupy k zdravotníctvu, krátky vstup, ak dovolíte.

Branislav ZÁVODSKÝ, moderátor
--------------------
Je to tak, ale obaja ste ujasnili svoje pozície a to, čo plánujete, ja by som to spojil, prepáčte, pán predseda, s otázkou, máme naozaj do dokonca naozaj nejaké tri minúty. Takže stručné jednoduché stanoviska. Hovoríme aj o ďalších reformách, ktoré začala vláda Mikuláša Dzurindu, či je to dôchodková sociálna reforma, aj pre, aj v rozhovore pre Ľudove noviny ste boli taký trošku miernejší k tomu, hovorili ste o tom, že sociálna reforma, tá potrebuje posúdenie, v dôchodkovej ste nehovorili, že by ste napríklad rušili niektoré z pilírov

Robert FICO, predseda Smeru - Sociálnej demokracie
--------------------
To sme ani nikdy nehovorili.

Branislav ZÁVODSKÝ, moderátor
--------------------
Áno. Preto sa pýtam na osud reforiem po voľbách. Skúste stručne povedať, ako to vlastne vidíte z vášho pohľadu, aby mohol aj pán premiér zareagovať a aby sme sa dostali k poslednej otázke potom.

Robert FICO, predseda Smeru - Sociálnej demokracie
--------------------
Ak teda môžem aspoň jednou, dvoma vetami k tomu, čo povedal predseda vlády. Naše analýzy sú iné a zotrvávame na tom, že poplatky nemali žiaden význam, pretože sú nedôstojné, dokonca my ich považujeme za protiústavne. Po druhé chce povedať, že dnes, ak ponecháme zdravotné poisťovne akciové spoločnosti, tak naozaj sa budú zaoberať len navyšovaním vlastnému zisku, ničím iným. Preto trváme na tom, žiadne akciové spoločnosti, vráťme to naspäť do verejnoprávneho charakteru, aby to boli inštitúcie, ktoré nie sú orientované na zisk a okamžite im treba stanoviť vnútorný limit, aby nemíňali na svoje vnútorné výdavky toľko, koľko míňajú. Ale jeden konkrétny príklad, keď sa bavíme o peniazoch. Pán predseda, rýchla zdravotná pomoc bola daná cez licencie rôznym súkromným spoločnostiam. Pokiaľ nebola daná týmto súkromným spoločnostiam, celkové náklady na rýchlu zdravotnú pomoc boli okolo 700 miliónov korún ročne. Dnes sú tieto náklady prakticky pri tej istej kvalite 2,7 miliardy korún. Čiže dve miliardy korún zo systému sa valia a dostávajú sa niekam do súkromných rúk, pretože

Branislav ZÁVODSKÝ, moderátor
--------------------
Prejdeme už na tú otázku, budeme musieť končiť, pán predseda.

Robert FICO, predseda Smeru - Sociálnej demokracie
--------------------
Áno, jedným z cieľov reformy zdravotníctva určite bola aj privatizácia, aby sa súkromné skupiny dostali

Branislav ZÁVODSKÝ, moderátor
--------------------
A teraz všeobecne k reformám.

Robert FICO, predseda Smeru - Sociálnej demokracie
--------------------
Pokiaľ ide o reformy, pre nás je rozhodujúce to, ako sa ľudia na Slovensku majú. Toto je pre nás rozhodujúce kritérium. Tvrdíme, že hospodársky rasť na Slovensku musí byť rozdeľovaný spravodlivejšie a musia mať z neho profit nielen nejaká malá skupina 20-25 % ľudí, ale musí mať profit z tohto hospodárskeho rastu väčšia časť obyvateľov. Ja uvediem iba dva údaje za všetky. Vláda Slovenskej republiky neustále prezentuje jeden údaj, že na Slovensku je priemerný zárobok už v prvom kvartály v roku 2006 viac ako 18 tisíc korún. Toto je údaj, s ktorým stále pracuje vláda. Ale vláda už nepovie to B, ktoré hovorí, že 70 % ľudí na Slovensku zarába podstatne menej, ako je priemerný zárobok v národnom hospodárstve a 30 % zarába zase podstatne, podstatne viacej, a potom z toho vznikne tých 18 tisíc. Pán predseda, najčastejšie sa na Slovensku poberá plat v rozsahu od 8 do 12,5 tisíc korún. Pokiaľ ide o rásť životnej úrovne, toto je o tých reformách. Pokiaľ ide o rasť životnej úrovne a reálnu mzdu. Bola tu raz taká hádka, taký spor

Branislav ZÁVODSKÝ, moderátor
--------------------
Už len jednou vetou, aby mal pán premiér čas reagovať.

Robert FICO, predseda Smeru - Sociálnej demokracie
--------------------
Áno, taký spor, že či vlastne reálne mzdy idú alebo nejdú. Vám to v priemere vychádza, že reálne mzdy na Slovensku stúpajú. Faktom zostáva to, 75 % ľuďom na Slovensku išli reálne mzdy dole za posledných 8 rokov o 7 % a 25 % išli reálne mzdy hore o 26 %. Takže toto sú veci a na toto chceme v tých reformách reagovať. Chceme, aby sa reformy opravili tak, že budú sociálne únosné a že tieto obrovské rozdiely, ktoré som teraz povedal a ktoré sa neustále prehlbujú, vrátanie chudoby, regionálnych rozdielov, sa začnú k sebe približovať. Nech sa páči.

Branislav ZÁVODSKÝ, moderátor
--------------------
Nech sa páči, pán premiér.

Mikuláš DZURINDA, predseda SDKÚ-DS a aj premiér Slovenskej republiky
--------------------
Neuraz sa, ale keď som počúval tie čísla, zásadne ich odmietam. Obávam sa, že ti ich počítali presne tí istý, vďaka ktorým si prehral so mnou stávku.

Robert FICO, predseda Smeru - Sociálnej demokracie
--------------------
Toto je zo štatistického, zo štatistickej ročenky Slovenskej republiky.

Mikuláš DZURINDA, predseda SDKÚ-DS a aj premiér Slovenskej republiky
--------------------
Prehral si v tomto štúdiu so mnou stávku a počítajú ti to presne tí istý ľudia, ktorý nevedia vypočítať ani reálne mzdy. Odmietam to, ale, pán predseda, vyhol si sa otázke. Vyhol si sa otázke. Ja ju poviem z môjho videnia. Po prvé, ešte k tým poisťovňam, čierna diera, to tu už bolo, pán predseda, aj vďaka tomu tvoj Paška mohol 114 miliónov len tak mírnix

Robert FICO, predseda Smeru - Sociálnej demokracie
--------------------
Ale to nie je

Mikuláš DZURINDA, predseda SDKÚ-DS a aj premiér Slovenskej republiky
--------------------
Ale áno, čiernu dieru, mnohým to vyhovuje, že to bola čierna diera, nikto do toho nevidel a ty, ktorý tomu

Robert FICO, predseda Smeru - Sociálnej demokracie
--------------------
Druhotná platobná neschopnosť, ty dobre vieš, predseda, čo je druhotná platobná neschopnosť.

Mikuláš DZURINDA, predseda SDKÚ-DS a aj premiér Slovenskej republiky
--------------------
Tí, ktorý v tom vedeli

Robert FICO, predseda Smeru - Sociálnej demokracie
--------------------
A je nekorektné, ak takýto príklad sa vyťahuje. Ja chcem jednoducho povedať. Ak by niečo urobil, čo je v rozpore so zákonom, máš tam ministra vnútra Slovenskej republiky. Minister vnútra môže bez problémov začať kedykoľvek trestné stíhanie.

Mikuláš DZURINDA, predseda SDKÚ-DS a aj premiér Slovenskej republiky
--------------------
No veď.

Branislav ZÁVODSKÝ, moderátor
--------------------
Skúste tuto tému ukončiť.

Robert FICO, predseda Smeru - Sociálnej demokracie
--------------------
Prečo sa neobjavuje meno Pavla Pašku v správe SIS? Jak je to možné?

Mikuláš DZURINDA, predseda SDKÚ-DS a aj premiér Slovenskej republiky
--------------------
Ale prečo si tak znervóznel?

Robert FICO, predseda Smeru - Sociálnej demokracie
--------------------
Ja som neznervóznel, ja reagujem, že nie je to korektné, to bola druhotná platobná neschopnosť.

Mikuláš DZURINDA, predseda SDKÚ-DS a aj premiér Slovenskej republiky
--------------------
Ale je to korektné. Je korektné, že boli to čierne diery, ktoré vedeli využívať a zneužívať tí, ktorí v tom vedeli dobre chodiť. To, po čom voláš, však to sme si tu vyskúšali, a ako to vyzeralo?

Branislav ZÁVODSKÝ, moderátor
--------------------
To sú, pán premiér, staré veci.

Mikuláš DZURINDA, predseda SDKÚ-DS a aj premiér Slovenskej republiky
--------------------
Faktúry neboli hradené

Branislav ZÁVODSKÝ, moderátor
--------------------
Jedna reakcia k tým reformám, aby sme naozaj mohli

Mikuláš DZURINDA, predseda SDKÚ-DS a aj premiér Slovenskej republiky
--------------------
Áno, už len k zdravotnej službe a potom k reformám. Na tomto príklade tiež vidno, ako pán Fico, prepáč, zavádza. My sme mali 111 výjazdových skupín. Dneska máme 259, lebo chceme, aby do 10 minút prišli záchranky v 55 prípadoch, do 15 minúť v 90 prípadoch, jednoducho chceme viacej kvality pre toho občana. A teraz k tomu, čo pán Fico povedal. Naozaj nemal by si sa báť čestne priznať, že voláš po rušení reforiem vo viacerých sektoroch. To treba pokojne povedať, naša diskusia je pokojná, a ja vítam, že si povedal, že treba zrušiť poplatky, že treba zrušiť súčasný systém zdravotných poisťovní, no ale treba jedným dychom dodať, že vlastne sa zrúti tato reforma. Keď zavedieme viacero sadzieb DPH, keď zrušíme rovnú daň, no tak treba jasne občanom povedať, že je po rovnej dani, že sa zruší daňová reforma. To, čo máme spoločné, pán predseda Fico, je, že chceme, aby sa ľudia mali lepšie. Hádam, ja nechcem niečo iné. Len je otázka, či sa k tomu dopracujeme heslami a tým, že sa budeme silou mocou driapať po moci, alebo či reformy boli nevyhnutné a či máme odvahu takéto reformy štartovať. Takéto reformy presadzovať.

Robert FICO, predseda Smeru - Sociálnej demokracie
--------------------
Je rozdiel medzi odvahou, pán predseda vlády, a hazardom. Vy ste išli do reforiem, ktoré boli absolútne nepripravené a 8 rokov, toto nie je obdobie, že vy ste urobili reformy pred 2 mesiacmi. Osem rokov si predsedom vlády

Mikuláš DZURINDA, predseda SDKÚ-DS a aj premiér Slovenskej republiky
--------------------
To je tvoj pohľad.

Robert FICO, predseda Smeru - Sociálnej demokracie
--------------------
Osem rokov si predsedom vlády Slovenskej republiky a po 8 rokov vlády, pravicovej vlády, tu dnes máme krajinu, ktorá má najväčšiu chudobu v EU

Mikuláš DZURINDA, predseda SDKÚ-DS a aj premiér Slovenskej republiky
--------------------
Preto sa rozvážate na najkrajších autách.

Robert FICO, predseda Smeru - Sociálnej demokracie
--------------------
Máme krajinu, ktorú, chcem povedať, máme krajinu, kde je najvyššia miera nezamestnanosti z hľadiska krajín EU, no čo ešte mi chce ukázať, aby som teda videl

Mikuláš DZURINDA, predseda SDKÚ-DS a aj premiér Slovenskej republiky
--------------------
Dopovedz, dokonči to.

Robert FICO, predseda Smeru - Sociálnej demokracie
--------------------
Máme krajinu, kde sú najnižšie mzdy, máme krajinu, kde sú pomerne vysoké ceny. Pán predseda, toto sú konkrétne výsledky tvojho vládnutia. A nemôžeš ich zakryť nejakými nezmyslami.

Mikuláš DZURINDA, predseda SDKÚ-DS a aj premiér Slovenskej republiky
--------------------
Pán predseda, ty nie si hovorca chudoby. Veľa vecí som si prečítal, ako sa ti darí za mojich vlád. Otvorím časopis a vidím, že pán Glváč, tieňový minister spravodlivosti, číslo 8 na tvojej kandidátke, sa vyváža na športovom Jaguári. Robert, vy nie ste nijaký chudáci, nijaký chudáci.

Branislav ZÁVODSKÝ, moderátor
--------------------
Dobre, páni, toto môžete dohovoriť aj potom. Ja už len jednu otázku, ktorá súvisí s budúcou možnou spoluprácou ale ne spoluprácou vašich strán, ale aj možno vládou, budúcou vládou Smeru, vy ste povedali, že rátate aj s variantom menšinovej vlády s tichou podporou, poslanec Číž, poslanec Smeru, išiel ešte ďalej, hovoril o možnej podpore aj KSS a SNS. Môžete teda potvrdiť, že by menšinovú vládu Smeru mohlo ticho podporovať KSS a SNS? Jednoducho, jednou vetou, prosím vás.

Robert FICO, predseda Smeru - Sociálnej demokracie
--------------------
Túto otázku nám kladiete stále, ja na to odpoviem veľmi jednoducho. Pokiaľ ide o povolebnú spoluprácu, o nej rozhodnú naozaj voliči. My dnes nebudeme komentovať

Branislav ZÁVODSKÝ, moderátor
--------------------
Prijal by ste tichú podporu SNS a KSS?

Robert FICO, predseda Smeru - Sociálnej demokracie
--------------------
Nikdy nebudeme komentovať žiadny povolebný vývoj, myslíme si jednoducho, že volič rozhodne a má pred sebou veľmi jednoduchú voľbu a otázku. Ak je spokojný s vládnutím, bude voliť politické strany, ktoré tu 8 rokov vládli. Ak nie je spokojný s vládnutím, bude hľadať nejakú inú alternatívu. My mu ponúkame alternatívu, ktorá je orientovaná na klasický sociálny model, ktorý v Európe funguje. Táto otázka pred občanmi 17. júna bude postavená a občan sa musí rozhodnúť.

Branislav ZÁVODSKÝ, moderátor
--------------------
Pán premiér, aby som bol spravodlivý, na vás teda tiež posledná otázka v tomto duchu. Pre TV Markíza ste pripustili, že pokiaľ by sa črtala alternatíva Smeru s podporou SNS a KSS, tak by možno vašou povinnosťou bolo podniknúť nejaké kroky, to znamená, že by ste v tom prípade možno prijali účasť vo vláde so Smerom?

Robert FICO, predseda Smeru - Sociálnej demokracie
--------------------
Pán redaktor, kto kedy hovoril o takéto koalícii? Prečo si vymýšľate?

Branislav ZÁVODSKÝ, moderátor
--------------------
Pan Číž. Hovoril o tom, že by možno ticho mohla podporovať Smer SNS a HZDS, SNS a KSS.

Robert FICO, predseda Smeru - Sociálnej demokracie
--------------------
My sme si zisťovali, čo sa vlastne udialo, alebo noviny vytrhnú z kontextu čosi, čo hovorí o celkovej politickej situácii. Smer - Sociálna demokracia nedal a žiadny z predstaviteľov nebude dávať do 17. júna až do večerných hodín, pokiaľ nebudú známe volebné výsledky

Branislav ZÁVODSKÝ, moderátor
--------------------
Čiže odpoveď pána premiéra.

Mikuláš DZURINDA, predseda SDKÚ-DS a aj premiér Slovenskej republiky
--------------------
V denníku, ktorý nie je bulvárny

Robert FICO, predseda Smeru - Sociálnej demokracie
--------------------
Ako keby si nemal, pán predseda, skúsenosti s médiami.

Mikuláš DZURINDA, predseda SDKÚ-DS a aj premiér Slovenskej republiky
--------------------
Ale mám, mám, veď to ani, ale medzi nami, ani

Robert FICO, predseda Smeru - Sociálnej demokracie
--------------------
Ja som posunul stôl, mohlo som ti ublížiť na nohu, nebol to pokus o atentát.

Branislav ZÁVODSKÝ, moderátor
--------------------
Takže pánovia, ukončíme to.

Mikuláš DZURINDA, predseda SDKÚ-DS a aj premiér Slovenskej republiky
--------------------
Oceňujem. Netvrdím, že to tak musí byť, ale ja som naozaj povedal ako moju politologickú úvahu, že naozaj našou povinnosťou je zabezpečiť kontinuitu. Pán predseda Fico v tomto slova zmysle teraz to povedal korektne. Naozaj ja si myslím, že nie ja, nie SDKÚ-DS, ale dokončenie reforiem, ich doladenie, dokončenie všetky, aby

Branislav ZÁVODSKÝ, moderátor
--------------------
Dobre, ale tá moja otázka bola priama, či by naozaj ste museli robiť taký krok, že by ste začali rokovať, povedzme, zo Smerom o spoločnom, o vytvorení spoločnej vlády

Mikuláš DZURINDA, predseda SDKÚ-DS a aj premiér Slovenskej republiky
--------------------
Nie, tak som to myslel, lebo raz ma podozrievate, že chcem ísť s HZDS, raz zo Smerom, ale v politickom slova zmysle, ale úplne iné som povedal, ale ja som to povedal v tom štúdiu. Najlepšie zo všetkého podľa môjho názoru je, keby mohla garanciu za ďalší vývoj Slovenska niesť zostava, ktorá mala odvahu siahnuť k reformám, ktorá Slovensko dotiahla do bezpečného sveta, relatívne bezpečného, do EU, a uchádzam sa naďalej o to, čo hovorím už nie mesiace, ale roky, že najlepšou alternatívou je tesná spolupráca SDKÚ-DS, KDH, SNK.

Branislav ZÁVODSKÝ, moderátor
--------------------
Veľmi pekne vám páni ďakujem, pánu predsedovi Smeru, Róbertovi Ficovi

Robert FICO, predseda Smeru - Sociálnej demokracie
--------------------
Najlepším modelom pre Slovensko bude, ak pôjdeme cestou štandardného európskeho sociálneho modelu, ktorý

Branislav ZÁVODSKÝ, moderátor
--------------------
A premiérovi a predsedovi SDKÚ-DS Mikulášovi Dzurindovi, páni, veľmi pekne vám ďakujem, trošku sme to natiahli už, ďakujem, že ste prišli. Možno opäť v dueli O päť minút dvanásť.

Mikuláš DZURINDA, predseda SDKÚ-DS a aj premiér Slovenskej republiky
--------------------
Dovidenia.

Robert FICO, predseda Smeru - Sociálnej demokracie
--------------------
Dovidenia.

Branislav ZÁVODSKÝ, moderátor
--------------------
No a my už o chvíľu pokračujeme s podpredsedami KDH a LS HZDS, ostaňte s nami aj ďalej.

Ukážka:
--------------------
Prezident Ivan Gašparovič súhlasil s návrhom premiéra na odvolaní ministra kultúry Františka Tótha. Dôvodom bolo, že minister kultúry rozposlal učiteľom ďakovné listy, čo stalo daňových poplatníkov 700 tisíc korún. S krokom premiéra súhlasili aj koaličný partneri, teda SMK, skupina poslancov okolo Ľubomíra Lintnera. Na koaličnej rade sa dohodli, že staronovým ministrom kultúry by mal byť poslanec z Lintnerovej skupiny, Rudolf Chmel. Prezident Ivan Gašparovič má však pochybnosti. V piatok tiež uplynul prezidentovi, poslancom, členom vlády a ďalším stovkám verejných činiteľov termín na odovzdanie majetkových priznaní. Príslušný parlamentný výbor ich do piatku predpoludnia dostal viac ako 300. Ďalších zhruba 300 priznaní ešte môže prísť poštou. Už dnes však analytici hovoria, že majetkove priznania sú len zdrapom papiera. Či dotazníky k majetkovým priznaniam politici zmenia, ukáže až ďalšie volebné obdobie.

Branislav ZÁVODSKÝ, moderátor
--------------------
Ak už som avizoval, podpredseda Kresťansko-demokratického hnutia, Vladimír Palko, dobrý deň.

Vladimír PALKO, podpredseda Kresťansko-demokratického hnutia
--------------------
Dobrý deň prajem.

Branislav ZÁVODSKÝ, moderátor
--------------------
A podpredseda Ľudovej strany HZDS, Viliam Veteška, dobrý deň.

Viliam VETEŠKA, podpredseda Ľudovej strany HZDS
--------------------
Dobrý deň prajem.

Branislav ZÁVODSKÝ, moderátor
--------------------
Sú hosťami druhej časti dnešnej relácie O päť minút dvanásť. Páni, poďme najprv k tej téme, ktorá bola dosť horúca aj v prvej časti tejto relácie, a to je zdravotníctvo, ktoré je teraz v takej kritickej situácii najmä kvôli tomu, že zdravotníci hovoria o ostrom štrajku, minister zdravotníctva zároveň je z vlády Mikuláša Dzurindu asi najkritizovanejším ministrom. Pán Palko, ako vnímate reformu zdravotníctva vy, odvolanie tohto ministra ste, napriek tomu, že ste v opozícii, nepodporili, naopak podporovali ste aj v minulosti jeho reformné zákony, ja by som sa mohol spýtať prečo. Znamená to pre vás, že reforma zdravotníctva ministra Rudolfa Zajaca je pre Kresťansko-demokratické hnutie dobrá?

Vladimír PALKO, podpredseda Kresťansko-demokratického hnutia
--------------------
Ja by som náš postoj charakterizoval ako triezvy postoj. Ta reforma bola opodstatnená, ten ciel zlepšiť situáciu v zdravotníctve bol opodstatnený. Faktom je, a to asi netají nikto, je, že pri postupnosti tých jednotlivých krokov došlo aj k chybám a zase nie všetko, všetky kroky, ktoré minister Zajac robil, sme podporovali. Napríklad KDH nepodporilo zákon o rozsahu zdravotnej starostlivosti. Čiže ta reforma má svoje pozitíva a má svoje aj negatíva. Medzi pozitíva by som vymenoval oddlženie mnohých zdravotníckych zariadení, určite pozitívom je aj zlepšenie takzvaného liekového reťazca, to znamená keď lekárnici dostávali svoje platby včas a nie s aj polročným oneskorením, ako to bolo niekedy pre pár rokmi. No, čo sa týka negatív, tak odborníci hovoria, že problém sú stále ešte ekonomické vzťahy, že ešte nie sú reálne nastavené ceny vstupov a výstupov z toho procesu poskytovania zdravotnej starostlivosti. Čo znamená potom podľa odborníkov, že čo je vysvetlením podľa nich, že znova sa niektoré zdravotnícke zariadenia zadlžujú, takže toto sú problémy, ktoré bude treba riešiť, zreálniť tie ceny vstupov a výstupov.

Branislav ZÁVODSKÝ, moderátor
--------------------
To znamená aj tak ako napríklad navrhuje predseda Smeru SD, navyšovať nejakým vážnym spôsobom vládny rozpočet na zdravotnícku kapitolu?

Vladimír PALKO, podpredseda Kresťansko-demokratického hnutia
--------------------
Ukazuje sa, že treba sa rozhodnúť. Zatiaľ zdá sa, že nemá zdravotníctvo dostatok zdrojov, takže je to vec rozhodnutia, buďto zvýšiť

Branislav ZÁVODSKÝ, moderátor
--------------------
Čili by ste boli za, navýšiť ďalšie peniaze?

Vladimír PALKO, podpredseda Kresťansko-demokratického hnutia
--------------------
Ďalšie zdroje pre zdravotníctvo, dať treba viacej peňazí, alebo nejakým spôsobom obmedziť rozsah poskytovanej zdravotnej starostlivosti. A toto bude vlastne výsledkom rokovaní pri zostavovaní novej vlády. Ale ešte by som chcel oceniť jednu vec, ktorá tiež bola mnoho, 10-ročnou chorobou v zdravotníctve, to bola korupcia v zdravotníctve. Nehovorím, že ten problém je vyriešený, on ešte pretrváva, ale ja by som poznamenal, že ako minister vnútra som sa pričinil za to, že mnohý korupčníci v zdravotníctve boli odhalený a boli potrestaný, čo malo veľmi dobrý ohlas spoločnosti, a je to také varovanie pre tých, ktorí by chceli ryžovať zo svojho postavenia lekára.

Branislav ZÁVODSKÝ, moderátor
--------------------
Pán Veteška, povedzte, ako sa na problémy zdravotníctva dívate vy a Ľudova strana. Myslíte si podobne, ako to deklaruje strana Smer, i keď dnes Robert Fico nepovedal priamo, že by zrušil celú reformu, hovoril o čiastkových postupných krokoch, ale myslíte si, že ju bude treba rušiť po voľbách?

Viliam VETEŠKA, podpredseda Ľudovej strany HZDS
--------------------
My sme boli v minulosti niekoľkokrát obviňovaný, že napomáhame hrozným hlasovaním tejto reforme, ale treba aj pri tejto príležitosti jasne povedať, že

Branislav ZÁVODSKÝ, moderátor
--------------------
Niektorí iste podporili, to je pravda.

Viliam VETEŠKA, podpredseda Ľudovej strany HZDS
--------------------
My sme navrhovali niektoré pozmeňovacie návrhy pri rokovaní Parlamentu, pokiaľ minister prekladal návrhy, pretože sme vedeli, že celá reforma ako taká nezodpovedá tomu, čo vlastne by mala sledovať. Tak ako to tade popísal pán Palko. Ale na druhej strane sme navrhovali tie pozmeňovací návrhy práve preto, aby sme snažili sa dostať do toho trochu takej reality. Nakoniec podívajte sa, ľudia vedia, že reforma zdravotníctva v prvom rade išla o zmenu vlastníckych vzťahov zdravotníckych zariadení a ovládnutie finančných tokov.

Branislav ZÁVODSKÝ, moderátor
--------------------
Iba o to išlo v reforme podľa vás?

Viliam VETEŠKA, podpredseda Ľudovej strany HZDS
--------------------
V prvom rade išlo o to, jednoznačne. V druhom rade, a bolo by na čase, aby sa to obrátilo naopak, aby išlo v prvom rade o pacienta, o zlepšenie služieb a o to, aby lekári mohli vykonávať svoju prax podľa tých svojích najlepších schopností. Naši lekári, na jednej strane vidíme, že nie sú docenení, na druhej strane nemajú dobrý pracovný, by som povedal, dobré pracovné podmienky. Ale rovnako by som chcel povedať, že táto reforma by mala byť ešte ďalej zlepšovaná. Čiže reforma musela byť a musí byť zlepšovaná, na tom sa budeme aj v budúcnosti my podieľať.

Branislav ZÁVODSKÝ, moderátor
--------------------
Možno krátke stanoviska vaše k tej štrajkovej pohotovosti, k ostrému štrajku, ktorí je na spadnutí. Pán Palko, vy ešte ako minister, možno aj to je taká mierna paralela, i keď samozrejme ťažko porovnávať takéto veci, ale tiež ste pred časom mali problém s policajnými odbormi, ktorí protestovali za zvýšenie platu, takisto ste museli rozmýšľať, ako celú situáciu ustať. Ako sa z vášho pohľadu a z vašimi skúsenosťami dívate dnes na situáciu, v ktorej je predseda vlády spolu s ministrom Zajacom, keď im lekári hrozia ostrým štrajkom? Ako to vidíte vy?

Vladimír PALKO, podpredseda Kresťansko-demokratického hnutia
--------------------
Ja to vidím tak, že najprv som si samozrejme preštudoval niektoré údaje o tom, že aké sú platy, akú sú príjmy pracovníkov v zdravotníctve. Ono zdá sa, že v porovnaní k tým priemerným prímom spoločnosti nie sú nižšie ako je ten pomer medzi platmi lekárov a priemerným príjmom spoločnosti v iných krajinách, treba na západ od nás. Čiže v tomto zmysle chápem potrebu zvyšovania platov ľudí, ktorí pracujú v zdravotníctve, ako súčasť celkovej potreby zvyšovanie platov všetkých.

Branislav ZÁVODSKÝ, moderátor
--------------------
Čiže nie je to pre vás dôvod na ostrý štrajk zdravotníkov?

Vladimír PALKO, podpredseda Kresťansko-demokratického hnutia
--------------------
Mne to vychádza tak, že nie je to dôvodom na štrajk.

Branislav ZÁVODSKÝ, moderátor
--------------------
Pán Veteška, vy podporujete zdravotnícke odbory?

Viliam VETEŠKA, podpredseda Ľudovej strany HZDS
--------------------
V prvom rade by som chcel povedať, že tí lekári majú nárok na ten štrajk, ale na druhej strane chcem povedať, že v prvom rade musí mať pacient, musíme mať na zreteli pacienta. Od toho sa to všetko odvíja. Chcem vyjadriť úctu lekárom, ktorý v ťažkých podmienkach vyštudujú, pretože štúdium medicíny nie je ľahká záležitosť, a na druhej strane štát do toho vkladá obrovské peniaze a nie je dobré, že obrovské množstvo zdravotných sestier a lekárov nám uteká do zahraničia. Čiže je dôvodom, aby sme sa nedištancovali od tohto, štrajk je varovaním, ale ešte raz opakujem, majú na to lekári nárok, ale v prvom rade pacient, nebol by som rád, aby na toto doplatil pacient.

Branislav ZÁVODSKÝ, moderátor
--------------------
Keby sme sa mali pozrieť na ďalšiu nemenej dôležitú a zaujímavú tému. Do piatku mali všetci verejný funkcionári, ktorí sú teda oprávnený odovzdať výboru pre nezlučiteľnosť funkcií svoje majetkove priznania. Ich obsah ale kritizovali mimovládne organizácie. Obsah tých formulárov, na ktorých sa podávajú majetkove priznania a označovali ich za zdrap papiera a celú tú situáciu za frašku, keďže do formulára sa píše majetok a podľa nich nie je možné zistiť nárast majetku verejného funkcionára počas tej doby, pokiaľ verejným funkcionárom je. Pán Veteška, aj predseda výboru spomínaného, pre nezlučiteľnosť funkcií, Igor Federič zo Smeru, navrhoval zmeny v tom formulári, aby to bolo trošku jasnejšie, aby ta vymožiteľnosť kontroly bola väčšia. Vy tam máte troch poslancov LS HZDS, ani jeden z nich nepodporil takéto zmeny. Povedzte prečo? Vyhovuje vám tento stav, máte čo skrývať v majetkoch nebodaj?

Viliam VETEŠKA, podpredseda Ľudovej strany HZDS
--------------------
V prvom rade keď mi dávate otázku cezo mňa, tak ja chcem povedať, že ja som sa prihlásil so všetkými majetkami, aj kedy bolo treba, včas a nemám žiadne námietky voči preukazovaniu majetku, pokiaľ ide o to, aby nedošlo k jeho zneužívaniu. A to je otázka, buď sa vypracuje nejaký zdokonalený systém preukazovania majetku všetkých verejných funkcionárom a ja som niekedy vo vašej relácii tu povedal, a v takom prípade aj tých, čo o tom hovoria, pretože často krát veľa ľudí veľa hovorí a sami sú pod nejakým

Branislav ZÁVODSKÝ, moderátor
--------------------
Tak skúsme brať ten reálny stav taký, aký je.

Viliam VETEŠKA, podpredseda Ľudovej strany HZDS
--------------------
A na druhej strane my nemáme námietky proti preukazovaniu majetku, ale sme za to, aby zásadne bola zabezpečená ochrana a bezpečnosť každého jedného takého človeka, ktorý preukazuje tento majetok. Ja sám vidím na tom majetkovom priznaní, ktoré som pochopiteľne včas podal, v tom zmysle, že je nečitateľný. Ale na druhé strane vymysleli to ľudia, ktorý sa na tom mohli podieľať všetci, ktorí v tom výbore môžu sa podieľať, nakoniec aj vláda a podobne. Čiže ja si myslím, že budúca vláda má šancu toto spresniť.

Branislav ZÁVODSKÝ, moderátor
--------------------
Prečo už teraz, povedzme tí vaši traja poslanci sa nepokúšali spolu s pánom Federičom, alebo poslancami KDH

Viliam VETEŠKA, podpredseda Ľudovej strany HZDS
--------------------
Ja to nevnímam, že je to útok na našu stranu, ja to tak nevnímam, ja si myslím, že pokiaľ sa nevymyslí systém, by som povedal, reálneho preukázania majetkov všetkých ľudí, dokonca aj napríklad vy novinári, ktorý rozprávate často u druhých, majetku druhých, by ste mali preukazovať, pretože mnohí novinári

Branislav ZÁVODSKÝ, moderátor
--------------------
Áno, to je ďalšia téma, ja som chcel ostať pri tejto. Spýtam sa pána Palka. Pán Palko, povedzte vy

Viliam VETEŠKA, podpredseda Ľudovej strany HZDS
--------------------
Povie vám to určite pán exminister.

Branislav ZÁVODSKÝ, moderátor
--------------------
Práve preto sa ho na to chcem opýtať, pretože poslanci KDH podporili tú zmenu vo formuláre tak ako sme o tom pred chvíľočkou vraveli, aby kontrola bola prísnejšia, práve na rozdiel od LS HZDS. To znamená, pán Palko, že môžete sľúbiť, že po voľbách, ak to bude vo vašich silách, tak budete tieto majetkové priznania nejako sprísňovať, meniť, aby boli transparentnejšie, vymožiteľnejšie?

Vladimír PALKO, podpredseda Kresťansko-demokratického hnutia
--------------------
No aby sme to ozrejmili všetkým občanom, o čo tu ide, ten princíp majetkových priznaní politikov je veľmi dobrý, ale Parlament ho takým spôsobom interpretoval, že vlastne nie je možné z neho vidieť, že či nejakým divným spôsobom nenarástol majetok toho politika a to len preto, lebo ten výklad Parlamentu bol taký, že si politici nemusia uvádzať výšku povedzme množstva peňazí, finančných prostriedkov, ktorí majú na svojich kontách. Tam len uvádzajú, že majú viac peňazí, ako je, neviem aká suma.

Branislav ZÁVODSKÝ, moderátor
--------------------
35-násobok minimálnej mzdy.

Vladimír PALKO, podpredseda Kresťansko-demokratického hnutia
--------------------
35-násobok minimálnej mzdy, no, takže človek nevie, že či má na konte osem miliónov alebo 500 tisíc korún. Ale rád by som dokončil, že toto je chýba a myslíme si, že keď už teda má byť ta povinnosť priznávať ten majetok, no tak potom naozaj bez nejakého zahmlievania alebo takto je to trošku fraškovité. Mimochodom robí sa to už dva roky. Ja som sa rozhodol ako verejný činiteľ nad rámec tohto výkladu Parlamentu, jak si uvádzam presné číslo finančných prostriedkov, ktoré vlastním ja lebo moja manželka, nakoniec vlastníme to spolu. Čiže ja konám nad rámec toho výkladu, ktorý Parlament urobil. Ale v každom prípade je to, je to dobre, že to existuje aspoň aj v takej forme, ak to je doteraz, ale chápem to iba ako doplnok, aj KDH to chápe iba ako doplnok nejakého celkového princípu povinnosti preukazovať pôvod majetku. Čiže my hovoríme, že je potrebné, aby tuná platil zákon o preukazovaniu pôvodu majetku nielen pre politikov, pre všetkých občanov, v tých prípadoch, kde je vidno, že nejaký občan má evidentne viac majetku, evidentne viac, radovo viac, než mohol k nemu prísť poctivou cestou. Vieme, že ten zákon bol prijatý, vieme, že Ústavný súd vyslovil pochybnosť o jeho ústavnosti. Toto by teda asi bolo potrebné vyriešiť v budúcnosti tým, že keď sa takýto zákon prijme, tak to bude ústavný zákon, ústavný zákon o preukazovaní pôvodu majetku, aby neboli žiadne pochybnosti, či teda je to v rozpore s ústavou alebo nie je. Keď to je ústavný zákon, tak je to vlastne súčasť. Toto je naša politika.

Viliam VETEŠKA, podpredseda Ľudovej strany HZDS
--------------------
Samotný ten zákon ale je nedobrý. Ten zákon o preukazovaniu majetku, veď to by sa rozladili pomaly všetci občania. Napríklad už len v prvom paragrafe sa hovorí, každý, kto nepreukáže pôvod svojho majetku, mu môže byť odobratý. To je nový pojem v práve, odobratí majetku, to sme doposiaľ v práve nepoznali, tak

Branislav ZÁVODSKÝ, moderátor
--------------------
S tým nesúhlasíte, pokiaľ čo

Viliam VETEŠKA, podpredseda Ľudovej strany HZDS
--------------------
Nie, keď to navrhne prokurátor, keď sa to zistí, keď sa to vyšetrí, keď sa urobí proces taký, ktorí popísal pán poslanec Palko v tom zmysle, že naozaj, ak je niečo neúmerné reálnemu životu človeka a jeho majetok, prosím, na to musí byť procedúry, ale musia byť tie procedúry ústavného charakteru, čiže nesmi mať o tom pochybnosti ani Ústavný súd.

Vladimír PALKO, podpredseda Kresťansko-demokratického hnutia
--------------------
Toto je dôležitejšia vec, ako iba tie majetkove priznania politikov a funkcionárov.

Branislav ZÁVODSKÝ, moderátor
--------------------
Tak to až nie úplne, ale možno by ste zhodli minimálne na tom, že treba to kontrolovať. Zaujímavé by bolo, musíme sa posunúť trošku ďalej, aj to, či sa zhodnete alebo nie, na tom, do aké miery je možná či nemožná spolupráca vašich dvoch strán v budúcom období, či už volebnom ktorý nasleduje, alebo niekedy v budúcnosti, ale najprv by som začal tým, ako by ste v tejto chvíli, pán Palko, vy charakterizovali vzťahy medzi Kresťansko-demokratickým hnutím a Ľudovou stranou HZDS?

Vladimír PALKO, podpredseda Kresťansko-demokratického hnutia
--------------------
Tak to je naša obľúbená téma s pánom podpredsedom Veteškom. Tak pozrite sa, tie vzťahy boli pred 10 rokmi veľmi, veľmi napäté, bol tam obrovský politický zápas a bol plný aj negatívnych emócií. Ono chvála Bohu je to tak, že aj tie negatívne emócie vyšumia postupom času, ľudia nevydržia nejako mať zle vzťahy do nekonečna a zazerať na seba, to je dobre. Čiže dneska ten vzťah už je bez emócií, je očistený od nejakých emotívnych zaťažení, od citov a je to už len vzťah, ktorý je racionálny. Racionálny, to neznamená neberúci ohľad aj na morálku. Pamäť, to sú také okovy, ktoré niekedy visia na našich nohách a sa neviete pohnúť. My máme ten problém, že máme pamäť. Ja si myslím, že spolupráca medzi KDH a HZDS vo vzdialenejšie budúcnosti bude veľmi pravdepodobná, vo vzdialenejšie budúcnosti. A keď sa ma niekto spýta treba, že kedy to bude a či by som to vedel nejako priblížiť, tak tam nerád, ale keď sa na to pýtate, tak nerád to hovorím, ale je tu problém osoby predsedu HZDS. A teraz v čom je ten problém? Zase hovorím, že aj náš vzťah k nemu je vzťahom očisteným od nejakých emocí

Branislav ZÁVODSKÝ, moderátor
--------------------
Čiže je to iba o Vladimírovi Mečiarovi?

Vladimír PALKO, podpredseda Kresťansko-demokratického hnutia
--------------------
Do istej miery áno. Totiž to, predstavme si, že by povedzme KDH išlo do vlády s HZDS, s jeho doterajším predsedom v čele strany. Ja sa pýtam, že akú by sme mali garanciu, ale pýtam sa takto, nezaťažili by sme zbytočne Slovensko povedzme vo vzťahu zahraníčno-politickom? Bol by to veľký problém. Slovensko má momentálne dobrý image, je vnímané ako krajina, ktorá je taká, krajinou rastu, krajinou vývoja, rozvoja, takého drivu, a nikto sa nechce spochybňovať, že keby sa dostalo HZDS s jeho predsedom do vlády ako súčasť vlády, tak zas by sme strašne veľa vysvetľovať. Bolo by to veľmi nepríjemné a my nechceme takto Slovensko zaťažovať. Hovorím, jedná sa o zaťažovaní Slovenska, nie, nie, neberieme to ako záťaž našej strany.

Branislav ZÁVODSKÝ, moderátor
--------------------
Tá istá otázka aj na pána Vetešku. Možno by som to doplnil aj tým, že LS HZDS sa už dlho tak v úvodzovkách tvári, že je vonku z politickej izolácie, že má koaličný potenciál a že vás partneri by mohli chcieť za partnerov v budúcej vláde, ale nikto to verejne nedeklaruje, nikto nehovorí, že áno, že by to tak mohlo byť. Aj pán Palko hovorí, že možno niekedy, v budúcnosti. Čo si o tom myslíte vy, pán Veteška, prežije HZDS ďalšie 4 roky v opozícii?

Viliam VETEŠKA, podpredseda Ľudovej strany HZDS
--------------------
Vy viete, že budeme v opozícii?

Branislav ZÁVODSKÝ, moderátor
--------------------
Pýtam sa to.

Viliam VETEŠKA, podpredseda Ľudovej strany HZDS
--------------------
Tak si to nemyslite, my nebudeme v opozícii. Ja som dlho rozmýšľal, ale prosím, ja prijímam aj takú diskusiu, ktorá bude mať aj racionálny charakter. Pretože nemusíme tu len politizovať. Odpoveď opätovne ako vždy. Predseda HZDS je demokraticky zvolený   v štruktúrach strany a ak si niekto myslí, že bude to podmienka ďalšieho vývoja na Slovensku, tak je omyl. Mám na mysli podmienka výmeny predsedu. Pán predseda HZDS bude vždy, pokiaľ si ho členská základňa bude želať a voliť, to je po prvé. Po druhé, naše rozdiely a rozpory nie sú, keď dovolíte, pán poslanec, v tom zmysle, že máme pamäť, pretože keby sme takto chceli budovať naše vzťahy do budúcna, tak ta naša pamäť by musela viesť k tomu, ako sa KDH stavala ku vzniku Slovenskej republiky, kde HZDS má, by som povedal, nepopírateľné jasné pozitívne stanovisko. My by sme si mysleli, že naše vzťahy by sa mali budovať na tom do budúcna, ako budeme rozvíjať Slovensko z dlhodobého hľadiska. Prichádzame s takým projektom, opäť prichádzame, opäť je to naša strana s projektom na 20-30 rokov, 21. apríla to predstavíme, a to by nás malo spájať. Ďalšia vec, ktorá by nás mala spájať, je otázka nášho postavenie Slovenska v Európe. Ďalšia vec by nás mala spájať, spoločné záujmy na potieraní rozdielov regiónov v rámci Slovenska. Ďalšia vec, ktorá by nás mala spájať, to je otázka sociálneho programu a tak ďalej a tak ďalej. Ja si myslím, že všetky tieto veci, o ktorých som popísal, za tým stoja ľudia aj z vašej aj z našej strany, a z našej strany nikdy za posledné obdobie nebolo počuť nejaké zlé slová na adresu kohokoľvek a teda by nebolo dobré, aby nikto aj zo strany KDH nehľadal slova zlé proti našej strane. To je toľko k tomu, aby ľudia porozumeli, že vieme mať racionálne, ale ja by som povedal dobré ľudské stanovisko.

Vladimír PALKO, podpredseda Kresťansko-demokratického hnutia
--------------------
Áno, pozrite sa, voliči KDH a voliči HZDS sú ľudia, ktorí, aj keď boli v spore, tak často krát vyznávajú rovnaké hodnoty, rovnaké princípy. Faktom je, že vzťahy medzi KDH a HZDS sa stále zlepšujú, ale nemôžeme obísť jednu vec. Zase, my vidíme v politike vášho predsedu, že on sa snaží a to začal niekedy okolo roku 2000. On sa snaží napraviť tie svoje veľké chyby, ktorých sa dopúšťal v 90. rokoch, respektíve nie napraviť chyby, ale zlepšiť svoj image, ktorý si veľmi zhoršil v zahraničí. Snaží sa to napravovať tým, že momentálne nadmieru je ústretový voči všetkým nejakým vážnym iniciatívam, ktoré prichádzajú z mocenských centier mimo Slovenska. Buďto z Washingtonu alebo Bruseli. A robí to bez ohľadu na to, aké sú záujmy Slovenska. Poviem dva veľmi dôležité prípady. No tak keď sme boli vyzvaný, aby sme podporili Spojené štáty americké pri invázii do Iraku, tam KDH sa postavilo proti, pretože to nebolo v záujme Slovenskej republiky, aby sa tam išlo, dôsledky vidíme. U HZDS, ktoré si tak stavalo, tak zakladalo v minulosti na tom, že ono reprezentuje národo-štátny záujem Slovenska, u HZDS tento odpor nebolo vidno. Bol tam vidno konformizmus.

Branislav ZÁVODSKÝ, moderátor
--------------------
Budeme končiť, prosím stručne.

Vladimír PALKO, podpredseda Kresťansko-demokratického hnutia
--------------------
Druhý dôležitý bod, európska ústavná zmluva, to zase prišlo z EU. Zase, nebolo to v záujme Slovenska, nie je to v záujme žiadneho členského štátu, pretože to vlastne ničí štátnosti členských štátov, odmietli to nakoniec občania v referende na západe, KDH sa postavilo proti tomu, lebo nechceme, aby ta slovenská štátnosť zanikla. Naopak HZDS to všetko akceptovalo a to len preto, lebo váš predseda si chce vylepšovať image v zahraničí.

Viliam VETEŠKA, podpredseda Ľudovej strany HZDS
--------------------
Viete čo, ale nie je to tak, len, keď dovolíte, jak zo všetkou slušnosťou to odmietam, pretože mám fakty, nemám čas, fakty mám, ale nemám čas. Pokiaľ sa týka na to, tak nemôžeme byť aj členovia NATO, aj robiť proti NATO. To znamená ja súhlasím s tým Irakom v tom zmysle, že mala o tom rozhodnúť Bezpečnostná rada OSN, ale na druhej strane sme podporili vstup do NATO, tak musíme konať spoločne.

Branislav ZÁVODSKÝ, moderátor
--------------------
Ja vám musím prerušiť, nehnevajte sa na mňa

Vladimír PALKO, podpredseda Kresťansko-demokratického hnutia
--------------------
Teraz ste habkali, pretože invázia do Iraku nemá nič spoločného s NATO. Nebola to akcia NATO. Posledná otázka, je to tiež otázka

Viliam VETEŠKA, podpredseda Ľudovej strany HZDS
--------------------
Nehabkal som a nikdy nehabkám a vôbec nemám obavy, že by som mohol habkať, ale chcem povedať, že invázia do Iraku mala byť podporená rezolúciou Bezpečnostnej rady NATO, a v tom prípade

Branislav ZÁVODSKÝ, moderátor
--------------------
Dovoľte mi poslednú otázku, povedzme naozaj už stručne stanoviska, lebo práve sme prešli ten čas, keby relácia mala končiť. Je to bezpečnostná otázka, týka sa SIS, o ktorej sa pred koncom volebného obdobia začalo hovoriť nielen v súvislosti s informáciami pre Maďarskú republiku, kde údajne sa majú uskutočniť bombové útoky v súvislosti s kampaňou tamojších strán, to neviem, či to aj tento víkend náhodou nemalo byť, ale ta otázka by mohla smerovať tam, že či vaši poslanci by chceli, aby sa na pôde Parlamentu ešte do konca volebného obdobia prerokovala správa o činnosti SIS, či teda mal pán riaditeľ Pitner prísť a povedať ako to bolo so SIS v 2005, tak len stručné reakcie, vás poprosím. Pán Palko.

Vladimír PALKO, podpredseda Kresťansko-demokratického hnutia
--------------------
Ja už mám niekoľko rokov pochybnosti o tom, že či by sa mala čítať správa o činnosti SIS v Parlamente. V takom rozsahu, v takej štruktúre, ako ona býva čítaná, čiže vždycky vzniká problém s interpretáciou toho, čo tam bolo povedané. Interpretáciou v médiách, s interpretáciou, ako to vníma verejnosť. A mne sa zdá, že skôr by to tak nemalo byť.

Branislav ZÁVODSKÝ, moderátor
--------------------
Pán Veteška, jednoducho.

Viliam VETEŠKA, podpredseda Ľudovej strany HZDS
--------------------
Stačí, keď si o tom poslanci v súlade so zákonom a rokovacím poriadkom požiadajú, vieme to zabezpečiť. Ale neočakávam, že to bude prerokované. Ja neočakávam, naša iniciatíva to nebude.

Branislav ZÁVODSKÝ, moderátor
--------------------
Ďakujem veľmi pekne pánovi Veteškovi, podpredsedovi LS HZDS, ďakujem pekne. Takisto aj podpredsedovi KDH Vladimírovi Palkovi. Páni, ďakujem.

Vladimír PALKO, podpredseda Kresťansko-demokratického hnutia
--------------------
Ďakujem, dovidenia.

Viliam VETEŠKA, podpredseda Ľudovej strany HZDS
--------------------
Ďakujem.

11.6.2006
11:55 O päť minút dvanásť
Diskusia
11.6.2006    STV1    str. 1   11:55 O päť minút dvanásť
            
Ľuba ORAVOVÁ, moderátor
--------------------
Dobrý deň, vitajte pri v relácii O päť minút dvanásť, poslednej pred parlamentnými voľbami 2006. Do štúdia prišli lídri najväčších strán. Strán, ktorých moc budúcu sobotu na 15 hodín padne do vašich rúk. Vy budete rozhodovať kto z nich bude mať vo vláde dominantné postavenie a kto napokon môže skončiť v opozícii. Dámy a páni premiér a predseda SDKÚ-DS Mikuláš Dzurinda, vitajte.

Mikuláš DZURINDA, premiér a predseda SDKÚ-DS
--------------------
Ďakujem, dobrý deň.

Ľuba ORAVOVÁ, moderátor
--------------------
Ďalej je tu Róbert Fico, líder strany Smer-SD):

Róbert FICO, predseda strany Smer-SD
--------------------
Dobrý deň prajem.

Ľuba ORAVOVÁ, moderátor
--------------------
Vitajte. Pavol Hrušovský, šéf KDH.

Pavol HRUŠOVSKÝ, predseda KDH
--------------------
Dobrý deň.

Ľuba ORAVOVÁ, moderátor
--------------------
A líder ĽS-HZDS, Vladimír Mečiar.

Vladimír MEČIAR, predseda ĽS-HZDS
--------------------
Dobrý deň.

Ľuba ORAVOVÁ, moderátor
--------------------
Páni vitajte, ďakujem že ste prijali pozvanie do štúdia. No a my vážený diváci ideme k prvej téme.

redaktor
--------------------
Politické centrály utajujú skutočné výdavky na kampaň. Taký je záver Aliancie Fair-Play. V predložených predbežných správach podľa nej chýba veľa údajov. Najväčšiu kritiku za to zožalo KDH.

Zuzana WIENK, Aliancia Fair-play
--------------------
Táto správa bola naozaj najhoršia, veľmi základná a podľa nášho názoru nespĺňa zákonné požiadavky.

Pavol ABRHAN, KDH
--------------------
Ministerstvo financií nepožiadalo žiadne doplňujúce informácie k tejto správe.

redaktor
--------------------
Výdavky HZDS sú síce skromnejšie, ale Aliancia Fair-Play kritizuje individuálne výdavky členov hnutia, ktoré sa do správy nezarátavajú. V správach strán pri tom chýbajú presné počty bilboardov. Pritom práve predvolebné plagáty boli témou mediálnych útokov najmä medzi SDKÚ a Smerom.

Martin MAŤKO, hovorca SDKÚ-DS
--------------------
Počet bilboardov a iných nosičov ako aj ich umiestnenie považujeme za strategickú informáciu, preto sa k tomu počas kampane nevyjadruje.

Marek MAĎÁRIE, SMER-SD
--------------------
A k tomu 18. máju mal Smer 350 bilboardov a 2 bigboardy.

redaktor
--------------------
Politici zhodne tvrdia, že v predbežných správach uviedli všetko čo im ukladá zákon. Celkové náklady na kampaň zverejnia až po voľbách. Aliancia Fair-Play je však skeptická. Správnosť údajov budú totiž kontrolovať samotný politici.

Ľuba ORAVOVÁ, moderátor
--------------------
Tak páni poďme k predvolebnej kampani. Tá viac menej vrcholí dalo by sa povedať, máte posledné dni pred sebou. Skúsme to možno na úvod tak z vášho pohľadu zhodnotiť aká je tá kampaň. Máte ako som povedala niekoľko dní ešte pred vami, máte možnosť osloviť ďalších voličov, alebo teda utvrdiť tých svojich. Pán premiér koho a čím ešte chcete osloviť v nasledujúcich dňoch?

Mikuláš DZURINDA, premiér a predseda SDKÚ-DS
--------------------
Chceme osloviť voličov diskusiou o tom ako chceme riešiť tie nové výzvy a hlavné problémy, ktoré dnes na Slovensku sú. Vlastne dennodenne s nimi diskutujeme na námestiach a na uliciach o tom, ako ešte viac prilákať investície, ako vytvárať stále viac a lepšie platených príležitostí, ako vtiahnuť do pracovného procesu dlhodobo nezamestnaných, ako odpovedať na také ťažké výzvy ako sú vysoké ceny energií na svetových trhoch. Každý región má aj svoje špecifické problémy a samozrejme tomu tiež prispôsobujeme našu diskusiu. No a v tej politickej oblasti diskutujeme o tom, že sa vyrysovali podľa nás celkom jasne dve alternatívy po parlamentných voľbách. Jedna, ktorá hovorí že treba ísť ďalej dopredu, je treba reformy dokončiť a vylepšiť tak, aby bolo viac peňazí aj na školstvo, aj na zdravotníctvo, na kultúru, na šport no a tak aby sme zodpovedne ďalej gazdovali s každou korunou a povedzme nezadlžovali budúce generácie. No a potom je tu celkom jasne druhá alternatíva, ktorá hovorí že treba sa vrátiť späť, kdesi na samý začiatok, reformy je treba zrušiť, zbúrať a z ktorej vyplýva, že tam bolo toľko sľubov, že programom je zadlžovanie Slovenska.

Ľuba ORAVOVÁ, moderátor
--------------------
Myslím, že o tejto konkrétnej záležitosti sa môžeme rozprávať aj v tej druhej časti. Možno pod otázka, skúste odpovedať veľmi krátko, aby aj páni dostali priestor. Chystáte aj nejaké možno zaujímavosti, prípadne nejaké útoky na svojich politických partnerov?

Mikuláš DZURINDA, premiér a predseda SDKÚ-DS
--------------------
My sme od 1. mája ukázali, keď sme sa vydali do ulíc, že našou predvolebnou politikou nie sú útoky, nie sú ataky. Neútočíme, nechodíme ani na námestia s jedovatou slinou, nám vyhovuje pokoj a preto hovoríme programovo presne o tých veciach, o ktorých sa spolu zhovárame. Chodievame do veľkých miest, chodievame do dedín. Snažíme sa porozumieť takému regiónu ako sú povedzme Poloniny okolo Uliča, ale aj takému regiónu ktorý sa búrlivo rozvíja ako je dnes povedzme Žilina, Teplička nad Váhom, okolie Trnava a podobne.

Ľuba ORAVOVÁ, moderátor
--------------------
Takže bez útokov. Pán Hrušovský, ako to bude vyzerať, ako bude vyzerať kampaň v tých ostávajúcich dňoch pre KDH?

Pavol HRUŠOVSKÝ, predseda KDH
--------------------
Tak ako doteraz. KDH zvolilo jednu z najnáročnejších volebných kampaní. Chodíme od občana k občanovi, snažíme sa stretnúť čo možno najväčší počet ľudí na Slovensku, predstaviť im náš program za slušný život na Slovensku založený na podpore rodiny. Ja som veľmi rád, že dokážeme s ľuďmi dnes diskutovať a že ľudia dokážu jasne pomenovávať svoje problémy a dokonca nielenže vedia pomenovávať problémy, ale vedia ponúkať aj riešenia a to je obrovský pokrok a posun vo verejnosti, ktorý my vnímame. Táto volebná kampaň je založená na pozitívnej kampani, tiež nejakou extra kritikou, ale tam kde treba vysvetľovať programy iných politických strán, ktoré sú založené na nereálnych sľuboch a populistických ponukách, ktorým občania pochopiteľne dokážu podľahnúť tam ich upozorňujeme aké politické riziká pre Slovensko hrozia a na druhej strane aj aké to môže mať politické následky po budúcich parlamentných voľbách, takže to je taká ucelená ponuka, ktorú dávame, tá volebná kampaň je veľmi náročná, máme niekoľko stoviek dobrovoľníkov, ktorí chodia s nami. Budeme túto volebnú kampaň takto organizovať až do konca volebného obdobia.

Ľuba ORAVOVÁ, moderátor
--------------------
Jasné. Pán Mečiar. Ako bude vyzerať vaša kampaň. Možno by som doplnila tú otázku. Koho by ste teda ešte chceli osloviť vy za stranu HZDS, akých voličov?

Vladimír MEČIAR, predseda ĽS-HZDS
--------------------
Prvá otázka je, aby vôbec ľudia k voľbám prišli, pretože potom nevznikne reálny obraz parlamentu podľa nálad ľudí, ale vznikne reálny obraz podľa tých, ktorí do volieb prídu. Tak napríklad ak má strana 10 % podporu obyvateľov, má nárok na 15 mandátov, ale ak príde len 30 % tak jej to narastie na 50 mandátov, má tretina politickej moci a vplyvu na Slovensku. To je prvá otázka. Druhá otázka je, že programovo nie sú alternatívy vyzreté. My svoju máme. Hovoríme o reálne o Slovensku tak ako ho vidíme v jeho protirečení, v jeho vývoji aj v možnej dynamike toho vývoja, ktorá sa dá dosiahnuť v otázke aké budú politickú podmienky a vôľa, a tretí obraciame sa na tých, ktorí majú záujem voliť program aj národný, aj kresťanský, aj sociálny a hľadajú vyriešenie týchto problémov a zmenu v systéme, aby k voľbám prišli, volili nás a že my sme sa s nimi dohodli. Tie skupiny, ktoré dnes nemajú reprezentanta sú v podstate malý, stredný podnikatelia a živnostníci. Ďalej tí ktorí nemajú reprezentanta, alebo majú čiastočne reprezentanta sú tí ľudia, ktorí sú sociálne odkázaný, tých je obrovské množstvo, no a 2/3 ľudí sa má horšie ako v roku 1998, tak im to pripomínam.

Ľuba ORAVOVÁ, moderátor
--------------------
Takže to bude taká silová skupina pre vás?

Vladimír MEČIAR, predseda ĽS-HZDS
--------------------
Áno.

Ľuba ORAVOVÁ, moderátor
--------------------
Dobre. Pán Fico, vaša strana dlhodobo patrí medzi najsilnejšie strany podľa tých prieskumov, ako využijete ten posledný týždeň, koho chcete osloviť? Takisto otázka ako na ostatných pánov.

Róbert FICO, predseda strany Smer-SD
--------------------
Keďže sme teraz v predvolebnej kampani ja by som rád využil túto príležitosť a povedal, že chcem poprosiť ľudí, aby 17. júna určite prišli voliť. A aby rozhodli elementárnu otázku, ktorá tu dnes pred nami stojí. Tá otázka znie, že či bude pokračovať pravicová politika, politika ktorá je jednoznačne zameraná predovšetkým na podnikateľský sektor, na firmy s obrovskými ziskami, na ľudí s nadštandardnými príjmami, či bude pokračovať politika obrovských regionálnych rozdielov, obrovských rozdielov medzi ľuďmi pokiaľ ide o príjmy, či bude pokračovať politika naozaj reálneho poklesu životnej úrovne 70 % ľudí na Slovensku, alebo sa ľudia rozhodnú 17. júna pre politiku, ktorá je založená na solidarite. Teda klasická politika na základe ktorej tí čo majú veľa prispievajú viacej ako tí čo majú málo a ja myslím, že dnes o tom budeme ešte určite hovoriť najmä pri daňovej oblasti, takže prosím ľudí aby prišli rozhodnúť 17. júna túto základnú otázku. Ja som veľmi rád, že kampaň má svoj obsah. Už to nie je len o tom, že kto je za toho, alebo proti tomu, ale my sa dnes stretávame na množstve verejných stretnutí práve s týmito otázkami, ktoré som teraz naznačil. A sú to najmä ľudia s priemernými a podpriemernými príjmami, ktorých je absolútna väčšina na Slovensku, ktorí majú obavu z toho ako sa bude vyvíjať ich životná úroveň v nasledujúcich mesiacoch a rokov. Takže je na nich do akej miery títo ľudia prídu, ako rozhodnú a čo samozrejme v danej situácii povedia. Pokiaľ ide o samotný obsah našej kampane vôbec ani dvojnásobné platy, ani Švajčiarsko nie je obsahom našej volebnej kampane. My sme postavili program na dobrých skúsenostiach sociálnej Európy, program ako som už uviedol, ktorý je založený na solidarite a tento program je vyvážený a sme schopný ho realizovať. Máme jasné 3 ciele. Prvý cieľ, vyhrať voľby. Druhý cieľ zostaviť vládu a zostaviť vládu tak, aby táto vláda mala program vládny orientovaný od stredu doľava. To znamená na ľudí, ktorí majú obrovské problémy sociálneho charakteru, na ľudí ktorí sa nevedia v rôznych životných situáciách dostať zo situácii do ktorých ho pravicová vláda týchto ľudí natlačila za posledných 8 rokov. A ako ľudia rozhodnú 17. júna, potom si sadneme a budeme hľadať najvhodnejší model, ktorý zabezpečí aby došlo na Slovensku k zmene.

Ľuba ORAVOVÁ, moderátor
--------------------
Takže to sú viac menej vaše také tie jasné predstavy, možno by som doplnila otázku aj na vás, lebo vy ste sa nechali počuť, že sa obávate nejakých útokov, nejakej diskreditácie, čo ste mali na mysli, aby to bolo veľmi jasne povedané.

Róbert FICO, predseda strany Smer-SD
--------------------
Mali sme na mysli to, že pravicová vláda urobila niektoré rozhodnutia a kroky ktoré v našich očiach spôsobujú nedôveru vo vzťahu k pravicovej vláde. Pozrite sa, nemali problém kupovať poslancov NR. Nemali problém odhovárať v roku 2004 priamo ľudí od demokracie. Vládne strany nemali problém v komunálnych voľbách v roku 2002 falšovať výsledky komunálnych volieb v Novom Meste a na Kramároch. Ak toto všetko sú schopné vládne strany urobiť, tak sme opatrný, očakávame rôzne veci, ktoré sa môžu objaviť.

Ľuba ORAVOVÁ, moderátor
--------------------
Tak povedzme možno aké.

Róbert FICO, predseda strany Smer-SD
--------------------
Pani redaktorka keby som teraz začal všetky veci, ktoré prichádzajú z rôznych zdrojov menovať, tak budeme 3 hodiny. Počkajme si na posledný týždeň volebnej kampane. My sa sústreďujeme na obsah našej volebnej kampane. Samozrejme ak príde nejaký útok, tak budeme naň reagovať.

Mikuláš DZURINDA, premiér a predseda SDKÚ-DS
--------------------
Pán Fico začal veľmi pekne ako mu záleží na Slovensku, na solidarite. No a už som bol aj pomaly zvedavý, že prvýkrát počujeme ako chce riešiť problémy Slovenska. No ale v druhom vstupe po vašej otázke skĺzol tam, kde ho vlastne poznáme celé 4 roky a najmä posledný polrok. Nálepkovanie, lži, sociálna demagógia. Dodnes nepovedal jedno jediné riešenie. Som bol zvedavý, ako chce riešiť povedzme otázky solidarity a počuli ste. Po prvé hovorí, chcem vyhrať voľby. Po druhé hovorí, chcem zostaviť dominantnú vládu. Toto je program solidarity pre Slovensko? Dodnes si nič nepovedal. Dodnes jeden hovoríte budeme zdaňovať vyššími daňami od 600 000 ročne, iný hovorí od jedného milióna ročne, dodnes ... Jediné čo viete povedať je, že všetko zrušíte, vrátite Slovensko do prekonaných problémov a každému dáte. Zadlžíte krajinu. Pekne si začal hovoriť len pripomínam, že každý druhý deň organizuješ tlačové konferencie, kde si neskutočne vymýšľaš. My chceme falšovať voľby? Chodím od 1. mája po námestiach, po uliciach, ani tvoj najväčší fanúšik mi to doposiaľ nepovedal. Jeden jediný toto normálny človek dnes na Slovensku nemôže zobrať vážne. Štveš, jediný tvoj program keďže ho nemáš, je kritika, dehonestovanie a nielen na Slovensku. Okrádaš svoju vlasť aj v zahraničí čo je bolestné a také aj trošku zahanbujúce. Takže nechoďme touto cestou. Využime ten čas naozaj povedzme ako, ako odpovieme na výzvy. Svetové ceny plynu nevyriešiš hedžovaním. Povedz mi ako? My máme program. Máme program ako vytiahnuť dlhodobo nezamestnaných. Máme program ako rozvíjať vzdelanie. Poďme sa rozprávať ako?

Ľuba ORAVOVÁ, moderátor
--------------------
Dobre, pán Fico, krátka reakcia poprosím vás, áno?

Róbert FICO, predseda strany Smer-SD
--------------------
Musím zareagovať, pretože...

Pavol HRUŠOVSKÝ, predseda KDH
--------------------
Pani redaktorka...

Ľuba ORAVOVÁ, moderátor
--------------------
Hneď vám dám slovo pán Hrušovský. Krátka reakcia na to, chcem sa posunúť ďalej k ... úradu

Róbert FICO, predseda strany Smer-SD
--------------------
Chcem zareagovať, boli tam pomerne tvrdé slová na ktoré chcem samozrejme niekoľko slov povedať aj ja. Pán predseda je obrovskou chybou, že ty a SDKÚ sa stotožňujete so štátom. Ak niekedy niečo hovorím, hovorím ohľadne politiky SDKÚ a pravicovej vlády a tvrdím, že táto politika je zlá a je proti ľuďom. Je proti obyčajným ľuďom. Nestotožňuj sa ani ty, ani SDKÚ so štátom, lebo ani ty, ani SDKÚ štát nie sú. A ty dobre vieš, že som nakoniec SR veľmi dobre zastupoval na rôznych fórach vrátane Európskeho súdu pre ľudské práva, ale teraz k dvom podstatným veciam. Prvá vec je, je neuveriteľné počúvať od tejto vlády, že vraj zadlžuje alebo tí čo prídu budú zadlžovať SR. Pán predseda v roku 1998 keď si preberal vládu zadlženosť štátu bola 178 miliárd korún a teraz v roku 2005 je to 460 miliárd korún. A to už ani nehovorím, že tvoja vláda predala strategický štátny majetok za 350 miliárd korún, to znamená niekde je takmer 700 miliárd slovenských korún.

Ľuba ORAVOVÁ, moderátor
--------------------
Dobre pán Fico, skúsme to možno rozdeliť iba...

Róbert FICO, predseda strany Smer-SD
--------------------
A poďme sa baviť o konkrétnych veciach. Ja budem veľmi rád dnes hovoriť napríklad o daňovej reforme a o ďalších veciach, ktorá je neuveriteľne zlá a nespravodlivá, ale zotrvávam na všetkých slovách ktoré som tu povedal v tom mojom úvodnom slove.

Mikuláš DZURINDA, premiér a predseda SDKÚ-DS
--------------------
Ale tie čísla nesedia.

Róbert FICO, predseda strany Smer-SD
--------------------
Všetky čísla perfektne sedia.

Mikuláš DZURINDA, premiér a predseda SDKÚ-DS
--------------------
S tým máš vždy problémy.

Ľuba ORAVOVÁ, moderátor
--------------------
S tým sa asi nezozhodnete. Dobre. pán Hrušovský. v súvislosti aj s voľbami pán Fico tu naznačil v tej svojej predchádzajúcej odpovedi, že je tu obava zo sfalšovania výsledkov volieb, čo všetko si vlastne do istej miery vládna koalícia mohla dovoliť a konkrétna otázka na vás, pretože šéfom Štatistického úradu je pán Mach, takže skúste možno nato reagovať, lebo to je dosť závažná záležitosť ku ktorej sa pridávajú?

Pavol HRUŠOVSKÝ, predseda KDH
--------------------
Neviem čo ste s tým chceli pani redaktorka povedať, že šéfom Štatistického úradu je pán Mach. Pán Mach je menovaný vládou SR.

Ľuba ORAVOVÁ, moderátor
--------------------
O ňom hovoril pán Fico. o ňom hovoril.

Pavol HRUŠOVSKÝ, predseda KDH
--------------------
Pán predseda my sme museli robiť paralelné sčítanie hlasov, pretože vy ste ohrozovali demokraciu na Slovensku a tam  boli naozaj vážne obavy, že voľby budú falšované. Ja si myslím, že dnes je Slovensko stabilnou demokratickou krajinou, kde vylučujem akékoľvek podozrenia z možnej manipulácii pri parlamentných voľbách. Existujú metódy, ktoré predstavil pán predseda Štatistického úradu a potom ako pán predseda strany Smer verejnosť akosi strašil tým, že tu budú sfalšované voľby, tak bol som rád keď predstavil Štatistický úrad celú metodiku ako bude zisťovať priebežne a nakoniec definitívne výsledky parlamentných volieb. Ja sa toho vôbec neobávam a nech sa páči, ak niekto obavy má tak môže využiť, každá jedna politická strana nominovala svojich zástupcov do volebných komisií a cez tých zástupcov môže kontrolovať ako prebiehajú voľby. Ja vylučujem akékoľvek pochybnosti o možnom zmanipulovaní týchto parlamentných volieb.

Ľuba ORAVOVÁ, moderátor
--------------------
To bolo veľmi jasné stanovisko, ja by som doplnila pán Mečiar aj otázkou. Strana Smer spolu so SNS už avizovali, že spoločne teda budú strážiť ten priebeh spočítavania.

Róbert FICO, predseda strany Smer-SD
--------------------
Že si budeme vymieňať informácie keby sa niečo udialo. My budeme sami paralelne sčítavať hlasy.

Ľuba ORAVOVÁ, moderátor
--------------------
Ano vymieňať informácie. Pán Mečiar. pridáte sa k tejto aktivite, bola to aj taká výzva...

Vladimír MEČIAR, predseda ĽS-HZDS
--------------------
Najprv sa opýtam pána Hrušovského či mu niečo hovorí taká veta, akože nepovieš krivého svedectva proti blížnemu svoju? Odpúšťam vám. Pokiaľ ide o otázky, ktoré súvisia s paralelným sčítavaním robíme to od roku 1992.

Ľuba ORAVOVÁ, moderátor
--------------------
Mali ste nejaké pochybnosti zatiaľ?

Vladimír MEČIAR, predseda ĽS-HZDS
--------------------
Každé voľby do parlamentu, každé a referendum, každé voľby regionálne sčítavanie hlasov od úrovne okrsok vyššie je v poriadku. Ak je možná manipulácia, je možná v priebehu činnosti v komisii, alebo sčítavania hlasov v komisii. Ten vyšší stupeň nie je postihnuteľný. A to závisí potom od činnosti tých straníckych zástupcov, ktorí v komisiách sú.

Ľuba ORAVOVÁ, moderátor
--------------------
Pridáte sa k tomuto?

Vladimír MEČIAR, predseda ĽS-HZDS
--------------------
Tam je možná pochybnosť na jednu, na druhú stranu, ale nie je preukázaná, lebo zápisnice vždy podpisujú všetci.

Ľuba ORAVOVÁ, moderátor
--------------------
Takže sú teda reálne obavy?

Vladimír MEČIAR, predseda ĽS-HZDS
--------------------
Takže my máme reálne kroky, ako si overiť celý systém, my o druhej v noci poznáme výsledky celého Slovenska už zopakované asi 7 alebo 8 krát. Neboli zatiaľ zistené rozdiely.

Róbert FICO, predseda strany Smer-SD
--------------------
Ja iba jednu vec k tomu. My nevychádzame z nejakých fikcií. Ja som povedal, že v roku 2002 v komunálnych voľbách príslušné inštitúcie konštatovali sfalšovanie volieb a toto falšovanie organizovali vládne strany. Išlo o Nové Mesto a išlo o Kramáre.

Ľuba ORAVOVÁ, moderátor
--------------------
Boli to komunálne voľby, tam je trošku iný systém...

Róbert FICO, predseda strany Smer-SD
--------------------
No dobre, ale to len potvrdzuje...

Ľuba ORAVOVÁ, moderátor
--------------------
Ja len aby to bolo jasné...

Róbert FICO, predseda strany Smer-SD
--------------------
Že samozrejme ja som povedal, že v komunálnych voľbách to znamená ak sú takéto príklady, strany musia byť ostražité a my pôjdeme nielen cestou paralelného sčítavania hlasov, ale pôjdeme aj cestou, že budeme tlačiť na Štatistický úrad, aby pokiaľ možno čo najviac otvoril priestor na kontrolu toho, čo sa deje na tom najvrchnejšom poschodí pri technickom spracovávaní dát.

Mikuláš DZURINDA, premiér a predseda SDKÚ-DS
--------------------
Úplne vymyslená bublina. Bublina, ktorá slúži najmä pánovi Ficovi, aby zakryl podstatu problému. A podstata problému je, že nemá nijaký program. Rozprávať ako každému dá, zrušiť všetko čo národ pretrpel, vráti sa niekde na samí začiatok, vrátiť sa k prekonaným problémom, ktoré máme za sebou. Premrhať to úsilie ľudí, ktoré vynaložili. Keďže nemá žiaden program, žiaden, najčastejšie slovo v jeho programe je návrat, rušenie, no  tak si vymýšľa takéto bubliny, ktorým súdny človek nerozumie a myslím si, že mali by sme sa venovať viac programovým otázkam.

Ľuba ORAVOVÁ, moderátor
--------------------
K tomu sa práve teraz chcem dostať.

Róbert FICO, predseda strany Smer-SD
--------------------
Môžem?

Ľuba ORAVOVÁ, moderátor
--------------------
Zareagujte, ale ideme ďalej aby sme sa dostali k samotnému programu, myslím že ten je zaujímavý aj pre voličov.

Róbert FICO, predseda strany Smer-SD
--------------------
Ja rovno prejdem k programu, pretože nemá význam samozrejme reagovať.

Ľuba ORAVOVÁ, moderátor
--------------------
Môžem vás teda rovno položiť otázku...

Róbert FICO, predseda strany Smer-SD
--------------------
Skúste, nech sa páči...

Ľuba ORAVOVÁ, moderátor
--------------------
Ak teda chcete hovoriť o programe. Skúsme možno na úvod páni, aby to bolo aj zrozumiteľné pre divákov, aby do istej miery vlastne vedeli, kde sú tie vaše priority, skúste možno každý z vás povedať 2, 3 priority vášho programu, z ktorých nejakým spôsobom za žiadnu cenu neustúpite ak by ste boli pri rokovaniach o vláde. Tak začnite, pán Fico.

Róbert FICO, predseda strany Smer-SD
--------------------
Poviem aj priority, ale predtým poviem jeden príklad...

Ľuba ORAVOVÁ, moderátor
--------------------
Skúsme najprv priority.

Róbert FICO, predseda strany Smer-SD
--------------------
To sú vlastne aj priority súčasne. Jeden príklad na ktorom bez akýchkoľvek pochybností objasním, na čom je postavený náš program a to už počúvam od pána Dzurindu od rána do večera, takže ma vôbec nevyrušuje.

Mikuláš DZURINDA, premiér a predseda SDKÚ-DS
--------------------
Teraz som zvedavý...

Róbert FICO, predseda strany Smer-SD
--------------------
Som veľmi rád. Zoberme si, že tu máme dnes veľké banky, máme tu dnes monopoly, ktoré majú neuveriteľné zisky. Bankový sektor v roku 2005 tak ma oprav pán predseda ak hovorím zle, zisk okolo 16 miliárd slovenských korún, nehovoriac o tom, že tie isté banky, ktoré mali zisk 16 miliárd korún, vybrali na bakových poplatkoch od ľudí 13,5 miliárd slovenských korún. Pýtam sa a teraz tá otázka, a tá základná otázka je.

Ľuba ORAVOVÁ, moderátor
--------------------
Skúsme to skrátiť, poďme 3 body hej...

Róbert FICO, predseda strany Smer-SD
--------------------
Prečo takéto banky a finančné inštitúcie, ktoré majú miliardové zisky a ešte si tvoria ten zisk na základe povedzme výnosov z bankových poplatkov, majú mať len 19 % daň z príjmu, nemajú platiť daň z dividend a tí chudáci čo majú priemerné a podpriemerné zárobky musia platiť 19 % DPH, čiže platia drahšie potraviny, lieky všetko ostatné, ešte aj spotrebné dane.

Ľuba ORAVOVÁ, moderátor
--------------------
Takže povedzte tie 3, pán Fico, povedzte tie 3 body. Skutočne, aby mal každý priestor. 3 body...

Róbert FICO, predseda strany Smer-SD
--------------------
Áno princíp spočíva v tom, že otočme to. Tí čo majú miliardové zisky tak tam dajme vyššiu daň z príjmu, hovoríme o monopoloch, hovoríme o bankách a finančných inštitúciách a ľuďom treba zaviesť 2 sadzby DPH. Jednu zníženú na základné potraviny, lieky, zdravotné sa sociálne pomôcky. To je prvá vec.

Ľuba ORAVOVÁ, moderátor
--------------------
Dobre. Takže rovná daň, 3 poprosila som, skúste veľmi stručne, aby aj každý z vašich kolegov mal priestor.

Róbert FICO, predseda strany Smer-SD
--------------------
Je to princíp, na ktorom je to postavené, že daňová reforma je určite jedna z vecí, kde sa budeme biť pri zostavovaní vlády, aby došlo k určitým zmenám...

Ľuba ORAVOVÁ, moderátor
--------------------
Dobre daňová reforma, druhá...

Róbert FICO, predseda strany Smer-SD
--------------------
Druhá vec je samozrejme pokiaľ o zdravotníctvo, pretože

Ľuba ORAVOVÁ, moderátor
--------------------
Takže zrušenie poplatkov, aby sme to skrátili, pán Fico...

Róbert FICO, predseda strany Smer-SD
--------------------
Ale nejde iba o zrušenie poplatkov, samozrejme...

Ľuba ORAVOVÁ, moderátor
--------------------
Ale aby ste mali každý z vás priestor...

Róbert FICO, predseda strany Smer-SD
--------------------
Ale veď je dosť času ešte.

Vladimír MEČIAR, predseda ĽS-HZDS
--------------------
Nadiktujete čo má povedať.

Róbert FICO, predseda strany Smer-SD
--------------------
Zrušenie poplatkov je iba jedna jediná vec, ktorá sa týka zdravotníctva.

Ľuba ORAVOVÁ, moderátor
--------------------
Tak povedzte veľmi jednoznačne.

Róbert FICO, predseda strany Smer-SD
--------------------
Tu je predovšetkým ešte potrebné v zdravotníctve zmeniť aj charakter akciových spoločností zdravotných poisťovní na verejnoprávne inštitúcie a zastaviť to rozkrádanie zdravotníctva a najmä tú transformáciu nemocníc čo chystá súčasná vláda, veď to nebolo o ničom inom, bolo to iba rozkradnutie zdravotníctva. Po tretie ak teda môžem povedať. Určite Smer-SD nebude nikdy súhlasiť s tým, aby boli zavedené poplatky za denné vysokoškolské štúdium.

Ľuba ORAVOVÁ, moderátor
--------------------
Myslím, že v tomto prípade sa aj samotné strany všetky dalo by sa povedať parlamentné...

Róbert FICO, predseda strany Smer-SD
--------------------
Ale sú ďalšie a ďalšie...

Ľuba ORAVOVÁ, moderátor
--------------------
Samozrejme sú ďalšie. Pán Hrušovský, skúste z vášho pohľadu povedať tie 3 základné...

Pavol HRUŠOVSKÝ, predseda KDH
--------------------
KDH bolo súčasťou tejto vládnej koalície a hlásime sa k všetkým reformám, ktoré sme počas týchto rokov urobili. Sme presvedčený o tom, že to boli systémové zmeny a my sme presvedčený, že ich je treba chrániť. Teda stav dosiahnutých reforiem je treba chrániť, pritom pripúšťam, že tam kde sa mohli urobiť aj chybné rozhodnutia je ich treba napraviť. To je prvá vec. KDH bude trvať na tom, aby sa reformný kurz, ktorý bol počas týchto 4 rokov na Slovensku prijatý, nemenil. Zásadne. Po druhé. Budeme trvať na tom, aby bola zachovaná rovná daň, pretože ju považujeme z hľadiska ponuky podnikateľom, ale aj občanom SR za dobrú a najjednoduchšiu daňovú reformu. Daň ktorá v Európe vôbec funguje. Po tretie, chceme aby zostal zachovaný systém financovania tak štátnych, súkromných ako aj cirkevných škôl. To budú naše priority a po druhé, čo by som chcel povedať. My akosi zužujeme tú diskusiu len na riešenie sociálno-ekonomických a hospodárskych problémov.

Ľuba ORAVOVÁ, moderátor
--------------------
Tak povedzte teda ešte ak teda máte iný...

Pavol HRUŠOVSKÝ, predseda KDH
--------------------
Ale tu sú ešte aj duchovné a morálne problémy a my sme chceli, aby sme sa pokúsili našou politikou, vrátiť úctu k rodinám. Naozaj toto je to, čo dnes Slovensko najviac potrebuje.

Ľuba ORAVOVÁ, moderátor
--------------------
Takže je to takisto bod, ktorý bude pre vás veľmi dôležitý?

Pavol HRUŠOVSKÝ, predseda KDH
--------------------
Ktorý bude pre nás veľmi dôležitý. Máme vynikajúci program podpory rodiny, na ňom budeme trvať a presviedčať našich budúcich koaličných partnerov, ak to do vlády pôjdeme čo je našou ambíciou, aby tie ponuky ktoré my dávame boli aj prijaté a rešpektované.

Ľuba ORAVOVÁ, moderátor
--------------------
Pán Mečiar 3 body? Také zásadné?

Vladimír MEČIAR, predseda ĽS-HZDS
--------------------
Ako vám môžem povedať 3 keď máme 4?

Ľuba ORAVOVÁ, moderátor
--------------------
Tak povedzte tri a potom štvrtý veľmi krátko. Myslím že v každej strane je ich asi viac.

Vladimír MEČIAR, predseda ĽS-HZDS
--------------------
Prosím vás takto. Moderujte nás tak, aby sme mohli hovoriť o programoch a nie o bodoch. Prvá vec. Samozrejme, aby SR pohla dopredu musí to byť stratégia rozvoja a je to stratégia vyrovnávania na úrovni vyspelých krajín v priebehu 20 rokov, to je zásadný strategický smer.

Ľuba ORAVOVÁ, moderátor
--------------------
Takže to je prvý bod.

Vladimír MEČIAR, predseda ĽS-HZDS
--------------------
Nie to je strategický smer. Na jeho vykonanie ide prvý bod

Ľuba ORAVOVÁ, moderátor
--------------------
Tak povedzte, pomenujte.

Vladimír MEČIAR, predseda ĽS-HZDS
--------------------
A ten prvý bod je absolútne reforma vzdelávania, ktorá doteraz nebola. Druhý absolútny rast investícii vo všetkých oblastiach. Tretí absolútne vyrovnávanie regionálnych rozdielov, ktoré Slovensko má dneska obrovské.

Ľuba ORAVOVÁ, moderátor
--------------------
A ten štvrtý?

Vladimír MEČIAR, predseda ĽS-HZDS
--------------------
Štvrtý je sociálna politika. Toto hovorím čo áno. Ale viem povedať aj čo nie.

Ľuba ORAVOVÁ, moderátor
--------------------
Tak skúste také dve veci povedať.

Vladimír MEČIAR, predseda ĽS-HZDS
--------------------
Pokiaľ ide o to čo nie, tak musím povedať jednoznačne, že HZDS je zostane hlavnou prekážkou voči SMK pri pokusoch o etnické delenie občanov v SR a zavádzanie etnicity do správy štátu. Toto nebude. Ďalej pokiaľ ide o otázky reálnych programov a keď chcete hovoriť o programoch, tak ja som si prečítal programy všetkých strán a keď sedia a idú diskutovať, tak aby mali o čom rozprávať. Ani jeden z programov okrem nás nepozerá na to, že sme členovia EÚ a že treba prepojiť inštitucionálne a inak EÚ a SR, právny systém, inštitúcie, konkurencieschopné prostredie a tak to nemáte, ani o tom nepíšete. Ďalej druhá otázka ktorú ste zanedbali je, že každý si predstavujete inak rastovú a sociálnu politiku. Napríklad keď ide o okolnosti, ktoré by mali viesť k rastu, tak povedzme vy tam máte nástroje v oblasti financií, ktoré by mali viesť k rastu, ale vo vykonávacích projektoch teraz spomaľujete. Napríklad tam hovoríte o budovaní infraštruktúry 120 km ročne. Nie ročne za 4 roky. Ďalej tam máte veci, ktoré podmieňujú vôbec investície všetky máte spomalené. Čo tam máte takú vec pre seba super, takže chcete vytvoriť útvar pravdepodobne pre Mikloša, chcete to nazvať podpredseda pre znalostnú ekonomiku, ale v skutočnosti chcete do rúk jedného človeka integrovať kontrolu všetkých peňazí ministerstva financií, kontrolu majetku ktorá dneska spadá pod ministerstvo hospodárstva a Fond Národného Majetku, správu hmotných rezerv a chcete takisto tam dať aj všetky fondy, ktoré idú do vedy a rozvoja, ktoré zatiaľ sú ...

Ľuba ORAVOVÁ, moderátor
--------------------
Takže s tým nesúhlasíte? S tým nebudete súhlasiť, pán Mečiar?

Vladimír MEČIAR, predseda ĽS-HZDS
--------------------
Nie to nieže sa s tým nedá súhlasiť. To je jasný pokus, že strana chce divida impera kontrolovať všetky materiálové a finančné toky v štáte, čo robí nedobre, takto sa nedá.

Ľuba ORAVOVÁ, moderátor
--------------------
Pán Dzurinda, reagujte.

Mikuláš DZURINDA, premiér a predseda SDKÚ-DS
--------------------
Nebojte sa toho pán Mečiar, my nerozdeľujeme pašalejky na rozdiel od iných, my sa nevidíme vo vláde. My naopak sa usilujeme, aby čo najzodpovednejšie...

Vladimír MEČIAR, predseda ĽS-HZDS
--------------------
Čiže nechcete byť vo vláde keď sa tam nevidíte?

Mikuláš DZURINDA, premiér a predseda SDKÚ-DS
--------------------
Aby čo najzodpovednejšie rozhodli voliči. Naše priority.

Ľuba ORAVOVÁ, moderátor
--------------------
Povedzte ich...

Mikuláš DZURINDA, premiér a predseda SDKÚ-DS
--------------------
Vzdelanie číslo jedna. Obsahová reforma nášho učiva, vzdelávanie nielen na základných, stredných, vysokých školách, ale celoživotné, aby sa aj 50 ročný človek mohol uchádzať o novú prácu. Na druhom mieste je to ďalšie skvalitňovanie podnikateľského prostredia, aby chodili investície tak ako ide do Hrhova, aby išli aj do krajov kde je vysoká nezamestnanosť. Ako prostriedok na znižovanie regionálnych rozdielov. Po tretie podpora rodiny, po štvrté bezpečnosť. Ale to zásadné kľúčové, čo chcem povedať. Aj keď som počul pána Fica. On hovoril o daniach, o reformách o štúdiu. Všetko naspäť. Všetko zbúrať. Všetko znovu dostať do podoby, kde sa budú veci zahmlievať, nebudeme vidieť ako idú koruny, my hovoríme. Toto by bola obrovská škoda. Zbúrať a vrátiť sa kdesi na samí začiatok. Radšej dokončíme, radšej v tom zdravotníctve urobme 2-3 kroky dopredu, aby bolo potom viacej peňazí nato, čo dnes stále veľmi potrebujeme. Na vzdelanie, na lekárov, na zdravotné sestry, na kultúru, na šport. Dokončime. Nevracajme sa. Nieto sa kam vracať.

Róbert FICO, predseda strany Smer-SD
--------------------
Ja sa chcem spýtať o toto búranie, lebo to je taká zaujímavá téza. Čo ste také významné postavili pán predseda v slovenskom zdravotníctve okrem toho, že ste privatizovali verejné zdroje a že ste ľuďom zaviedli poplatky, že rozkradávate nehnuteľný majetok v Slovenskom zdravotníctve. Čo ste postavili? Dokončím, čo ste postavili ako pravicová vláda napríklad v Slovenskom školstve, keď niekto chce búrať? My len hovoríme, že každý kto nato má v hlave, nech ide študovať na vysokú školu a nech to nie je viazané na peňaženku jeho rodičov. A prekvapuje ma pán predseda, aj ty si študoval za nejakých podmienok, ty si neštudoval v Anglicku za 30 000 libier, študoval si takisto zadarmo, mal si obrovské výhody a dnes zrazu prichádzaš ako najväčší pravičiar a hovoríš. Poďme zaviesť poplatky za vysokoškolské štúdium a za ďalšie veci. Nepostavili ste nič. Jediná vec, ktorú ste postavili a na ktorej staviate celý svoj hospodársky úspech je daňová politika a ja ak dovolíte iba jednu veľkú zaujímavosť. Keď o daňovej reforme hovorím, že daňová reforma bola absolútne nevýhodná pre obyčajných ľudí, všetci kričíte. No tak som si teda zobral knihu od autora tej daňovej reformy, to bude 30 sekúnd, daňovej reformy pána Sulíka, ktorý napísal kapitolu v tej knihe, ktorá sa nazýva „ V čom má Fico pravdu“. Tu je to napísané. A tu jedna veta, ktorá je úplne jasná. Súhlasím s Ficom, že pokiaľ o daňovú reformu mala prínos pre bohatých a dôvod vidím v tom, že daňová reforma bola určená pre hospodárstvo, automaticky pre tých ktorým to hospodárstvo patrí. To sú spoločníci firiem, akcionári, majitelia kapitálu, nehnuteľností a podobne. Ale ja len chcem...

Pavol HRUŠOVSKÝ, predseda KDH
--------------------
Iný ekonómovia a autor, ktorí hovoria...

Róbert FICO, predseda strany Smer-SD
--------------------
Ale však to je, veď to je autor vašej daňovej reformy. O čom to rozprávate?

Pavol HRUŠOVSKÝ, predseda KDH
--------------------
Autor reformy bola vláda. A politické strany, ktoré boli vo vláde tak tie predĺžili NR daňovú reformu a myslím, že...

Róbert FICO, predseda strany Smer-SD
--------------------
Na základe koho?

Pavol HRUŠOVSKÝ, predseda KDH
--------------------
Pán Sulík, to je analýza jedného z teoretikov ekonomických, ktorí majú iný názor povedzme ako majú politici.

Mikuláš DZURINDA, premiér a predseda SDKÚ-DS
--------------------
Presne tak on nenesie zodpovednosť. No ale pán predseda už teraz s postupujúcim časom a debatou ten tvoj slovník naozaj začína sa podobať Jánovi Ľuptákovi, nič ste nepostavili, ukáž čo ste postavili. Ľuptáková rétorika. Zrušenie daňovej reformy znamená koniec investícii na Slovensku. Ak by som prijal tvoju rétoriku no tak sme postavili Peugeot Citroen, postavili sme Hyundai Kia, Gerard Ford, vytvorili sme 133 000 pracovných príležitostí. Prečo Hyundai Kia prišla na Slovensko a nie inde? Prečo Peugeot Citroen sa rozhodol aj druhú fabriku postaviť na Slovensku a nie v Rusku? Ja ti poviem prečo. Pretože máme dobré podnikateľské prostredie a ty ho chceš zahmliť. Ty hovoríš o rozkrádaní zdravotníctva a chceš to vrátiť tam, kde sa dobre kradlo tvoju podpredsedovi Paškovi. To sa budeme naozaj vracať a zahmlievať? Pretože my chceme robiť poriadok? Nie však sa nám to podarilo. V zdravotníctve sme to nevládali dotiahnuť do konca, ale vieme treba urobiť dva, tri kroky a bude poriadok aj tam.

Ľuba ORAVOVÁ, moderátor
--------------------
Dobre páni, aby sme to posunuli ďalej. Na jednej strane KDH, SDKÚ ako ste dneska v štúdiu veľmi jednoznačne hovoríte. Daňová reforma, z nej neustúpite, je to pre vás priorita.

Róbert FICO, predseda strany Smer-SD
--------------------
Paška nekradol. Dobre ja len chcem jednu povedať, pretože tu sú takéto obvinenia, ktoré ja naozaj odmietam, pretože ak sa dnes niečo deje v Slovenskom zdravotníctve, ak sa niečo deje, tak sa pripravuje transformácia veľkých nemocníc na akciové spoločnosti. Všetko čo ste doteraz pretransformovali na akciové spoločnosti ste potom sprivatizovali a dali preč.

Vladimír MEČIAR, predseda ĽS-HZDS
--------------------
Pánom Hrušovským ako komparz či ako to ...?

Ľuba ORAVOVÁ, moderátor
--------------------
Nie práve. Seďte tu. Pán Mečiar konkrétna otázka na vás ak sme hovorili o daňovej reforme. Vy ste v tých prioritách o tej daňovej, teda ktoré ste pomenovali nehovorili, takže aký je váš názor. Súhlasíte možno s opozičnou stranou Smer, ktorá navyše chce zaviesť dve pásma DPH?

Vladimír MEČIAR, predseda ĽS-HZDS
--------------------
Najprv prvá otázka. Skočili do seba páni v oblasti školstva. Čítal som vaše programy veľmi podrobne. Zbytočne do seba skáčete. Ani jeden to nemáte dobré. Vy sa umárate v tom, že máte na dva pol strany rozpísané význam vzdelania. Vy sa umárate zasa v tom, že riešite sociálne postavenie študenta, ale smerom ku kvalite a k skutočnej reforme vaše programy nejdú. Nehnevajte sa je to fakt. Nemám čo povedať k programu KDH, tam nič nemôžem povedať, lebo tam nič nie je. Pokiaľ o východiská v oblasti daní...

Ľuba ORAVOVÁ, moderátor
--------------------
Tam skúste povedať.

Vladimír MEČIAR, predseda ĽS-HZDS
--------------------
Tak tam situácia iná v tom, že tam je veľmi veľa rozdielov. Tam sú základné rozdiely medzi povedzme vašimi dvomi stranami, ale aj medzi vami. A teraz pán Fico navrhuje, že tým že navrhuje rozšíriť sociálne dávky a všetko čo treba sociálnymi dávkami pokryť, inak problémy sociálne pomenúvavate presne. Presne sú pomenované. Pokiaľ ide o zdroje na ich uspokojenie tie v takom rozsahu nie sú. Predpokladáte 140 miliárd z vymáhania pohľadávok, reálne z toho bude 7 – 8 miliárd, taká je doterajšia prax a tak aj bude, pokiaľ ide o zdroje, ktoré predpokladáte ďalej z rastu HDP nebudú stačiť na pokrytie celej tej spotreby, ďalej tam predpokladáte odčerpanie daňového základu s tým že by ste z 19 % navýšili daň na 25 %.

Róbert FICO, predseda strany Smer-SD
--------------------
Len pri monopoloch...

Vladimír MEČIAR, predseda ĽS-HZDS
--------------------
Pre ľudí ktorí sú bohatší a tam je to uvedené ako daň z príjmu...

Ľuba ORAVOVÁ, moderátor
--------------------
Tak teraz, pán Mečiar, povedzte vašu predstavu o daňovej reforme.

Vladimír MEČIAR, predseda ĽS-HZDS
--------------------
No však predstava toto veď ja hovorím čo je teda o tej daňovej reforme v čom sú tie rozdiely.

Ľuba ORAVOVÁ, moderátor
--------------------
Ale tak povedzte daňová reforma, s čím teda súhlasíte?

Vladimír MEČIAR, predseda ĽS-HZDS
--------------------
A čo som tu ako váš poslíček, alebo ako suverénny predseda hovorí svoj názor. Tak ma nechajte nech si poviem svoje.

Ľuba ORAVOVÁ, moderátor
--------------------
Páni povedali, že sú za daňovú reformu

Vladimír MEČIAR, predseda ĽS-HZDS
--------------------
Ja nechcem byť moderovaný moderátorom a komentovať moderátora. Ja som prišiel ako slobodný občan.

Ľuba ORAVOVÁ, moderátor
--------------------
Ja vás o to ani neprosím. Máme čas...

Vladimír MEČIAR, predseda ĽS-HZDS
--------------------
Tak dobre, tak ma potom nechajte rozprávať tak ako ostatných. Druhá otázka je ktorá ide s tým rozdielom z tých 25 % tak tam tá daň nebude dobrá, pretože nebude vymožiteľná. Všetci tí veľkí vám prevedú zdroje pri zúčtovaní preč a nebude čo zdaňovať, bude ešte menší základ ako je teraz. Pokiaľ ide o daňový bonus v súvislosti 19 % daň a nižšie sadzby, do 2 rokov to tak či tak na Slovensku bude a to aktivita EÚ ktorá príde a v tomto smere budete pokračovať ďalej. Pokiaľ ide o otázky znižovania daní na 15 % tam sa dohodneme, ide o to, že kde ten bonus pôjde, či pôjde na odvetvovú podporu, či pôjde na regionálnu podporu, alebo na politiku trhu práce, ktorý zasa ako základný, sociálny fenomén nemá ani SDKÚ, ani KDH, ani Smer rozpracované dobre tam sme zašli nejak ďalej. Takže ja vidím niekde a hľadám, že kde čo je dobré, odkiaľ čo zobrať čo by Slovensku pomohlo a tak sa mi zdá, že niekde bude treba, došlo k akémusi intelektuálnemu vybitiu potenciálu pre prípravu novej etapy a skôr sa to úradnícky omieľajú tie isté témy ako by sa založila efektívna koncepcia. Preto som povedal, že v tom systéme je takáto situácia, že teda je tu akoby ostrý boj, v skutočnosti ten boj...

Ľuba ORAVOVÁ, moderátor
--------------------
Nebude taký ostrý?

Vladimír MEČIAR, predseda ĽS-HZDS
--------------------
Nebude taký ostrý a k prijatiu zákonov bude v podstate pragmatickejší ako sa dneska za stolom javí.

Ľuba ORAVOVÁ, moderátor
--------------------
Pán Hrušovský, očakávate aj vy, to čo hovorí pán Mečiar, že v konečnom dôsledku ten boj o dane nebude taký ostrý ako sa momentálne prezentuje?

Pavol HRUŠOVSKÝ, predseda KDH
--------------------
Podľa toho kto bude zostavovať budúcu vládu. Od toho bude záležať. Ak budú súčasťou budúcej vlády pravicové politické strany, tak nevidím tam žiadny dôvod na to, aby sme sa báli prípadne diskusii o daniach. Totižto to nie je len znižovanie rovnej dane, ale tu je aj veľká ambícia KDH znižovať odvody kde vidíme ešte ďaleko väčší priestor nato, aby sme vytvárali nové pracovné príležitosti a podnikateľom oveľa väčšiu šancu podnikať. To je jedna vec, druhá vec pán predseda nemôžem s vami súhlasiť, v oblasti školstva sa dosiahlo v tomto roku veľa. Aj keď mi je ľúto, že sa nedosiahla reforma vysokého školstva a nový zákon o výchove a vzdelávaní, ale predsa len musím spomenúť. Sociálne štipendiá. A vy to veľmi dobre viete. A pán predseda strany Smer tiež, ak písal program svojej strany tak musel už vedieť aká úroveň dnes je dosiahnutá v oblasti poskytovania sociálnych štipendií. Žiakom na stredných školách od 600 – 1200 korún, žiakom teda študentom na vysokých školách možnosť získať až 10 000 korún. Mesačné štipendium ak dosahuje vynikajúce nadpriemerné študijné výsledky a ak po druhé, spadá do istej hranice sociálnej odkázanosti rodina z ktorej študent pochádza. Ambícia pokračovať v reforme vzdelávania je pre KDH cieľová a budeme do nej investovať, pretože v mladej generácii vidíme budúcnosť, ďalej ešte pani redaktorka čo som nespomenul

Ľuba ORAVOVÁ, moderátor
--------------------
Skúste to skrátiť.

Vladimír MEČIAR, predseda ĽS-HZDS
--------------------
Pán Hrušovský, a kde si môžem prečítať aká je tá cieľová predstava? Lebo čo ste vymenovali sú sociálne vzťahy, ale nie reforma obsahu školstva a základných kritérií...

Pavol HRUŠOVSKÝ, predseda KDH
--------------------
Pán predseda mali ste to možnosť prečítať, tu je program.

Vladimír MEČIAR, predseda ĽS-HZDS
--------------------
No veď tam som to nedočítal.

Pavol HRUŠOVSKÝ, predseda KDH
--------------------
Vy ste ho nečítali, preto lebo ste povedali takže neprotirečte si.

Vladimír MEČIAR, predseda ĽS-HZDS
--------------------
No ja hovorím, že nieto tam čo zobrať z toho, lebo tam nič nieje obsahovo. O tej reforme školstva tam nič nemáte.

Pavol HRUŠOVSKÝ, predseda KDH
--------------------
Pán predseda neskákal som vám do reči, tak nechajme ma...

Vladimír MEČIAR, predseda ĽS-HZDS
--------------------
Ale nech veď nech sa vám ich hnusí...

Pavol HRUŠOVSKÝ, predseda KDH
--------------------
Nechajte ma trošku dohovoriť a buďte kľudný...

Ľuba ORAVOVÁ, moderátor
--------------------
Skúste to, pán Hrušovský, ukončiť.

Vladimír MEČIAR, predseda ĽS-HZDS
--------------------
Tak ja som nie vzrušený, nemám byť z čoho.

Pavol HRUŠOVSKÝ, predseda KDH
--------------------
Ja len chcem ešte ďalej povedať mojím priateľom z iných politických strán, pre nás bude rovnako dôležité nedotknúť sa dosiahnutej úrovne v oblasti boja s organizovaným zločinom.

Ľuba ORAVOVÁ, moderátor
--------------------
To je ďalšia vaša priorita? Dobre. Ešte možno aj otázkou by som vás doplnila. Pán premiér, práve v tejto súvislosti aj ste, aj vaša strana pomenovala tie hlavné priority, pán Hrušovský presne povedal, že jednoducho on vidí priestor na pokračovanie v tých záležitostiach o ktorých hovoril v pokračovaní blízkych strán, takže tie priority o ktorých ste hovorili. Ktorá strana vám ich podľa vás môže garantovať?

Mikuláš DZURINDA, premiér a predseda SDKÚ-DS
--------------------
No to čo povedal pán Hrušovský bolo veľmi presné. Jednak aj to čo hovoril smerom do minulosti, ja by som len doplnil, že sme zaviedli aj motivačné peniaze na základné školy. Deti z rodín, ktoré sú v hmotnej núdzi dostávajú za korunu teplú stravu, dostávajú zadarmo učebné pomôcky, dokonca dostávajú na úrovni niekoľko sto korún aj tzv. motivačné peniaze.

Ľuba ORAVOVÁ, moderátor
--------------------
Poďme k tým stranám, aby sme toto kolo uzavreli.

Mikuláš DZURINDA, premiér a predseda SDKÚ-DS
--------------------
No a ešte len jedna poznámka dopredu. Viete no povedzte v našom programe sa týka reforiem alebo dokončenia reformy vysokých škôl tak, že o tom či spoplatní a do akej miery nech si rozhodnú slobodne akademické senáty. Dávame tam voľnosť. Ale chcem dať na stôl jednu takúto tézu, ktorá je pravdivá. Dnes z 30 najvyspelejších univerzít na svete sú iba dve Britské, všetko ostatné Americké, alebo Japonské. Ani jedna z krajín EÚ. Školstvo potrebuje nielen na Slovensku, ale aj v Európe nový prístup. A sociálna demagógia takýto prístup nerieši. Tony Blair, kamarát pána Fica, líder Socialistickej internacionály rok a pol pred voľbami zaviedol 3000 libier školného ročne. Takže nepomôže nám veľmi demagógia ak chceme dobre naším deťom. Ak chceme dobre našej krajine.

Pavol HRUŠOVSKÝ, predseda KDH
--------------------
Ale veď tu nikto nechcel nikdy spoplatniť vysoké školstvo, naozaj tu existoval zákon o študentských pôžičkách.

Ľuba ORAVOVÁ, moderátor
--------------------
Ktorý hovoril do istej miery o spoluúčasti...

Pavol HRUŠOVSKÝ, predseda KDH
--------------------
Pani redaktorka ak toto bola zle interpretovaná ponuka Slovenskej verejnosti zo strany médií. Chceli sme kvalitnejšie vzdelávanie...

Ľuba ORAVOVÁ, moderátor
--------------------
Ale bola spoluúčasť?

Pavol HRUŠOVSKÝ, predseda KDH
--------------------
Umožniť študentom aj zo sociálne slabších rodín, aby mohlo študovať na vysokých školách. Dnes nemôžu, lebo ten štát má obmedzenú kapacitu nato, aby mohol financovať tie vysoké školy. Veď musíme to tým ľuďom pravdivo povedať, ak ich budeme klamať, oni nás nachytajú na hruškách, takže buďme poctivý.

Róbert FICO, predseda strany Smer-SD
--------------------
Pravdivo treba povedať pán predseda, že v parlamente bol opakovaný pokus o spoplatnenie denného vysokoškolského štúdia. Boli opakované pokusy.

Ľuba ORAVOVÁ, moderátor
--------------------
Tak vidíte aj samotných politických oponenti hovoria...

Pavol HRUŠOVSKÝ, predseda KDH
--------------------
Toto hovoril váš poslanec Madej. Takto pán predseda ako to hovoríš teraz ty.

Róbert FICO, predseda strany Smer-SD
--------------------
Jednoducho chceli ste zaviesť poplatky za denné vysokoškolské štúdium a pokiaľ ide o tú klasickú rétoriku, ktorú tu už počúvam stále, že treba napríklad zvýšiť ceny diaľničných poplatkov, lebo sú vraj najnižšie v EÚ. Treba zaviesť poplatky za denné vysokoškolské štúdium, lebo Tony Blair zaviedol 3 000 libier za semester vo Veľkej Británii. Pán predseda. Zagarantujme ľuďom také platy ako majú vo Veľkej Británii a začnime sa rozprávať o tom...

Mikuláš DZURINDA, premiér a predseda SDKÚ-DS
--------------------
Ján Ľupták...

Róbert FICO, predseda strany Smer-SD
--------------------
Začnime sa rozprávať o tom, pán predseda o dvojnásobných platoch som nehovoril ja. Ty si chodil prepáč, ty si chodil s dvojnásobnými platmi v roku 1998 a neboli nakoniec z toho dvojnásobné platy, ale boli z toho dvojnásobné platby. 70 % ľudí za 8 rokov tvojej vlády reálne klesla životná úroveň.

Mikuláš DZURINDA, premiér a predseda SDKÚ-DS
--------------------
O tom sme sa rozprávali pred 4 rokmi.

Róbert FICO, predseda strany Smer-SD
--------------------
Bol by som veľmi rád teda keby sme hovorili, že čo sa dá. Zagarantujme ľuďom príjmy, ktoré sú porovnateľné s príjmami v západnej Európe a potom sa bavme o takých experimentoch pravicového charakteru, ako nám neustále pravicová vláda prezentuje.

Mikuláš DZURINDA, premiér a predseda SDKÚ-DS
--------------------
Zagarantovali sme.

Róbert FICO, predseda strany Smer-SD
--------------------
Dvojnásobné platy?

Mikuláš DZURINDA, premiér a predseda SDKÚ-DS
--------------------
Tvoj druhý kamarát Ferenc Gyurcsányi teraz vyhral voľby, jeho prvá veta bola. Maďarsko čakajú najtvrdšie reformy od pádu komunizmu. Ja hovorím, my máme tie reformy za sebou. Už pokles miezd nebude. Pokiaľ nezídeme z cesty a nezačneme rozdávať všetkým všetko, ako to sľubuješ ty...

Róbert FICO, predseda strany Smer-SD
--------------------
Akú reformu napríklad keď hovoríme o Gyurcsányim. Jednu jedinú vec. Zaujímavé je, že jedno zo základných rozhodnutí, ktoré ide urobiť Gyurcsányiho vláda je zníženie počtu štátnych úradníkov o 12 500. Ukáž mi pán predseda o koľko tvoja vláda znížila počet štátnych úradníkov. Práve naopak. Za posledných 8 rokov vlády Mikuláša Dzurindu išiel počet štátnych úradníkov hore. Za takéto reformy sme pokiaľ ide o ... štátnych úradníkov.

Mikuláš DZURINDA, premiér a predseda SDKÚ-DS
--------------------
Gyurcsányi hovorí o reforme daní, Gyurcsányi hovorí o reforme školstva...

Róbert FICO, predseda strany Smer-SD
--------------------
Ale nikdy nezruší dve sadzby DPH.

Mikuláš DZURINDA, premiér a predseda SDKÚ-DS
--------------------
Gyurcsányi hovorí o reforme sociálneho systému, o reforme zdravotníctva...

Róbert FICO, predseda strany Smer-SD
--------------------
Gyurcsányi predovšetkým ide robiť reformy za ktoré sme aj my.

Mikuláš DZURINDA, premiér a predseda SDKÚ-DS
--------------------
Je neobyčajne zadlžené Maďarsko a ty to chceš urobiť so Slovenskom.

Róbert FICO, predseda strany Smer-SD
--------------------
460 miliárd v roku 2005.

Ľuba ORAVOVÁ, moderátor
--------------------
Faktom je, že v tejto záležitosti je politická scéna tak trošku viac rozdelená. Pán Mečiar, záverečné slovo v tomto kole, aby sme sa dostali ďalej. Reformy. Podporíte, resp. váš slovník je, že ich nebudete chcieť zvrátiť, len skôr pomôcť možno upraviť...

Vladimír MEČIAR, predseda ĽS-HZDS
--------------------
Počkajte veď nie všetko čo sa vydáva za reformu, reformou je. Veď tu sme rozprávali o otázkach školstva. Páni tí čo robili váš program školský všetkým trom, netušia o čo ide. Všetci mi hovoríte o sociálnych dávkach pre študentov, ale zmena v školstve vyžaduje zmena obsahu výuky. A to za 8 rokov sa neurobilo nič. OECD vykazuje, že máme najnižšiu úroveň vzdelanosti. O prepoji výuky na vedu, o prepojení výuky na trh práce sa nehovorí v tých programoch nič. O financovaní pomocou donórskych peňazí a prepojení súkromného a školského kapitálu sa v tých programoch nehovorí nič. O postavení učiteľa, reálnom ktorý koeficientom by mal byť upravený vo vzťahu k ostatným, sú tam všeobecné frázy, reálne nič. Pokiaľ o jednotlivé stupne...

Ľuba ORAVOVÁ, moderátor
--------------------
Myslím že aj vo vašom programe je to viac menej všeobecne povedané.

Vladimír MEČIAR, predseda ĽS-HZDS
--------------------
Nie ja som to absolútne sa to rozpracovalo.

Ľuba ORAVOVÁ, moderátor
--------------------
Tak v tom programe to som nevidela.

Vladimír MEČIAR, predseda ĽS-HZDS
--------------------
Pokiaľ ide o jednotlivé stupne vzdelávania, základné, stredné, vysokoškolské, prepojenosť vysokoškolské po prípravu pedagógov a vedcov sa nehovorí v týchto veciach nič, takže nehovorte, že máte rozpracované a že všetko vyriešilo. Vyriešili sa sociálne statusy tých najviac chudobných sčasti. To nie je reforma školská. A nie je to reforma systémová.

Pavol HRUŠOVSKÝ, predseda KDH
--------------------
Pán predseda vy máte jednu geniálnu vlastnosť. Vy si niečo vymyslíte, potom to ponúknete ako pravdu a ako skutočnosť, že je to takto. Veď si prečítajte tie programy a nájdete to tam.

Vladimír MEČIAR, predseda ĽS-HZDS
--------------------
Veď som iné nerobil len čítal veľa hodín a pozeral do toho a hľadal tam rozum, nenašiel som ho. To sú všeobecné úvahy a tézy platné v roku 2050, ale nie zodpovedajúce tomu, čo by zo vzdelávania urobilo konkurencieschopnosť tomu čo hovorí pán Dzurinda, že hovoríme o svetových univerzitách, európskych univerzitách, ale veď naše vyzerajú jak na vidieku.

Pavol HRUŠOVSKÝ, predseda KDH
--------------------
Je tam aj o alternatívnych zdrojoch financovania školstva.

Róbert FICO, predseda strany Smer-SD
--------------------
Jedna vec na ktorej sa musím dohodnúť, môžem odôvodnenie čo teraz povedať?

Ľuba ORAVOVÁ, moderátor
--------------------
Myslím, že teraz by som si zobrala slovo aj ja, aj kvôli času. Myslím, že konkrétne jednotlivé reformy, jednotlivé vaše programy majú aj samotný voliči možnosť si pozrieť a do akej miery samozrejme bude na nich ako sa rozhodnú.

Róbert FICO, predseda strany Smer-SD
--------------------
Je tu jedna vec. Ale nie to sa týka naozaj tohto.

Ľuba ORAVOVÁ, moderátor
--------------------
Pán Fico ideme ďalej. Skutočne ideme ďalej. Pán Fico...

Mikuláš DZURINDA, premiér a predseda SDKÚ-DS
--------------------
No tak budem všetci skákať do reči, tak bude...

Ľuba ORAVOVÁ, moderátor
--------------------
Dobre takže poprosím réžiu o ďalší príspevok.

redaktor
--------------------
Pred minulými voľbami politické strany nešetrili vzájomnými odkazmi a útokmi. Dokonca niektoré vytvárali zoznamy politikov, neprijateľných v možnej vláde. Rozhodnutie Smeru o neprijateľnosti Mikuláša Dzurindu a Ivana Mikloša ako členov novej vlády, ktorej súčasťou by bol aj Smer je konečné a kategorické. SDKÚ zas Ficovmu Smeru odkázala, že jeho cesta je cestou primitívneho populizmu a osobných ambícií. Premiér pri tom za prioritu označil spoluprácu SDKÚ, KDH a SMK. Odpoveď KDH bola jasná. Hlavnou ambíciou KDH je zostavenie pravicovej vlády zo 4 strán. KDH, SDKÚ, SMK, ANO aj keby mala len tesnú väčšinu 76 hlasov. KDH, SMK a SDKÚ svorne odmietali spoluprácu s HZDS. Dokonca premiér vyhlásil, že je to návrat do rokov 1994 – 1998. Naopak Smer spoluprácu s hnutím nevylúčil. Strane ale odkázal, že Vladimír Mečiar nie je prijateľný. Aká je záruka, že Vladimír Mečiar už nebude zárukou medzinárodnej izolácie, ktorú si nemôžeme dovoliť a typickým príkladom klientelistického zbohatlíka neschopného vysvetliť pôvod svojho obrovského majetku. Vladimír Mečiar tieto slová opätoval a Róbertovi Ficovi pripomenul. Na funkciu premiéra ešte nedorástol. Je zbytočne agresívny a sľubuje čo nesplní. Vo voľbách 2002 síce zvíťazilo HZDS, ale vládu napokon zostavila pravica. SDKÚ, SMK, KDH a ANO. Hnutie aj Smer odišli do opozície.

Ľuba ORAVOVÁ, moderátor
--------------------
Takže páni to bola taká krátka retrospektíva aspoň cez maličko záberov spred 4 rokov a poďme teda skôr do budúcnosti. Keďže sa vaše strany veľmi opatrne vyjadrujú, alebo nevyjadrujú s kým by chceli ísť do povolebnej spolupráce. Skúsme otočiť tú optiku a pozrime sa tie vaše vyjadrenie, ktoré už zazneli v médiách, ktoré ste vlastne povedali. Pán premiér vy ste povedali, že SDKÚ nechce spolupracovať s Komunistami, zároveň sa vaša strana vyjadrila, že trojkoalícia HZDS, Smer, SNS je najhoršia možná koalícia pre Slovensko. Dokonca preferujete trojblok KDH, SMK, SDKÚ. Otázka len znie. Pri tomto všetkom, myslíte si že vám to bude stačiť na vytvorenie budúcej vlády?

Mikuláš DZURINDA, premiér a predseda SDKÚ-DS
--------------------
Teraz sme 6 dní pred voľbami. A omnoho dôležitejšie ako je povedzme hľadať odpovede na otázky, ktoré nepochybne prídu na stôl takto o týždeň v nedeľu je pokúšať sa získať voličov preto, aby sa mohli čo najslobodnejšie rozhodnúť a preto je poctivé s nimi hovoriť o tom, za čím si môžeme stáť každú chvíľu, povedať čo vieme, povedať čo nevieme a prípadne ich upozorniť na isté javy z ktorých si môžu urobiť sami úsudok. Ja viem, že chcem spolupracovať s KDH aj SMK. To viem. A viem, že nechcem so Smerom ani s HZDS. To je myslím jasná reč. Po druhé. Pred týždňom nám pán Fico takpovediac sčasti pomohol pochopiť, že dochádza ku spojenectvu medzi Smerom a SNS, no a preto jednoducho sa črta aj alternatíva taká o ktorej hovoril pán Mikloš minulú nedeľu, ktorá koniec koncov s istými obmenami tu už bola.

Ľuba ORAVOVÁ, moderátor
--------------------
K tomu sa môžeme dostať, len ešte skúste mi predsa len odpovedať na tú otázku. Vy ste sám povedali, že ste ponúkli istú víziu spolupráce hodinu po voľbách v rámci SDKÚ, SMK, KDH. Táto vaša vízia však nejakú pozitívnu reakciu nemala, takže

Mikuláš DZURINDA, premiér a predseda SDKÚ-DS
--------------------
No tak nečudujem sa veľmi tomu, ja som to nehovoril ako návrh. Vy ste to presne povedali, ako istú víziu, je to moja predstava. Ani som nečakal, že budú reakcie, nebudú. Je to môj názor, možno moje želanie, ale naozaj je to slovo vízia sa mi zdá priliehavé ako ja si predstavujem, že by sme mohli konať ak chceme, aby sa presadila alternatíva pokračovania dokončenia reforiem.

Ľuba ORAVOVÁ, moderátor
--------------------
Tak možno sa spýtajme priamo pána Hrušovského. Tá vízia zaznela tuná opäť zo strany pána predsedu SDKÚ. Vaša reakcia bola?

Pavol HRUŠOVSKÝ, predseda KDH
--------------------
No moja reakcia bola, že nie ja odmietam akékoľvek vytváranie bloku pred voľbami, ale aj po voľbách...

Ľuba ORAVOVÁ, moderátor
--------------------
Prečo?

Pavol HRUŠOVSKÝ, predseda KDH
--------------------
KDH je dostatočne stabilnou najstaršou na Slovensku politickou stranou, aby si trúflo prijímať politické rozhodnutia samostatne. Okrem toho vieme aká bola komplikovaná spolupráca aj napriek tomu, že sme boli pravicové politické strany, už v tomto volebnom období a pán premiér nehnevaj sa, ale aj kvôli tomu, že tvoj štýl vládnutia nakoniec znamenal to, že KDH odišlo z tejto vládnej koalície, trošku skomplikovalo spoluprácu, to však neznamená, že rokovať nebude, preto lebo naše programy sú najbližšie a je tam najmenej kontroverzných vecí. Po prvé, ale čo chcem povedať, je to že KDH chce aby bolo po budúcich parlamentných voľbách súčasťou vládnej koalície a podieľalo sa na moci. Po druhé. Som presvedčený o tom, že vláda HZDS, Smer a SNS by bola tou najhoršou vládou, ktorá by mohla po parlamentných voľbách vzniknúť a preto urobíme všetko preto, aby takáto vláda nevznikla, tým že sa budeme usilovať dosiahnuť čo možno najväčší volebný výsledok a po tretie menšinovú vládu tak ako to už zaznelo z úst niektorých politikov považujem za zlé riešenie, už aj zo skúseností z tohto volebného obdobia a preto Slovensko som...

Ľuba ORAVOVÁ, moderátor
--------------------
Dobre.

Pavol HRUŠOVSKÝ, predseda KDH
--------------------
Čo dobre?

Ľuba ORAVOVÁ, moderátor
--------------------
Prepáčte.

Pavol HRUŠOVSKÝ, predseda KDH
--------------------
No nie Slovensko bude mať väčšinovú vládu. Teraz z akých politických subjektov bude zložené ukážu výsledky parlamentných volieb.

Ľuba ORAVOVÁ, moderátor
--------------------
Pán Mečiar, aby som možno vás tak trošku skúsim neparafrázovať, skúsim vás citovať. Vy ste sa vyjadrili, že v žiadnom prípade táto trojica SDKÚ, KDH, SMK by sa nemala zopakovať. Takisto ste im odmietli menšinovú podporu. Zároveň nie je to tajomstvo, máte problémy s KDH, ak sa nemýlim...

Vladimír MEČIAR, predseda ĽS-HZDS
--------------------
Nielen...

Ľuba ORAVOVÁ, moderátor
--------------------
Nielen dobre. Ale podľa toho čo hovoríte, ako teda tie scenáre ste povedali, vyplýva že strany koalície sa nezaobídu bez opozície a naopak v budúcej vláde?

Vladimír MEČIAR, predseda ĽS-HZDS
--------------------
Samozrejme že vývoj je po tejto stránke otvorený a my sme v pozícii dneska, že môžeme byť jazýčkom na váhach, ktorý rozhodne podľa toho akú reálnu politickú silu bude mať a tak dneska túto pozíciu budeme obhajovať. Trojkoalícia je tak má rozložené vzťahy, tak je odlišná v zásadných, strategických programových cieľoch, že z opakovania na Slovensku by bolo trestom pre Slovensko. Splodila v mnohom protirečivý vývoj a tie negatívne protirečenia by sa prehĺbili. Pokiaľ ide o možnú kombináciu prelínania opozície a koalície tak nezbadal som nič, žeby hovoril Smer, ale zbadal som, že aj KDH aj SMK povedali Smer áno. Čiže nejaké ak si vy urobíte takéto verejné vyhlásenie, tak nejaké konzultácie, niečo tam intenzívne prebieha, do čoho nelezieme ale zvonku na to pozeráme a budeme pozerať. Pokiaľ ide o obdobie keď bolo HZDS vo vláde bolo to najproduktívnejšie historicky najvýznamnejšie obdobie SR, vaše interpretácie tohto obdobia účelovo odtrhnuté od faktov a od genézy vývoja sú podľa mňa naivné a smiešne, to je už dejepis a pozeráme dopredu. Tak HZDS-ĽS v tej vláde bude a prosí občanov o podporu preto, aby mohlo reálne históriu ovplyvniť. Potrebujeme silu občiansku.

Ľuba ORAVOVÁ, moderátor
--------------------
Skúste zareagovať pán Hrušovský, hneď vám nechám slovo aj pánovi Ficovi, k tomu Smeru keďže pán Mečiar hovorí presne o tom, že SMK a KDH hovoria teda nejakým spôsobom...

Pavol HRUŠOVSKÝ, predseda KDH
--------------------
Ale veď u pána Mečiara sme si zvykli už na všelijaké vyjadrenia, ktoré zrejme vyplývajú z istej jeho netrpezlivosti, preto ja ho chápem.

Vladimír MEČIAR, predseda ĽS-HZDS
--------------------
Ale nikde neujdete ja som trpezlivý.

Pavol HRUŠOVSKÝ, predseda KDH
--------------------
Pán predseda nechajte ma hovoriť. Ja viem, že ste nepokojný z toho, lebo sa stávate neprijateľným pre KDH už dlho.

Vladimír MEČIAR, predseda ĽS-HZDS
--------------------
Od roku 1990. Čo sa deje?

Pavol HRUŠOVSKÝ, predseda KDH
--------------------
Ako jeden z možných partnerov na spoluprácu a znovu vám zopakujem. KDH nebude spolupracovať s HZDS.

Vladimír MEČIAR, predseda ĽS-HZDS
--------------------
HZDS nebude spolupracovať s KDH...

Pavol HRUŠOVSKÝ, predseda KDH
--------------------
Ale my máme na to dôvody.

Vladimír MEČIAR, predseda ĽS-HZDS
--------------------
Pokiaľ ste predsedom tejto strany.

Pavol HRUŠOVSKÝ, predseda KDH
--------------------
Pán predseda neskáčte mi do reči. Ja by som vás pekne poprosil...

Vladimír MEČIAR, predseda ĽS-HZDS
--------------------
Robím vám ozvenu. Ste nespokojný s vlastnou ozvenou?

Pavol HRUŠOVSKÝ, predseda KDH
--------------------
Skôr by ste mohli vysvetliť vašu Elektru, pani Remiášovej by ste mohli ospravedlniť, mohli by ste o amnestiách niečo povedať, mohli by ste povedať o období 1994 – 1998 rokov vášho vládnutia, povedať prečo sa Slovensko dostalo do izolácie a ako by sme tu pomaly pani redaktorka nechávajte ma, ako by sme pomaly prestávali zabúdať na toto obdobie? Pán predseda aj vy?

Vladimír MEČIAR, predseda ĽS-HZDS
--------------------
Pán Hrušovský, vysvetlite mi jednu vec. Prečo ste nikdy riadne nevyšetrovali vraždu Jána Duckého. Vysvetlite mi jednu vec. Prečo ste nikdy neobjasnili smrť Róberta Remiáša. Vysvetlite mi jednu vec, prečo z peňazí KDH ste marili riadne vyšetrovanie týchto prípadov. Vyšetrite mi jednu jedinú vec. Prečo ste utajovali skutočnosti a pravdu pred všetkými, len aby ju nepoznali a nevideli do nej, že aké je pozadie KDH a jeho praktík.

Ľuba ORAVOVÁ, moderátor
--------------------
Máte nejaké dôkazy konkrétne pán Mečiar?

Pavol HRUŠOVSKÝ, predseda KDH
--------------------
Nech sa páči položte ich na stôl pán predseda.

Vladimír MEČIAR, predseda ĽS-HZDS
--------------------
Samozrejme, veď sú to všetko v spisoch utajené. Je to utajené. ... budeme mať na stole všetko. Ďalej pokiaľ ide o otázky prístupu k zákonom a zákonnosti. Stále pracujete v metóde potrestania Talibanu výhrad vo vás kresťanstva nieto, vo vás je len zloba a nenávisť. Chcete pôsobiť ako meč anjela archanjela, pritom pôsobíte ako kopia diablova.

Pavol HRUŠOVSKÝ, predseda KDH
--------------------
Pán predseda pre Slovensko by nebolo trestom keby pokračovala pravicová vláda. Pre Slovensko by bolo trestom, keby ste vy boli súčasťou akejkoľvek vlády po budúcich parlamentných voľbách. Pán predseda povedali ste tu vážne obvinenia. Ja vás prosím, ale naozaj položte dôkazy na stôl. O tom o všetkom a nezavádzajte

Vladimír MEČIAR, predseda ĽS-HZDS
--------------------
A prečo nie? Odtajnite to a máte to na stole do 24 hodín.

Pavol HRUŠOVSKÝ, predseda KDH
--------------------
Nezavádzajte Slovenskú verejnosť. Nech sa páči mali ste ministra vnútra.

Vladimír MEČIAR, predseda ĽS-HZDS
--------------------
Kedy? V roku 1998 tam už nemáme ... žiadne.

Pavol HRUŠOVSKÝ, predseda KDH
--------------------
Mali ste svoje kontakty na ministerstve vnútra. Pán predseda mohli ste.

Vladimír MEČIAR, predseda ĽS-HZDS
--------------------
Za 8 rokov ste nič neurobili, klamali verejnosť, podvádzali verejnosť, zneužívali smrť človeka a robíte to ďalej. A teraz mi povedzte ešte keď to vaše ... Kto je zodpovedný za smrť desiatok ľudí, ktorí spáchali sebe vraždy od sociálnej biedy? Kto je zodpovedný za smrť ďalších ľudí, ktorí zomreli, pretože nedostali potrebnú ... starostlivosti a pomoc. Kto je zodpovedný za množstvo nehôd na cestách keď ste zastavili diaľnice. Kto je zodpovedný za zákony, ktoré ste podviedli ľudí pred voľbami 2002, prijali a vzápätí po voľbách KDH,

Pavol HRUŠOVSKÝ, predseda KDH
--------------------
Pán predseda nikto vám nerozumie.

Vladimír MEČIAR, predseda ĽS-HZDS
--------------------
Ale veď ste schvaľovali tie zákony pred voľbami a rušili po voľbách.

Mikuláš DZURINDA, premiér a predseda SDKÚ-DS
--------------------
Takto sa ďaleko nedostaneme.

Ľuba ORAVOVÁ, moderátor
--------------------
Dobre ideme ďalej. Pán Fico, otázka aj na vás, keďže ...

Róbert FICO, predseda strany Smer-SD
--------------------
K tým predvolebný rôznym úvahám...

Ľuba ORAVOVÁ, moderátor
--------------------
K tým predvolebným úvahám, takže môžem tu otázku? Možnože vás budem citovať.

Pavol HRUŠOVSKÝ, predseda KDH
--------------------
A ešte pani redaktorka musím dopovedať. Prepáčte mi kolegovia. Žiadne rokovania so Smerom pán predseda, nie medzi KDH a Smerom neexistujú. Ani, ale možno to ste vy, ktorý...

Ľuba ORAVOVÁ, moderátor
--------------------
Dobre, pán Fico, vaša strana sa dlhodobo nevyjadruje s kým áno alebo nie, ale aspoň niektoré informácie ste povedali. Chcete aby vláda mala čo najmenej členov, hovoríte o dvoch ak sa nemýlim a chcete aby tá vláda bola medzinárodne akceptovaná. To sú také tie základné vaše kritériá. Možno tú otázku by som rozšírila asi tak, že v tej kampani to najviac iskrí medzi stranou Smer a SDKÚ. Dalo by sa povedať, že ste takí najviac vyhranený politický rivali. Zdá sa aj vy ste myslím, že pripustili, že sa nevyhne budúca vláda aj kombinácii opozícia, koalícia takže moja otázka znie. Koho by ste vo vláde Smeru najradšej nevideli?

Róbert FICO, predseda strany Smer-SD
--------------------
Predovšetkým je naozaj krátko pred voľbami a politické strany hrajú rôzne hry. Tu straší pán predseda vlády nejakou koalíciou Smer, HZDS, SNS a pritom mu vôbec nevadilo, že vládlo s hlasmi pána Džupu, Kolesára a pána Harvaia z KSS čiže jedna vec je samozrejme obviniť iného a druhá vec je robiť reálne praktické kroky v NR SR.

Ľuba ORAVOVÁ, moderátor
--------------------
Tak poďme k tej mojej otázke.

Róbert FICO, predseda strany Smer-SD
--------------------
Pokiaľ ide o tom ako bude vyzerať ďalší vývoj. Predovšetkým Smer-SD s nikým nerokuje. A odmietli sme akékoľvek rokovania a vidíte čo sa všetko rozpráva. Tu sú informácie, že rokujeme s KDH, s SMK, tu nás obviňuje predseda vlády, že s HZDS a SNS...

Vladimír MEČIAR, predseda ĽS-HZDS
--------------------
Možno sa vyjadrili pozitívne k vašej strane SMK.

Róbert FICO, predseda strany Smer-SD
--------------------
Že jednoducho s nikým nerokujeme a ani nebudeme rokovať. Budeme vo veciach rokovať až po parlamentných voľbách.

Ľuba ORAVOVÁ, moderátor
--------------------
Ani tá koalícia, prepáčte iba doplním tá koalícia ktorá vlastne bola mediálne prezentovaná, HZDS, SNS, Smer lebo aj konkrétne vyjadrenia pán Urbáni...

Róbert FICO, predseda strany Smer-SD
--------------------
Ale ja som povedal úplne jasne. Povedal som úplne jasne, že to sú strašiaky, pretože niekto potrebuje strašiť, lebo už nemá čo iné ponúknuť tak straší. Veď stále počúvame, nechajte nás dokončiť reformy. Však ich 8 rokov tie reformy robíme. Koľko potrebujete 30 rokov na reformy? 40 rokov bude vám to stačiť, aby ste podoťahovali všetko do konca, alebo 50 rokov?

Mikuláš DZURINDA, premiér a predseda SDKÚ-DS
--------------------
S tvojou SDĽ sa to neveľmi dalo, s tvojou SDĽ to veľmi nešlo.

Róbert FICO, predseda strany Smer-SD
--------------------
Takže chcem povedať, po 8 rokoch stoja ľudia pre vážnou otázkou aké bude ďalšie smerovanie Slovenska. Čo musíme povedať voličovi dnes, je nie to že či to bude Jožo, Fero, Mišo a Paľo, ale musíme tomu voličovi povedať jednoznačne čo strana chce ak bude víťazom volieb dostať do vládneho programu. A my hovoríme, čo chceme. To znamená, že potom ľudia rozdajú karty, sadneme si, kto bude mať najmenej, bude ustupovať najviac, kto bude mať najviac ten najviac presadí z toho programu.

Ľuba ORAVOVÁ, moderátor
--------------------
Takže ani nepoviete na tu moju otázku, že koho by ste najradšej nevideli?

Róbert FICO, predseda strany Smer-SD
--------------------
Ale veď my dnes nemôžme komentovať to, čo ľudia urobia 17násteho. Ja ponúkam voličovi a strana Smer-SD jasnú sociálnu alternatívu, tomu čo robí táto pravicová vláda. To je neľudská politika voči ľuďom.

Mikuláš DZURINDA, premiér a predseda SDKÚ-DS
--------------------
Teraz ja. Ja zase takto chcem pokojnejšie povedať, že snažíme sa o ľudskú politiku, veľa veci tu zaznelo čo sme urobili pre povedzme ľudí zo sociálne odkázaných rodín, snažíme sa o nové projekty, máme nové programy, medzi trh práce kde chceme kombinovať nízke mzdy s ponechaním sociálnych dávok na, výrobu alternatívnych zdrojov energie...

Ľuba ORAVOVÁ, moderátor
--------------------
To je program...

Mikuláš DZURINDA, premiér a predseda SDKÚ-DS
--------------------
Ale naozaj konkrétny ucelený program pani Radičovej, pána Mikloša pre najchudobnejších ľudí. Ale čo ma trošku znepokojuje, je naozaj rétorika ku ktorej si siahol. Veľmi mi to pripomína tvojho straníckeho súputnika Jána Ľuptáka, hovorí že ja ťa obviňujem. Ja ťa obviňujem? Veď ty si si so Slotom sadol na tlačovej konferencii sám. Dobrovoľne. A to je veľmi nezvyklé 2 týždne pred parlamentnými voľbami. Ja len hovorím...

Róbert FICO, predseda strany Smer-SD
--------------------
Lebo sa bojíme že sfalšujete voľby..

Mikuláš DZURINDA, premiér a predseda SDKÚ-DS
--------------------
Ja len hovorím, že takéto spojenectvo sa javí veľmi reálne. Nič viac som nepovedal. Ešte k pánovi Mečiarovi nemôžem mlčať. Pán Mečiar, vy ste povedali vetu, že obdobie vašej vlády bolo najproduktívnejšie. Nemôžem mlčať. Bolo to obdobie, ktoré bolo poznamená mnohými nepeknými vecami, ale poviem výsledok, aby sme sa nehádali kto čo má aký doklad. Výsledkom bolo, že Slovensko sa dostalo do izolácie. Pán Mečiar, viete, že aj Česi aj Poliaci aj Maďari boli pozvaný do NATO, rokovať do EÚ. Preto váš výrok jednoducho nie je pravdivý. Až po zmene v roku 1998 keď sme nastolili demokratický režim, sme sa znovu vrátili do hry a práve pred dvoma rokmi a niečo sme sa dostali do NATO a EÚ.

Ľuba ORAVOVÁ, moderátor
--------------------
Pán premiér ak vám do toho skočím znamená to, že aj toto je dôvod o ktorom hovoríte prečo nechcete ísť s HZDS do vlády?

Mikuláš DZURINDA, premiér a predseda SDKÚ-DS
--------------------
Áno, myslím si že to obdobie rokov 1995 – 1998 je obdobím ku ktorému sa treba vrátiť, objasniť to čo dodnes nevieme...

Ľuba ORAVOVÁ, moderátor
--------------------
To znamená že čo očakávate napríklad od HZDS?

Mikuláš DZURINDA, premiér a predseda SDKÚ-DS
--------------------
Viete čo neviem či očakávam, či neočakávam ja by som dnes chcel najviac zo všetkého, aby moji spoluobčania sa rozhodli pre alternatívu kontinuity. O čo bude väčšia podpora pre SDKÚ-DS, KDH, SMK o to menej budeme samozrejme závislí na špekuláciách o to viac, viete že dnes sa javí naozaj veľmi reálne, veď takáto vláda tu bola v rokoch 1995 – 1998 ako HZDS vtedy ZRS a SNS.

Ľuba ORAVOVÁ, moderátor
--------------------
Dobre ak ste teda povedali pán premiér, že s HZDS, so Smerom ani s HZDS nechcete. Znamená to skutočne, že ani nebudete, lebo viete niekedy človek robí aj to čo nechce.

Mikuláš DZURINDA, premiér a predseda SDKÚ-DS
--------------------
Slovensko by malo mať vládu. Pozrite sa aká je zložitá situácia v Čechách, aj oni musia nájsť východisko.

Ľuba ORAVOVÁ, moderátor
--------------------
Takže to nevylučujete?

Mikuláš DZURINDA, premiér a predseda SDKÚ-DS
--------------------
My ho budeme hľadať vtedy, keď budeme vidieť ako dopadli parlamentné voľby, ale jedno je isté. To, že obdobie rokov 1995 – 1998 je otvorené, to že neboli došetrené niektoré veci o ktorých sám pán Mečiar pre chvíľou hovoril. To je prekážkou preto, aby sme sa uchádzali o spoluprácu s HZDS...

Vladimír MEČIAR, predseda ĽS-HZDS
--------------------
To že ste to nedošetrili je dôvod nato, aby ste už neboli v žiadnej vláde lebo ste neschopný čokoľvek objasniť.

Pavol HRUŠOVSKÝ, predseda KDH
--------------------
Dôvodom toho boli vaše amnestie. Že sa niektoré veci...

Vladimír MEČIAR, predseda ĽS-HZDS
--------------------
To nie je pravda.

Pavol HRUŠOVSKÝ, predseda KDH
--------------------
Ale je to pravda.

Vladimír MEČIAR, predseda ĽS-HZDS
--------------------
Už prestaňte klamať, pán Hrušovský, prestaňte klamať. Aj pán boh to vidí.

Pavol HRUŠOVSKÝ, predseda KDH
--------------------
Dávajte si pozor na svoje vyjadrenia.

Vladimír MEČIAR, predseda ĽS-HZDS
--------------------
Ale prečo by som si dával pozor na vyjadrenia keď sú pravdivé? Pokiaľ ide o otázky rokov 1995 – 1998 a medzinárodnej politiky, Slovensko nikdy nebolo izolované.

Mikuláš DZURINDA, premiér a predseda SDKÚ-DS
--------------------
Ale veď nás nepozvali rokovať...

Vladimír MEČIAR, predseda ĽS-HZDS
--------------------
Je pravda, že neboli sme pozvaný na rokovania o vstupe do NATO, bolo prijaté v Španielsku vyhlásenie NATO o vstupe SR do NATO a bol tu prítomný Solana vtedy Generálny tajomník NATO, ktorý hovoril o veciach ako to bude vyzerať, kedy to bude a čo to bude. A na to že tak nebolo...

Ľuba ORAVOVÁ, moderátor
--------------------
Takže vy to odmietate tieto...

Vladimír MEČIAR, predseda ĽS-HZDS
--------------------
Samozrejme je to blbosť. Kto chce byť predseda vlády by mal vedieť o histórii aspoň minimum. Keď chce vysvetľovať históriu.

Ľuba ORAVOVÁ, moderátor
--------------------
Dobre konkrétna otázka. Možno aj na základe tých slov nebudete podporovať ako ste povedali trojkoalíciu, nebudete podporovať ani vládu kde bude...

Vladimír MEČIAR, predseda ĽS-HZDS
--------------------
My si tuto pekne sedíme v strede medzi spormi tých pánov a my ten spor vyriešime po voľbách. Veľmi pekne a kulantne.

Ľuba ORAVOVÁ, moderátor
--------------------
Nebudete podporovať ani vládu v ktorej by bolo napríklad SDKÚ?

Vladimír MEČIAR, predseda ĽS-HZDS
--------------------
Ja som povedal a zopakoval. Trojkoalícia pre Slovensko je najväčšie nešťastie a aby tu nevznikali legendy o tom, že ako so Smerom...

Mikuláš DZURINDA, premiér a predseda SDKÚ-DS
--------------------
Myslíte SNS, Smer a HZDS?

Vladimír MEČIAR, predseda ĽS-HZDS
--------------------
Nie vy traja už ste urobili dosť veľký. Ďalej, aby tu neboli pochybnosti HZDS, Smer a SNS. Chcem jasne povedať. Vážim si a mám úctu ku všetkým členom SNS a funkcionárom ktorý nám pomáhali pri vzniku štátu. Nie je možné Jána Slotu s jeho kultúrou vyjadrovania konfliktom, nacionalistickými postojmi považovať za partnera pre ústrednú politiku. Viem to čo to robilo v rokoch 1994 – 1998 a viem čo by to bolo v roku ďalšom. Čiže neexistuje žiadna dohoda a predpoklad a tento vzťah je účelovo vymyslený.

Pavol HRUŠOVSKÝ, predseda KDH
--------------------
Pani redaktorka, to znamená že odkazujete svojim voličom, že odchádzate v ďalších 4 rokoch do opozície?

Vladimír MEČIAR, predseda ĽS-HZDS
--------------------
Neodkazujem svojim voličom, odkazujem svojim voličom nebojte sa, nedajte sa a treba to zmenu a tých pánov treba vymeniť.

Pavol HRUŠOVSKÝ, predseda KDH
--------------------
Áno v tomto ... ste teraz prezentovali to je odkaz voličom HZDS.

Róbert FICO, predseda strany Smer-SD
--------------------
Týmito strašiakmi samozrejme sa snaží predseda vlády SR, no pokiaľ ide o tu koalíciu ktorú si si vymyslel.

Mikuláš DZURINDA, premiér a predseda SDKÚ-DS
--------------------
Ale veď ty si si so Slotom sadol sám...

Róbert FICO, predseda strany Smer-SD
--------------------
Ale veď dokončím myšlienku ak môžem. Týmito strašiakmi preukazuje sám svoj obrovský strach, že pravdepodobne už končí a teraz jednu vec.

Mikuláš DZURINDA, premiér a predseda SDKÚ-DS
--------------------
Ty sa trasieš nie ja.

Róbert FICO, predseda strany Smer-SD
--------------------
Použil nádherný výraz, že demokratické prevzatie a demokratický režim. Pán predseda vždy si oklamal ľudí. Uvediem dva príklady. V roku 1998 pred voľbami sme spoločne ešte ako opozičné strany schválili zákon, ktorý mal zastaviť privatizáciu strategických podnikov. Hneď nato ako si vošiel do vlády v roku 1998 si tento zákon zrušil a si rozpredal všetky strategické podniky. Druhýkrát si oklamal ľudí v roku 2002. V predvolebnom období ste prijali 22 sociálnych zákonov, ste chceli navnadiť verejnosť, že aký ste perfektný sociálny a zrazu hneď potom ako ste sa stali opäť predsedom vlády a ste chytili vládu do rúk, ste všetkých 22 zákonov v skrátenom legislatívnom konaní zrušili. A to pokračuje teraz. Zrazu teraz už hovoríte, že spoplatnenie štúdia asi nie. Garantujem verejnosti keď táto pravicová vláda nastúpi, bude pokračovať v privatizácii...

Mikuláš DZURINDA, premiér a predseda SDKÚ-DS
--------------------
Ale zase ideš ako Ľupták, zase ten príval nezmyslov ktoré je treba jednoznačne odmietnuť. V našom volebnom programe je sloboda akademickým senátom. Chceme sa s pánmi rektormi veľmi poctivo porozprávať. Budeme tolerovať nízku kvalitu vysokoškolského vzdelania, alebo pôjdeme ďalej. Toto je rétorika Jána Ľuptáka, v ktorom sa vidíš stále viac. Presne takáto reč prepytujem reštaurácie 4 cenovej skupiny. Populizmus, vytĺkanie politického kapitálu zo všetkých ťažkostí, máme ich. Ťažko mi bolo v 1998. Veľmi ťažko.

Ľuba ORAVOVÁ, moderátor
--------------------
Skúsme to skrátiť...

Mikuláš DZURINDA, premiér a predseda SDKÚ-DS
--------------------
Privatizovali sme podniky preto, aby tam už iný nemohli kradnúť, aby ste nemohli robiť to, čo robil tvoj Fedor Flašík, pani Beňová, pán Pór a všetci tí mecenáši ktorým si dodnes dlžný ešte aj za parlamentné voľby...

Róbert FICO, predseda strany Smer-SD
--------------------
Môžem ešte jednu vetu, ja jednu vetu iba. Toto je typické čo teraz robí pán Dzurinda. Tak obviní napríklad Smer, musím to povedať, to je konkrétna vec. Obviní Smer, že vraj nejaký Pór má niečo zo Smer-SD. Pán predseda ja som si pozrel obchodné aktivity pána Póra. Pán Pór je predseda predstavenstva ŽOS Trnava. Vieš s kým robí konkrétne obchody? S tvojim bratom, dokončím tu myšlienku. Robí reálne obchody s tvojím bratom v Slovenských železniciach a z tých provízií...

Mikuláš DZURINDA, premiér a predseda SDKÚ-DS
--------------------
Ukazuje sa s tvojím Glváčom. Ukazuje sa stále v médiách s tvojím Glváčom, plné noviny sú toho ako chodí za tvojimi kandidátmi...

Róbert FICO, predseda strany Smer-SD
--------------------
Vodu kážete...

Mikuláš DZURINDA, premiér a predseda SDKÚ-DS
--------------------
Mne nedal ani jedinú korunu, teba podporuje. Je jeden z tvojich hlavných mecenášov.

Ľuba ORAVOVÁ, moderátor
--------------------
Dobre posledná veta.

Pavol HRUŠOVSKÝ, predseda KDH
--------------------
Ja chcem len na záver povedať. Volebné programy sú istým ideálom každej jednej politickej strany. Každý máme na riešenie problémov iný názor...

Ľuba ORAVOVÁ, moderátor
--------------------
A samozrejme rozhodnú voliči dalo by sa povedať, dobre...

Pavol HRUŠOVSKÝ, predseda KDH
--------------------
Rozhodnú voliči, ale na druhej strane iné čo by som chcel ešte povedať to je dôležité. Že tu okrem sociálno-ekonomických problémov cítime frontálny útok na základné ľudské hodnoty, práva a na základnú, frontálny útok na rodinu...

Ľuba ORAVOVÁ, moderátor
--------------------
Kto útočí?

Pavol HRUŠOVSKÝ, predseda KDH
--------------------
Kto? Veď tu sa pokúša niekto oslabiť postavenie rodiny muža a ženy. Nehovoríme o tom. Tu akosi niekto chce špekulovať so životom a s ochranou života.

Ľuba ORAVOVÁ, moderátor
--------------------
Dobre to už sú ďalšie programové otázky. Skutočne už nemáme veľa času, vlastne už sme aj mimo. Jednu vetu...

Vladimír MEČIAR, predseda ĽS-HZDS
--------------------
Posledná poznámka. Páni nepáči sa vám spôsob akým rozpráva s vami Fico a ja som nie jeho advokát. Ale spôsob akým vy rozprávate so mnou, je nie rečou politických predstaviteľ ale rečou ... Toto si viacej odpustite.

Mikuláš DZURINDA, premiér a predseda SDKÚ-DS
--------------------
To ste prehnali.

Vladimír MEČIAR, predseda ĽS-HZDS
--------------------
Nie som to povedal presne tak...

Mikuláš DZURINDA, premiér a predseda SDKÚ-DS
--------------------
Pán predseda, pretože sme vám pripomenuli že vaša politika viedla Slovensko do izolácie to nie je...

Vladimír MEČIAR, predseda ĽS-HZDS
--------------------
Neviedla do izolácie a nikdy nebola. Už prestaňte klamať. Už stačilo.

Mikuláš DZURINDA, premiér a predseda SDKÚ-DS
--------------------
Pán predseda to nie je neslušný slovník. To jednoducho je slušný slovník, možno krutá pravda. Ale slovník je férový.

Pavol HRUŠOVSKÝ, predseda KDH
--------------------
Ospravedlňte sa občanom Slovenska, ospravedlňte sa všetko čo ste napáchali.

Ľuba ORAVOVÁ, moderátor
--------------------
V tejto chvíli vám páni ďakujem za to že ste prijali pozvanie do štúdia, pán Hrušovský máme už po limite. Vám vážený diváci ďakujeme za pozornosť, pripomínam, že na budúcu nedeľu sa stretneme po voľbách v špeciálnom vydaní relácie O 5 minút 12. Do relácie by mali prísť zástupcovia pravdepodobne už budúcich nových parlamentných strán, no a pripomínam ešte jednu informáciu. V sobotu hneď po uzavretí miestností vám STV prinesie zatiaľ prvé možno neoficiálne výsledky parlamentných volieb a samozrejme vás bude informovať v priebehu celej nedele, resp. dopoludnia nedele o ďalších výsledkoch. Takže ďakujem ešte raz za pozornosť, dovidenia po parlamentných voľbách.

18.6.2006
11:55 O päť minút dvanásť
Diskusia
18.6.2006    STV1    str. 1   11:55 O päť minút dvanásť
            
Beáta ORAVCOVÁ, moderátor
--------------------
Príjemné poludnie, vážení diváci. Vítame vás v špeciálnom vydaní relácie O päť minút dvanásť.

Vlado ZÁBORSKÝ, moderátor
--------------------
Ako dopadli? Parlamentné voľby. Aké sú vyjednávacie pozície jednotlivých politických strán o budúcej vláde?

Beáta ORAVCOVÁ, moderátor
--------------------
No a odpovede budeme hľadať na tieto otázky s lídrami a predstaviteľmi strán, ktoré sa dostávali do parlamentu.

Vlado ZÁBORSKÝ, moderátor
--------------------
Na začiatku relácie zatiaľ bez víťaza týchto parlamentných volieb, predsedu Smeru Róberta Fica.

Beáta ORAVCOVÁ, moderátor
--------------------
Predstavme si ďalších hostí. Vítam v štúdiu predsedu SDKÚ-DS Mikuláša Dzurindu.

Mikuláš DZURINDA, predseda SDKÚ-DS
--------------------
Ďakujem. Dobrý deň.

Vlado ZÁBORSKÝ, moderátor
--------------------
Vedľa neho sedí predseda Slovenskej národnej strany, pán Ján Slota. Dobrý deň, vitajte.

Ján SLOTA, predseda SNS
--------------------
Dobrý deň prajem, ďakujem.

Beáta ORAVCOVÁ, moderátor
--------------------
Predseda SMK Béla Bugár. Vitajte.

Béla BUGÁR, predseda SMK
--------------------
Dobrý deň prajem.

Vlado ZÁBORSKÝ, moderátor
--------------------
Podpredseda ľudovej strany HZDS pán Viliam Veteška. Dobrý deň aj vám, pán Veteška.

Viliam VETEŠKA, podpredseda ĽS - HZDS
--------------------
Dobrý deň prajem.

Beáta ORAVCOVÁ, moderátor
--------------------
No a predseda Kresťanskodemokratického hnutia Pavol Hrušovský.

Pavol HRUŠOVSKÝ, predseda KDH
--------------------
Dobrý deň.

Beáta ORAVCOVÁ, moderátor
--------------------
Pekný deň aj vám.

Vlado ZÁBORSKÝ, moderátor
--------------------
A predtým, ako sa pustíme do diskusie s lídrami týchto politických strán, predstavíme si ešte predbežné výsledky parlamentných volieb 2006, tak ako ich priniesol Štatistický úrad. Oficiálne ešte nie sú, ale sú to definitívne výsledky volieb.

Vlado ZÁBORSKÝ, moderátor
--------------------
Na voľbách sa podľa Štatistického úradu zúčastnilo necelých 55 % voličov. K urnám ich teda prišlo len o niečo viac, ako polovica.

Beáta ORAVCOVÁ, moderátor
--------------------
Prvá je strana SMER SD so ziskom 29,1 %. Za ňou nasleduje SDKÚ-DS s podporou 18,4 %. Pre SNS sa rozhodlo viac ako 11, 7 % voličov. Tesne nasleduje SMK, takmer 11,7 % voličov. ĽS HZDS je piatou stranou v poradí so ziskom 8,8 %. KDH sa do parlamentu dostalo s 8,3 %.

Vlado ZÁBORSKÝ, moderátor
--------------------
Podľa neoficiálnych výsledkov sa do parlamentu nedostala KSS. Získala 3,9 % hlasov. Pred bránou parlamentu zostáva aj Slobodné fórum s volebným ziskom 3,5 % hlasov. Pod hranicou 3 %, ktorá zaručuje vyplatenie štátneho príspevku za získané hlasy, sa ocitli všetky ostatné kandidujúce strany. ANO získala 1,4 % hlasov. HZD zisk 0,6 %. SN 0,6 %. Menej, ako 0,5 % hlasov získali strany: ĽB 0,4 %. ZRS a OKS získali 0,3 %. 0,2 % získali SNK, SV a SĽS. 0,1 % voličov podporila SOS, Misiu 21 - NKD, SDĽ, PS a ASV.

Beáta ORAVCOVÁ, moderátor
--------------------
Na základe týchto neoficiálnych výsledkov volieb bude rozdelenie poslaneckých mandátov v parlamente vyzerať nasledovne. Strana SMER SD obsadí 50 kresiel. SDKÚ-DS v novom parlament bude mať 31 poslancov. SMK a SNS získali rovnako po 20 mandátov. ĽS HZDS získala 15 mandátov. Najmenej početnou skupinou poslancov v novo zloženom parlamente bude klub KDH so 14-timi kreslami.

Vlado ZÁBORSKÝ, moderátor
--------------------
Predstavitelia politických strán, staronových politických strán, ktoré sa dostanú do Národnej rady SR v nasledujúcom volebnom období, sedia vedľa seba pri našich stolíkov v takom poradí, aké sú ich preferencie, podľa neoficiálnych výsledkov týchto predčasných parlamentných volieb. Začať by sme mali teda predsedom SMERu Róbertom Ficom, ten však stále neprišiel, preto dostane priestor predseda SDKÚ-DS a premiér Mikuláš Dzurinda. Pán predseda, SDKÚ získala viac ako jej pripisovali predvolebné prieskumy verejnej mienky, na jednej strane by mohla byť otázka, čo tomu pripisujete, ale ešte predtým snáď v prvom kole každého z vás poprosíme o krátke zhrnutie týchto predčasných parlamentných volieb, čo znamenajú pre vašu stranu.

Mikuláš DZURINDA, predseda SDKÚ-DS
--------------------
Ak dovolíte, moja prvá veta v prvom priamom televíznom vysielaní bude patriť našim voličom. Chcem sa z celého srdca poďakovať všetkým, ktorí dali hlasy SDKÚ-DS. Boli sme milo prekvapení aj dojatí a chcem vyhlásiť, že s každým hlasom, ktorý sme dostali, budeme nakladať zodpovedne. Tým z časti odpovedám aj na vašu otázku, že aj keď sme pracovali aktívne a snažili sme sa s občanmi komunikovať potrebu dokončenia reforiem, predsa len sme boli milo prekvapení, že sme výsledok dosiahli pekný a zároveň ale jedným dychom sa mi žiada dodať, že k plnej spokojnosti chýba len poznanie, že Slovensko má takú vládu, ktorá bude v tom pokračovať.

Vlado ZÁBORSKÝ, moderátor
--------------------
Práve na to ja som aj mieril v otázke, čo to vlastne podľa vášho názoru pre Slovensko a v súvislosti aj s reformami, tú tému ste otvorili, znamená?

Mikuláš DZURINDA, predseda SDKÚ-DS
--------------------
Čaká nás dlhá cesta k tomu, aby som dokázal na to odpovedať, pretože vlastne neprebehli žiadne rokovania. Nepoznáme, ako by sa mohla vláda formovať a koniec koncov karty dnes podľa výsledku parlamentných volieb bude rozdávať práve pán, ktorý prišiel a dáva mi dobrú príležitosť, aby som aj zablahoželal k víťazstvu v parlamentných voľbách. Takže ono budeme musieť byť teraz aj trošku trpezliví, vy novinári budete mať eminentný záujem vždy vedieť niečo nové, ako to prebieha. My samozrejme budeme mať záujem, aby sme dosiahli výsledok a to nás bude zase tlačiť k takej zdržanlivosti a k tomu, aby sme vás nabádali, že dnes niečo vieme, ale nevieme všetko. Dnes niečo môžme povedať, nie všetko môžeme povedať, čo je zrejmé, tu sa bude pohybovať v najbližších dňoch v týchto mantineloch náš dialóg.

Beáta ORAVCOVÁ, moderátor
--------------------
A ja v tejto chvíli vítam v štúdiu predsedu strany SMER SD víťaza parlamentných volieb Róberta Fica. Vitajte.

Beáta ORAVCOVÁ, moderátor
--------------------
Ďakujem pekne, dobrý deň prajem.

Beáta ORAVCOVÁ, moderátor
--------------------
Pekný deň, takže tú otázku úvodnú, ktorú sme vám teda chceli venovať a povedať, tak položím teraz. SMER si dal prioritu uhrať čo najlepší výsledok. Ste spokojný so ziskom?

Róbert FICO, predsedu strany SMER SD a víťaz volieb 2006
--------------------
Určite áno a chcem využiť túto príležitosť, aby som poďakoval všetkým voličom, ktorí podporili SMER a takisto chcem zablahoželať všetkým predsedom a predstaviteľom strán, ktoré prekročili päťpercentnú hranicu a budú tvoriť súčasť nového parlamentu vo volebnom období, dúfam 2006 – 2010. Preto v SMERe SD prevláda maximálna spokojnosť, pretože je to výrazne víťazstvo stredoľavého politického subjektu a prakticky takáto politická strana takéhoto charakteru takýto výsledok ešte od roku 1993, od 1. januára na Slovensku nedosiahla.

Beáta ORAVCOVÁ, moderátor
--------------------
Možno by som doplnila tú otázku predsa len na ten priebeh volieb. Vy ste mali pred voľbami isté pochybnosti. Po tých voľbách môžete povedať či tie voľby teda boli regulárne?

Beáta ORAVCOVÁ, moderátor
--------------------
Áno, my sme aj upozorňovali, že prijmeme preventívne opatrenia, ktoré sa týkajú paralelného sčítania a môžem potvrdiť, že paralelné sčítanie bolo prakticky totožné, boli tam nejaké drobné odchýlky, ktoré mohli byť spôsobené sčítavaním s oficiálnymi výsledkami, alebo teda s výsledkami, ktoré sú dnes prezentované ako výsledky volieb do Národnej rady.

Vlado ZÁBORSKÝ, moderátor
--------------------
Pán predseda, necítite v tej súvislosti, neviem, možno že ani nie, ale predsa len, ospravedlniť sa Štatistickému úradu za to, že ste ich podozrievali, že by to práve mohli byť ich pracovníci, ktorí by mali záujem na manipulovaní volieb, alebo nie?

Róbert FICO, predsedu strany SMER SD a víťaz volieb 2006
--------------------
To sme nikdy nepovedali. My sme povedali, že treba byť opatrní a treba urobiť preventívne opatrenia, a to sa aj stalo, my sme nikoho neobviňovali.

Beáta ORAVCOVÁ, moderátor
--------------------
Takže spokojnosť.

Vlado ZÁBORSKÝ, moderátor
--------------------
Dobre.

Róbert FICO, predsedu strany SMER SD a víťaz volieb 2006
--------------------
Určite, pokiaľ ide o stranu SMER SD, spokojnosť a ešte raz ďakujem všetkým voličom.

Vlado ZÁBORSKÝ, moderátor
--------------------
Ďakujeme za odpoveď aj my. SNS, pán predseda váš výsledok je skoro totožný s tým, čo ste vy očakávali a predpovedali v rozhovoroch pred parlamentnými voľbami, navyše SNS sa po jednom volebnom období vracia opäť do parlamentu, čiže asi ani nebudeme diskutovať o tom, či ste spokojní.

Ján SLOTA, predseda SNS
--------------------
Tak samozrejme, že som spokojný, ale je to relatívna spokojnosť. Ja by som bol najradšej, keby Slovenská národná strana mala 55 % hlasov, to je bez debaty, ale v každom prípade sme šťastní, že máme toľko percent, ako máme a chcel by som touto cestou poďakovať všetkým pravoverným Slovákom a uistiť ich, že SNS v svojich sľuboch nesklame vašu dôveru a budeme plniť tieto sľuby na 100 %. Taktiež by som chcel zablahoželať samozrejme všetkým mojim kolegom, ktorí tu sedia vo vašom štúdiu, ale chcel by som zdôrazniť, 6e ma veľmi teší predovšetkým ten fakt, že máme síce len o 0,05 i keď v tých vašich ukazovateľoch to nie je zrejmé, dávate to len na desatiny percentá, že máme o 0,05 percenta viacej, jak SMK. Je to síce maličký úspech, ale je to pre nás symbolický úspech.

Beáta ORAVCOVÁ, moderátor
--------------------
Možno tým pádom môžeme poslednú otázku aj na predsedu SMK, Bélu Bugára. Prvá otázka, základná, či ste teraz spokojný s tým výsledkom a podotázka, čo hovoríte na to, že predsa len nejaké stotiny delia vás os SNS.

Béla BUGÁR, predseda SMK
--------------------
Musím povedať, že nás nejak nezaujímalo, koľko získa SNS, to je ich vec a je to vec voličov. My sme viedli normálnu kampaň, kampaň, ktorá mala za cieľ mobilizovať našich voličov, chcem sa im poďakovať, samozrejme osobitne aj tým, ktorí ako Slováci volili SMK. Podarilo sa nám ich zmobilizovať, predbežne tie predpovede hovorili o tom, že 10,6 môžeme získať, získali sme 11,7 skoro 11,7, takže vyzerá to tak, že tá kampaň predsa zapôsobila a podarilo sa dotiahnuť k urnám aj tých, ktorí poprípade takúto, povedzme takéto chúťky nemali. Dokonca aj to musím povedať, že napríklad v okrese Dunajská Streda sme mali 62 percentnú účasť, čo je nad celým priemerom, teda celého Slovenska. Vyhrali sme v dvoch VÚC-kách, a to v trnavskom a nitrianskom a ja si myslím, že to je v poriadku. A ešte snáď jeden údaj, všetky prieskumy hovorili o tom, že, ktoré sme si dali aj my robiť, že máme prvovoličov približne 8 %, no získali sme ich 10,6. To znamená...

Vlado ZÁBORSKÝ, moderátor
--------------------
Čiže s celkovým výsledkom ste spokojní?

Béla BUGÁR, predseda SMK
--------------------
Samozrejme, je to, dá sa povedať historicky najlepší výsledok SMK.

Vlado ZÁBORSKÝ, moderátor
--------------------
Ďakujem pekne, naopak historicky najslabší výsledok v týchto voľbách dosiahla, myslím teda vo voľbách do Národnej rady dosiahlo ĽS HZDS pred voľbami, pán Veteška, i vy i predseda Vladimír Mečiar hovorili o očakávaní 20 percentného zisku. Je to výrazne menej, viac ako o polovicu. Čo to pre ľudovú stranu v tejto chvíli znamená?

Viliam VETEŠKA, podpredseda ĽS - HZDS
--------------------
V prvom rade ďakujem aj ja všetkým našim voličom za každý hlas, ktorý sme dostali. Je to pre našu stranu jasná cena, ale zároveň je to pre nás nastavené zrkadlo. Chcem vám povedať a jasne aj našim voličom, aj divákom, že máme rešpekt pred takýmto výsledkom a budeme si ho ceniť. Možno, že keď hovorím slovo ceniť, možno že sme doposiaľ vyhrali všetky voľby, dnes je ten výsledok nie taký, aký sme očakávali, ale možno že budeme mať pre budúcu koalíciu väčšiu cenu, pretože máme jasný program, jasné ciele a s tým chceme aj prípadne vstúpiť do rokovaní, pokiaľ budeme k takýmto rokovaniam prizvaní. V každom prípade máme rešpekt pred týmto výsledkom, ale je to realita a túto realitu budeme...

Vlado ZÁBORSKÝ, moderátor
--------------------
Ani náznak sklamania, pán Veteška?

Viliam VETEŠKA, podpredseda ĽS - HZDS
--------------------
Sme dospelí ľudia, aby sme plakali.

Vlado ZÁBORSKÝ, moderátor
--------------------
To je pravda, ale ten rozdiel je značný.

Viliam VETEŠKA, podpredseda ĽS - HZDS
--------------------
Schopnosť politikov je vyrovnať sa s realitou a takúto realitu vedieť aj potom analyticky vyhodnotiť.

Vlado ZÁBORSKÝ, moderátor
--------------------
Budete sa snažiť, pardon, budete sa snažiť, keď hovoríte o analytickom vyhodnocovaní, čo to vlastne znamená smerom do vonka, do stratégie ĽS, alebo naopak, smerom dovnútra a do vedenia.

Viliam VETEŠKA, podpredseda ĽS - HZDS
--------------------
Ľudová strana hrala vo vývoji Slovenska obrovskú úlohu a musím úprimne povedať, že táto skutočnosť nás bude dostatočne povzbudzovať na to, aby sme aj pri ďalšom vývoji dbali na to, aby ten vývoj bol lepší a budeme hľadať riešenia, ale...

Vlado ZÁBORSKÝ, moderátor
--------------------
Nechcete hovoriť o zmenách alebo vylučujete zmeny vo vedení strany.

Viliam VETEŠKA, podpredseda ĽS - HZDS
--------------------
Viete dobre aj vy aj diváci, že Veteška sa do takýchto diskusii nezapojí, pokiaľ sa týka kádrovačiek a podobne.

Vlado ZÁBORSKÝ, moderátor
--------------------
Ale takisto vieme, že Veteška sa už zamýšľal niekoľkokrát nad tým, ako funguje ĽS HZDS a čo s ňou do budúcnosti, preto sa vás to pýtam.

Viliam VETEŠKA, podpredseda ĽS - HZDS
--------------------
Pán redaktor, vy si nedáte povedať. Aj vtedy som sa usmieval, aj teraz sa budem usmievať.

Vlado ZÁBORSKÝ, moderátor
--------------------
Je to samozrejme váš názor..

Viliam VETEŠKA, podpredseda ĽS - HZDS
--------------------
Chceme, ba sme mali v budúcnosti dobré výsledky, máme rešpekt, pred touto realitou, ktorá je a budeme veľmi hospodárne s týmto politickým kapitálom nakladať, preto , aby to pomohlo pri ďalšom napredovaní Slovenska.

Vlado ZÁBORSKÝ, moderátor
--------------------
Ďakujem.

Beáta ORAVCOVÁ, moderátor
--------------------
Ďakujeme. Kresťanskí demokrati, pán Hrušovský, aj vy ste si osobne dávali za cieľ dvojciferné číslo, tá realita je trošku nižšia, viac ako 8, takže sklamanie?

Pavol HRUŠOVSKÝ, predseda KDH
--------------------
Takto by som to nehodnotil, to je realita, občania voliči rozhodli svojim hlasom pre KDH a chcem sa im úprimne poďakovať za dôveru, ktorú nám vyjadrili a zároveň chcem poblahoželať mojim parlamentným kolegom k dosiahnutiu volebného výsledku a teším sa na spoluprácu v tomto volebnom parlamente. Predpokladám, že to bude spolupráca veľmi náročná, ale pre Slovensko prospešná. KDH analyzuje teraz výsledky, ktoré sme dosiahli. Z toho pohľadu 10-tich percent, áno nie je dôvod na nejakú veľkú oslavu, ale na druhej strane tých 8,5 %, je 14 mandátov, čo je o jeden menej, ako v minulom volebnom období a predpokladám,. Že budeme robiť úspešnú politiku aj s týmto výsledkom, ktorý sme dosiahli.

Beáta ORAVCOVÁ, moderátor
--------------------
Ja som sa to pýtala preto, pretože váš podpredseda pán Lipšic to do istej miery označil za neúspech, tak ako to hodnotíte alebo označujete vy?

Pavol HRUŠOVSKÝ, predseda KDH
--------------------
Ja to neoznačujem za neúspech, preto lebo úspechom každej jednej politickej strany je už to, že je v parlamente, čím vyššie percentá, tým väčšia možnosť ovplyvňovať slovenskú politiku. Je to osobný názor jedného z členov predsedníctva hnutia. My naozaj ako orgán strany v tejto chvíli rokujeme a analyzujeme výsledok volieb, ale na druhej strane ešte raz ďakujeme voličom.

Vlado ZÁBORSKÝ, moderátor
--------------------
Možno ešte predsa len podotázka, pán predseda, práve, práve pri tom, že často to zdôrazňujete aj vy, že KDH je jedna z najstarších strán, čo sa týka teda takéhoto novodobého vývoja Slovenskej republiky. Počas tých volebných období, v ktorých ste účinkovali či už v bývalom Československu alebo v Národnej rade Slovenskej republiky, nie je ten zisk, ktorý strana dosiahla pri očakávaniach dvojciferného čísla naozaj dôvod na sklamanie, ja vám to nechcem samozrejme vnucovať, ale to sú vaše slová...

Pavol HRUŠOVSKÝ, predseda KDH
--------------------
Nie, ja som nehovoril nikdy o sklamaní. Naozaj hovorím, že každý jeden volebný výsledok, ktorý stranu posúva do NR SR a umožňuje tak robiť politiku prostredníctvom poslancov, je úspechom politickej strany, preto nie sklamanie.

Vlado ZÁBORSKÝ, moderátor
--------------------
Dobre, páni ak dovolíte jedna otázka pre vás všetkých, ktorá súvisí samozrejme s výsledkami volieb, ale čo je podstatnejšie s voličskou účasťou, ktorá nakoniec rozdelila vaše volebné zisky. Podľa odhadov opäť, ktoré boli vykonávané pred voľbami, tá účasť sa pohybovala dokonca ešte vyššie, ako reálne bola. Je to 55 % a taká otázka možno pre vás všetkých. Aspoň stručne jednou vetou: Akú zodpovednosť vy, osobne, cítite za to, že skoro polovica občanov Slovenskej republiky nechcela v týchto parlamentných voľbách odovzdať hlas žiadnej z vašich politických strán. Pán predseda Fico.

Róbert FICO, predsedu strany SMER SD a víťaz volieb 2006
--------------------
Určite účasť bola podstatne nižšia ako v roku 2002 a každý, či už bol v opozícii alebo sedel vo vládnej koalícii si musí povedať, akou mierou prispel k tomu, že ľudia čím ďalej tým menej chcú chodiť k volebným urnám a ...

Vlado ZÁBORSKÝ, moderátor
--------------------
Ako si to vy vysvetľujete?

Róbert FICO, predsedu strany SMER SD a víťaz volieb 2006
--------------------
Môže to byť možno takou predstavou verejnosti, že je úplne jedno či pôjdu alebo nepôjdu voliť, že sa veci nezmenia. Možno je to tým, že neboli nikdy dodržaní také tie elementárne predvolebné sľuby, ktoré boli dané a to je veľká výzva pre novú vládnu koalíciu, že je treba postaviť taký vládna program, ktorý zodpovedá tomu, čo politické strany hovorili pred voľbami. A myslím si, že ak sa to podarí v tomto období, tak môžeme znovu vrátiť ten záujem verejnosti niekde na úroveň 65, 70 %, čo by bolo absolútne štandardné, tak ako to je štandardné v ostatných krajinách Európskej únie.

Vlado ZÁBORSKÝ, moderátor
--------------------
Čiže najväčší problém vidíte v dosahoch predchádzajúcej vlády.

Róbert FICO, predsedu strany SMER SD a víťaz volieb 2006
--------------------
Tu už je určitá história, to nebola prvá vláda od roku 1989 a sme sa pravidelne stretávali s fenoménom, že politici nerešpektovali svoje prísľuby, ktoré dávali pred voľbami a ak budeme v tejto politike pokračovať ďalej, tak príde nabudúce 35 % do volieb.

Beáta ORAVCOVÁ, moderátor
--------------------
Čo urobíte, prepáčte, pán Fico, aby sa tak nestalo?

Róbert FICO, predsedu strany SMER SD a víťaz volieb 2006
--------------------
Tak napríklad ja môžem povedať za seba, za stranu SMER SD, za mojich kolegov, že nepôjdeme do takej vládnej koalície, ktorá by mala plniť pravicový program. To by bolo oklamanie voliča. Volič očakáva od SMERu SD celkom prirodzene, že budeme robiť program založený na solidarite. Ak by sme toto opustili, túto elementárnu vec, ktorú sme prisľúbili vo voľbách, no tak by naozaj tí ľudia povedali, že nemá absolútne žiadny význam do volieb ísť. Takže to je praktický krok, ktorý okamžite urobíme.

Beáta ORAVCOVÁ, moderátor
--------------------
Pán premiér, ešte stále premiér, otázka na vás, zaznelo to tu vlastne aj z úst pána Fica, hovoria aj tie prvé prieskumy, že voliči nešli voliť aj preto, lebo boli sklamaní z politiky. Vy ste boli premiérom uplynulej vlády. Cítite možno nejakú zodpovednosť alebo možno nejakú výhradu voči práve tým voličom, ktorí sa rozhodli neisť?

Mikuláš DZURINDA, predseda SDKÚ-DS
--------------------
Ja sa domnievam, že odpoveď na to je omnoho komplikovanejšia, ako by sme si možno želali. Pán Fico má tendenciu podľa mňa veci veľmi zjednodušovať a pomerne má to jasno v tom, že pravica je zlá a ľavica je dobrá. No ale ja som si všimol napríklad, že náš volebný výsledok znamená, že prišlo nás zvoliť viac ľudí aj fyzicky ako pred štyrmi rokmi, keď bola naozaj, to je pravda , účasť 70,6 %. To si pamätám. Že tak trošku nesedí to, čo hovorí pán Fico, aj keď pripúšťam samozrejme, že niekedy je to istá frustrácia, ale ak som pozorne počúval, no tak, ak naši ľudia prišli a prípadne pribudli noví, tak predsa len zrejme ten program reforiem sme sa snažili naplniť a oni to relevantne vyhodnotili. To sú najťažšie otázky pani redaktorka, ja som si všimol, že v najbohatších krajinách sveta býva často účasť 40 %. Aj v prezidentských voľbách, tam kde je prezidentský systém, aj v parlamentných voľbách. Takže skôr téma pre sociológov, pre odborníkov na mnohé disciplíny a ja by som si to nedovolil tak zjednodušiť. Tých faktorov bolo jednoducho veľa, sedem, osem, pätnásť, ja neviem. Ale nepochybne veľa, mnoho je to komplikovanejšie, aj keď pripúšťam, že z toho čo povedal pán predseda SMERu by som si vybral to, že niekedy ľudia majú pocit, že ten ich hlas nemá reálnu váhu.

Vlado ZÁBORSKÝ, moderátor
--------------------
Ďakujem pekne. Pán predseda Slota, ako to vidíte vy, ktorý ste to sledovali všetko mimo parlamentnej politiky, celé tie štyri roky a teraz to prišlo k tejto účasti. Mimochodom, môžete sa vyjadriť aj k tomu, existujú krajiny aj tu v Európe, kde je to právo voliť nie právom, ale povinnosťou.

Ján SLOTA, predseda SNS
--------------------
Áno, sú to predovšetkým, myslím, že krajiny Beneluxu, kde Holandsko alebo Belgicko je dokonca povinnosť, hej, ísť k urnám. Ja osobne si myslím, že malo by to byť povinnosťou každého občana Slovenskej republiky, ale ľudia keď to môžem posúdiť ja zo svojho pohľadu, samozrejme, že sú znechutení. Znechutení celkovou tou situáciou na Slovensku. Všetci rozprávame, respektíve, tá doterajšia vláda, ktorá tu vládla 8 rokov rozpráva o tom, jak makroekonomika ide dopredu, jak, jak ukazovatele sú perfektné a tak ďalej a tak ďalej, i keď na druhej strane toho času vieme, že inflácia poskočila na úroveň 4,2 %. Že obchodná bilancia je skutočne tiež hrozivá, dokonca je vo výške 9,7 % HDP.

Vlado ZÁBORSKÝ, moderátor
--------------------
Toto sú dôvody podľa vás, prečo nešli voliť ľudia?

Ján SLOTA, predseda SNS
--------------------
Nie, to obyčajní ľudia neregistrujú, to registrujú tí, ktorí to nejakým spôsobom sledujú, ale ja si myslím, že obyčajní ľudia sú znechutení hlavne tým, že skoro 20 % obyvateľov sú na hranici biedy. To znechucuje ľudí, že proste všetci máme plné ústa toho, jak chceme aby proste tá situácia sa zmenila a v konečnom dôsledku sú to len reči, reči, reči. A skutočne z rečí sa nikto nenaje a myslím, že tá budúca vláda by si mala uvedomiť, že by sme sa tu nemali deliť na to, či sme ľavica, pravica. Ja som to už niekoľko razy zdôrazňoval. Mali by sme tu si uvedomiť, či chceme robiť pre tento národ, respektíve pre občanov tejto republiky alebo chceme robiť pre niekoho z vonka, pre niektoré monopoly, respektíve pre nejaké globálne záujmy niekoho zo zahraničia. Toto je moja predstava, aby táto budúcna vláda prelomila túto bariéru medzi tými krás..., krasorečnením a medzi skutočnosťou.

Beáta ORAVCOVÁ, moderátor
--------------------
Pán Bugár, kde vy možno osobne vidíte príčina takejto nízkej účasti, aj keď viem, že to je zložitá otázka, ale možno sa spýtam trošku opačne, či si myslíte, že politici mohli urobiť viac.

Béla BUGÁR, predseda SMK
--------------------
Tak samozrejme, politici vždy môžu urobiť viac, to je otázka pohľadu, či to hodnotí povedzme daný politik alebo či to hodnotia napríklad novinári a teraz nehovorím ani o občanoch, ktorí nežijú z politiky. Ja si myslím, že tam je viac príčin, minimálne dopady reforiem. Ľudia očakávali oveľa lepšie výsledky v ich prospech samozrejme. Ono nevedia a neriešia ani to, že niečo, keď naštartujete, ten výsledok sa môže prejaviť aj povedzme v ďalšom volebnom období. Ale je to aj spôsob robenia politiky. Alebo je to aj spôsob prezentácie tých politických vecí, kde už je spoločná zodpovednosť aj politikov aj médií. Takže tam je viac faktorov.

Vlado ZÁBORSKÝ, moderátor
--------------------
Pán podpredseda Veteška, čo vy myslíte, kde bol ten problém, prečo prišlo voliť iba 55 % voličov?

Viliam VETEŠKA, podpredseda ĽS - HZDS
--------------------
Ten vývoj sa dal už dlhodobo očakávať. Výsledky účasti v euro voľbách. Výsledky v účasti v regionálnych voľbách už naznačovali, že takýto dopad, dopad to môže mať aj na parlamentné voľby. Ja v tom, ja vidím aj v tom a nebudem to zjednodušovať, ale vidím to v tom, že keď má vláda aj parlament, mali sme tuším okolo 80% nedôveryhodnosti. Keď sa v parlamente dialo to, čo sa dialo, že poslanci preskakovali z klubu do klubu a stávali sa takzvanými nezávislými. Ľudia strácajú dôveryhodnosť a ja to budem opakovať už stále, už stát nezastavím. Slovenská politická scéna je prešľachtená. Ľudia sú navzájom popriväzovaní rôznymi záväzkami a sľubmi a potom ten volič už je popletený, nevie ako má reagovať.

Vlado ZÁBORSKÝ, moderátor
--------------------
Urobili ste dosť preto, aby to tak nebolo, pán Veteška?

Viliam VETEŠKA, podpredseda ĽS - HZDS
--------------------
V politike sa nikdy nedá urobiť dosť, ale ja som presvedčený, že vývoj bude musieť pokračovať, pretože skončila teraz jedna etapa vývoja Slovenska od konštituovania štátu až po jeho umiestnenie, ľudovo povedané, do všetkých európskych a transatlantických bezpečnostných štruktúr. Za čo treba všetkým doterajším politikom poďakovať. Ale treba konať ďalej, pokračovať ďalej v novom, v novom, modernom postavení Slovenska a treba jasne reagovať...

Beáta ORAVCOVÁ, moderátor
--------------------
A práve to mám na vás otázku, pán Veteška, ak dovolíte tá budúcnosť, ak ste teda povedali, že je tu istý diel zodpovednosti politikov za možnú nestabilitu v parlamente. Vaša strana patrila medzi tie strany, ktoré vlastne neboli stabilné, takže môžete garantovať, že v budúcom volebnom období sa to nebude opakovať?

Viliam VETEŠKA, podpredseda ĽS - HZDS
--------------------
K tej reakcii poviem jasne, ja som bol prvý, ktorý v parlamente vtedy vystúpil, zastavme to, mohli sme to zastaviť. Mali sme na to dosť....

Beáta ORAVCOVÁ, moderátor
--------------------
Poďme k tej, poďme k tej budúcnosti.

Viliam VETEŠKA, podpredseda ĽS - HZDS
--------------------
Áno, a do budúcna žiadne zákony, žiadnu zákonnú úpravu nemôžeme urobiť v tom zmysle, aby sme niekomu nakázali, čo má robiť. Každý koná samostatne. Urobili sme, ale zásadné kroky. Nechali sme podpísať čestné vyhlásenia, som to podpísal prvý o tom, že v prípade odchodu z klubu, vzdávam sa mandátu, ale to má len charakter etiky a nie právny.

Beáta ORAVCOVÁ, moderátor
--------------------
Pán Hrušovský, na záver skúsme možno tú účasť 55 %, historicky dá sa povedať parlamentná najnižšia.

Pavol HRUŠOVSKÝ, predseda KDH
--------------------
Ja by som tú účasť až tak dramaticky nevnímal, to je jedna z vymožeností demokracie, naozaj, že sa občan môže slobodne a dobrovoľne rozhodnúť, či pôjde voliť a nikto ho k tomu chvalabohu nútiť v tejto chvíli nemôže, ale súhlasím s tým, čo povedal aj podpredse..., pán predseda Bugár, že počas tohto volebného obdobia sme prijali zásadné systémové zmeny, ktoré priniesli prechodne zhoršené sociálne a ekonomické postavenie niektorých skupín obyvateľov a možno týchto odradilo. Nastala tu akási nedôvera verejnosti vo vzťahu k verejným činiteľom a politikom, že my sme tí, ktorí práve ich záujmy v tom parlamente alebo vo vláde presadzujú a že ich hája a tu budeme musieť veľa urobiť na to, aby sme tú dôveru stratenú, ktorá akosi, ktorú všetci cítime, získali naspäť. Okrem iného, stretávali sme sa s tým často vo volebnej kampani, nám naozaj ľudia vytýkali tie zlé vzťahy medzi jednotlivými politickými stranami, podozrenia z korupcie, akési staranie sa tých poslancov len sám o seba a akýsi egoizmus každého jedného a nezáujem tej verejnosti pomáhať. V tom vidím najväčšiu príčinu 50 % účasti občanov Slovenska na voľbách.

Vlado ZÁBORSKÝ, moderátor
--------------------
Pane, ďakujem vám veľmi pekne, poďme teda do ďalšieho kola nášho, našej diskusie, je to kolo, o ktorom asi nebudete veľa chcieť rozprávať, sú to samozrejme vaše možné povolebné rozhovory, možná spolupráca alebo nie. Začneme samozrejme víťazom parlamentných volieb, predsedom SMERu Róbertom Ficom.
Vy ste, pán predseda, v jednom z rozhovorov povedali, že už od dvanástej začnú zvoniť, od dvanástej polnoci po voľbách začnú zvoniť telefóny a bude sa rokovať o tom, kto by mohol s kým. Povedzte už ste s niekým telefonovali, už SMER začal aj keď možno nebudete konkrétny, ale začal predsa len nejaké rozhovory o tom, ako by mohla vyzerať budúca vládna koalícia?

Róbert FICO, predsedu strany SMER SD a víťaz volieb 2006
--------------------
Sú tu určité ústavné postupy, ktoré treba rešpektovať a myslím si, že na ťahu je teraz pán prezident Slovenskej republiky, aby poveril niekoho zostavením novej vládnej koalície. Preto, myslím si, že najdôležitejšie teraz je, aby pán prezident absolvoval stretnutia so všetkými predstaviteľmi politických strán, a aby sa rozhodol, koho poverí touto dôležitou úlohou.

Beáta ORAVCOVÁ, moderátor
--------------------
Takže čakáte na to, kým pán prezident sa rozhodne.

Róbert FICO, predsedu strany SMER SD a víťaz volieb 2006
--------------------
Samozrejme, to je začiatok určitých oficiálnych rokovaní medzi politickými stranami, ale odpoveď na vašu otázku nie je až taká komplikovaná, pretože tieto voľby do určitej miery štandardizovali politický systém na Slovensku tým, že zúžili počet politických strán. Ja teraz to nehovorím z nejakou škodoradosťou vo vzťahu k iným subjektom. Hovorím to ako fakt, že z ôsmych politických strán, je teraz v parlamente iba šesť. Čo je nakoniec pre politický systém aj dobre. Vláda môže byť zostavená len z niektorých z týchto politických strán, ako tu teraz momentálne sedíme. Každý máme svoje predstavy o tom, ako by vláda mala vyzerať.

Vlado ZÁBORSKÝ, moderátor
--------------------
Hovorte o tých vašich.

Róbert FICO, predsedu strany SMER SD a víťaz volieb 2006
--------------------
Áno, tá predstava sa dá zostručniť a môžeme povedať, že máme záujem na takej vláde, ktorá bude mať program orientovaný od stredu doľava, teda najmä program založený na solidarite. Aby dochádzalo k postupnému stieraniu tých obrovských rozdielov medzi regiónmi a obrovských rozdielov medzi ľuďmi. Čiže chceme reagovať na najväčšie výzvy, ktoré prišli za posledných 8 rokov a ktoré my považujeme za dôsledky reforiem, ku ktorým sme mali kritický vzťah a na tom nakoniec bola postavená aj naša volebná kampaň. Preto, ak budeme rokovať, pokúsime sa každý prísť so svojou vlastnou predstavou o tom, ak by tento program mal vyzerať a budeme hľadať prieniky. A keď ich nájdeme, tak tam sa pravdepodobne zastavíme a budeme rokovať dlhšie až pokiaľ sa na nejakých konkrétnych veciach nedohodneme. A preto, ja v tomto okamihu môžem naozaj povedať iba to , že počkáme si na zajtrajšie stretnutie s pánom prezidentom a potom okamžite podľa môjho názoru začnú rokovania s politickými stranami. Ale chcem to zopakovať, aby nedošlo k žiadnym nedorozumeniam. Nemáme záujem vstúpiť do takej vládnej koalície, ktorá by plnila pravicový program. To by bolo to oklamanie toho voliča. Jednoducho na určitej rétorike, na určitých návrhoch, sme získali voliča. A my teraz tomu voličovi musíme dať zadosť. Ten volič musí mať pocit, že volil stranu, ktorá chce veci, o ktorých strana pred voľbami hovorila aj v praxi realizovať. Takže toto sú kritériá, týmito vecami sa budeme zaoberať a potom už samotná zostava, že ktorá politická strana to bude, je druhoradá, ak sa dohodneme na programových prienikoch.

Beáta ORAVCOVÁ, moderátor
--------------------
Možno doplňujúca otázka, pán predseda. Ak teda hovoríte, že ísť s pravicou je teda viac menej zradením tých vašich slov, znamená to, že nebudete...

Róbert FICO, predsedu strany SMER SD a víťaz volieb 2006
--------------------
Robiť pravicovú politiku.

Beáta ORAVCOVÁ, moderátor
--------------------
Robiť pravicovú politiku, pardon, ospravedlňujem sa. Znamená to teda, že vylučujete akúkoľvek spoluprácu s akoukoľvek stranou, ktorá bola vo vládnej koalícii?

Róbert FICO, predsedu strany SMER SD a víťaz volieb 2006
--------------------
Niekoľkokrát sme naznačili, že s najväčšou pravdepodobnosťou vznikne vládna koalícia, ktorá bude kombináciou opozičných a vládnych strán. Už toto vyhlásenie potvrdzuje, že neplatí tá vaša veta alebo tá vaša otázka, ktorú ste postavili. Tu je možno trošku zvláštna situácia v tom, že napriek tomu, že pán predseda SNS nehovorí o rozdieloch pokiaľ ide o ideológie, teda že pravicové strany alebo ľavicové strany. Ale ak si zoberieme štruktúru a hodnoty, na ktorých sú strany postavené na Slovensku, 5 politických subjektov, ktoré okrem SMERu prešli do parlamentu, sú strany, ktoré sa či chcú alebo nechcú, objektívne hlásia k stredopravým hodnotám, k stredopravým hodnotám. A ??? záujem vstupovať do medzinárodných štruktúr, prinajmenšom, tam sa niečo, niečo naznačuje. SMER zase je jediný, ktorý zostáva v polohe od stredu doľava a je to aj zakotvené našou účasťou v socialistickej internacionále, ako strane Európskych socialistov. Kým partneri z ostatných strán sú pozariaďovaní do iných štruktúr medzinárodných, ktoré sú inak hodnotovo a ideologicky orientované.

Branislav ZÁBORSKÝ, moderátor
--------------------
To znamená, prepáčte že vám do toho skočím, že z vášho pohľadu v tejto chvíli pokiaľ vy vnútorne uvažujete o budúcom partnerovi, v podstate nehrá rolu rozdiel medzi  SNS a SDKÚ-DS?

Róbert FICO, predseda SMER
--------------------
V tejto situácii si myslím, že ten kto bude zostavovať vládu, kto to je ešte nevieme, o tom rozhodne prezident SR, by mal predovšetkým hľadať programovú zhodu. A ak sa dohodne na programe, každá politická strana, to chcem zdôrazniť, každá politická strana, ktorá získala 5% je zastúpená v parlamente a nieje zakázaná podľa právneho poriadku SR, je legitímna strana, má právo sa zúčastniť sa rokovania o zostavení novej vlády.

Beáta ORAVCOVÁ, moderátor
--------------------
Pán predseda ešte predsa len jedna vec, veľmi aktuálna informácia, Ivan Gašparovič v Slovenskom rozhlase potvrdil, že zajtra vás príjme a poverí zostavením vlády. Takže to je možno nový krok. Takže skúste možno konkretizovať tú predstavu.

Róbert FICO, predseda SMER
--------------------
Ja si počkám, ak to tak je, tak si počkáme na oficiálne poverenia, budeme potom sa podľa toho riadiť aj pri prípadných rozhovoroch ak k tomuto poverení naozaj dôjde. Nebudem predbiehať udalosti.

Branislav ZÁBORSKÝ, moderátor
--------------------
Pán predseda Mikuláš Dzurinda snáď na úvod tá reakcia aj na slová víťaznej strany Smer o tom, ako si predstavuje, resp. v akých kontúrach vidí svojich budúcich partnerov. Je ochotná SDKU sa vzdať svojich základných ak by som to tak povedal pravicových agend v rámci vášho volebného programu s tým, že by sa dostala do vlády alebo nakoniec vyrokúvala teda tú koaličnú zmluvu zo stranou Smer-SD?

Mikuláš DZURINDA, predseda SDKÚ-DS
--------------------
Z toho čo povedal predseda Smeru by som si vybral to podstatné a vopred hovorím, že s tým sa dá súhlasiť. Hľadanie programovej zhody. Takto by to malo byť, takto sme postupovali.

Branislav ZÁBORSKÝ, moderátor
--------------------
Na druhej strane ale pán predseda nepripúšťa, že by robil pravicovú politiku, to znamená a medzi to aj v tých rozhovoroch, ktoré aj tu s nami mal v našich štúdiách. To sa týka napr. rovnej dane a ďalších konkrétnych vecí.

Mikuláš DZURINDA, predseda SDKÚ-DS
--------------------
Veď poviem, poviem, poviem...naozaj poviem.

Branislav ZÁBORSKÝ, moderátor
--------------------
Nech sa páči, prepáčte.

Mikuláš DZURINDA, predseda SDKÚ-DS
--------------------
Len ono sa to niekedy môže zdať ako klišé, lebo začať povedzme zostavovať vládu sa dá z rôznych strán. Ale ja sa domnievam, že už v 98. sme prijali šťastné rozhodnutie, že sme začali programom. To je kľúčové. To čo už je vnímané inak pánom Ficom a čo ja vidím úplne inak je, že pri hľadaní programovej zhody by sme naozaj sa už mali prestať trápiť, že niečo je ľavicové. Ja raz neviem, že keď sa dobre gazduje v domácnosti a sa rodina nezadlží, či to je pravicové, ľavicové. To raz neviem. Ja len viem, že to je zodpovedné. Ja naozaj raz neviem, že keď máme počet novo vytváraných miest, ktorý narastá a prichádzajú fabriky, ja čestné slovo neviem ...

Branislav ZÁBORSKÝ, moderátor
--------------------
Nie, nie, tu skôr ide pán premiér o tú cestu ako sa k tomu dostať.

Mikuláš DZURINDA, predseda SDKÚ-DS
--------------------
Mierim, mierim, mierim k rovnej dani. Mierim k rovnej dani napríklad. Tak už naozaj, keď do Tepličky pri Žiline keď do Trnavy, keď na východ chodia fabriky, tak tie opatrenia ktoré k tomu vedú, ja naozaj nedokážem celkom jasne povedať či sú ľavicové...

Branislav ZÁBORSKÝ, moderátor
--------------------
Čiže nie ste ochotní sa napríklad tohto vzdať.

Mikuláš DZURINDA, predseda SDKÚ-DS
--------------------
Trošku hľadáte skratky, ale ak si ju želáte, tak áno. Nevzdáme sa vybudovanej stavby. Pre nás je rozhodujúce to, či dokončíme to, čo sme začali, či Slovensko bude napredovať alebo či to zbúrame a povedzme o dva tri roky zistíme, že znovu treba balíček ekonomických opatrení ako ho prijímajú Maďari. Čiže znovu treba uťahovať opasky, čiže znova sa vrátime k prekonaní ťažkostiam. Toto bude alfa a omega, úplne kľúčové.

Branislav ZÁBORSKÝ, moderátor
--------------------
Ďakujem za priamu odpoveď.

Beáta ORAVCOVÁ, moderátor
--------------------
Možno predsa len, boli ste pomerne konkrétny, pán Fico, poprosím vás stručnú odpoveď po týchto slovách. Vedeli by ste si predstaviť spoluprácu vo vláde s SDKU?

Róbert FICO, predseda SMER
--------------------
Naznačil som, že a povedal som to veľmi jasne v niektorých diskusiách pred samotnými voľbami, že by to bolo obrovské sklamanie pre voliča Smeru- SD, keby povolebné usporiadanie dopadlo tak, že sa stretnú a spolu komunikujú dve strany, ktoré vyvolali najväčší programový konflikt v predvolebnom období. Tomuto volič nerozumie a zdá sa mi, že tie naše rozdiely sú tak obrovské pokiaľ ide o nazeranie na štát, nazeranie na spoločnosť, že tie programové prieniky sa budú asi najťažšie hľadať. Som veľmi jasný.

Beáta ORAVCOVÁ, moderátor
--------------------
Dobre. Pán Slota, poďme k vám, vy ste v podstate už pred voľbami naznačovali, že ste si veľmi blízky zo stranou Smer, teraz môžeme hovoriť o víťazovi volieb, takže skúsme možno aj veľmi konkrétnu otázku, dokonca ste povedali už teraz po voľbách, že dokonca viete, že budete vo vláde. Máte to už nejako predrokované alebo máte také nejaké informácie?

Ján SLOTA, predseda SNS
--------------------
Nie, ja som niekoľko razy už povedal, že ja sa nebránim tomu, že som priateľ s Róbertom Ficom a neviem čo je na tom zlé, ja poznám ...

Beáta ORAVCOVÁ, moderátor
--------------------
Ja sa len pýtam....

Branislav ZÁBORSKÝ, moderátor
--------------------
Nikto vám to nevyčíta pán predseda ...

Ján SLOTA, predseda SNS
--------------------
Sme sa stretávali určite ani na tom nie je nič zlé, ale som čestne prehlásil, že nijaké rozhovory o povolebnej spolupráci neboli. V každom prípade som ale rád, že Smer na čele s Róbertom Ficom takýmto výrazným spôsobom vyhral a že bude s určitosťou poverený zostavením vlády. Ale chcel by som zdôrazniť, že samozrejme nezdieľam ten jeho jednoznačný názor na to, že by sme sa mali skutočne až tak jednoznačne deliť na tú ľavicu a pravicu a stredoľavú, stredopravú. SNS ako najstarší politický subjekt na Slovensku, ktorý má 135 rokov, má tri piliere: národný, kresťanský a sociálny. A niekto, teda jak nás označí že sme vpravo, vľavo alebo kde sme. Na streche, vzadu, vpredu. Viete, to je, ja si myslím, že také možnože niekedy až detinské stále rozprávať o tej ľavici, pravici. Zoberme si spolkovú republiku Nemecko, tam sa spojili CDU, CSU z SPD hej?

Branislav ZÁBORSKÝ, moderátor
--------------------
Ale hovoria o sebe ako o pravici a ľavici.

Ján SLOTA, predseda SNS
--------------------
Jaká je to vláda, poviete mi? Jaká je to? Ľavicová, pravicová alebo jaká je.

Branislav ZÁBORSKÝ, moderátor
--------------------
No tak oni sami seba označujú ako za pravicu, za ľavicu a takisto je to v Českej republike, Spojených štátoch amerických, všade.

Ján SLOTA, predseda SNS
--------------------
Prosím vás veď musí to mať jedno programové vyhlásenie, vláda musí mať jedno programové vyhlásenie, nie dve. Takže ja si myslím, že všetko je na dohovoroch. SNS má jedny mantinely a to sú že vo vláde, budúcej vláde nesmie, nemala by podľa nás byť, SMK. Ja pevne verím, že všetci moji kolegovia zo slovenských politických subjektov si uvedomujú, že 8 rokov, 8 rokov frustrácie slovenskej politiky zo strany maďarskej koalície už bolo dosť. Dosť. A myslím si, že aj tieto voľby povedali, že toho bolo dosť. A nehnevaj sa, ja si dokonca aj s Bélom tuto tykám a absolútne sa za to nehanbím i keď mám úplne odlišné názory na riešenie menšinovej politiky na Slovensku, ale to neznamená, že by som ja k nemu pociťoval nejakú nenávisť, je to predovšetkým ľútosť. Ale v konečnom dôsledku keď si hovoril o tej korektnosti vo voľbách, teraz ÚVK pokiaľ viem, tak prejednáva niektoré sťažnosti ako treba v okrese Rožňava vaši predstavitelia behali s urnami bez poverenia po domoch a zháňali lístky, takže o tej korektnosti by sa dalo tiež rozprávať aj pri týchto voľbách. Chcel by som teda sa obrátiť na slovenského diváka alebo na občana SR, že toto nie je vôbec komplikovaná záležitosť, jak zostaviť vládu.

Beáta ORAVCOVÁ, moderátor
--------------------
Tak povedzte, tak povedzte.

Ján SLOTA, predseda SNS
--------------------
Ja keby som bol, ja keby som bol poverený, by bola, ja by som to spravil už teraz hneď v tomto okamžiku.

Branislav ZÁBORSKÝ, moderátor
--------------------
Kto by boli vaši partneri?

Ján SLOTA, predseda SNS
--------------------
Ja osobne si myslím, keď sa na to pozerám ako technik a pragmatik, samozrejme by som oslovil prvých troch najsilnejších.

Branislav ZÁBORSKÝ, moderátor
--------------------
Čiže Smer, SDKU ..

Ján SLOTA, predseda SNS
--------------------
Áno, keby som ja bol teda ten, ktorý by bol poverený, chcem zdôrazniť.

Branislav ZÁBORSKÝ, moderátor
--------------------
Inak ten tretí to je zrovna SMK.

Ján SLOTA, predseda SNS
--------------------
Nie, ja hovorím o troch, myslím že viete rátať do troch ..

Branislav ZÁBORSKÝ, moderátor
--------------------
Mimo vás.

Ján SLOTA, predseda SNS
--------------------
Áno, áno.

Branislav ZÁBORSKÝ, moderátor
--------------------
Vy ste povedali, že by ste oslovili troch najsilnejších, tak som nevedel, že aj sami seba by ste oslovovali. Dobre.

Ján SLOTA, predseda SNS
--------------------
Dobre, takže v konečnom dôsledku ja si myslím, že politika, je to predovšetkým vec kompromisu. My napríklad ako Smer alebo ako SDKU, sme tiež za to, aby sa v konečnom dôsledku rovná daň zachovala, ale s určitou výnimkou. S určitou výnimkou smerom k tým najchudobnejším vrstvám, aby sme trebárs DPH znížili pri potravinách dennej potreby, pri kultúre, pre vydavateľov kníh a tak ďalej a tak ďalej. Tam trebárs to DPH by malo byť podľa nášho názoru nulové alebo symbolické 1% ako v Poľskej republike.

Branislav ZÁBORSKÝ, moderátor
--------------------
O týchto veciach sme diskutovali, áno.

Ján SLOTA, predseda SNS
--------------------
Takže ja si myslím, že tu ide len skutočne o to, dohodnúť sa na tých kompromisoch tak, aby bola funkčná ekonomika SR, aby sa proste to hospodárstvo dvíhalo hore, ale s tým, aby na Slovensku nebola chudoba. Ja si myslím, že hovorím zo srdca aj teda .....

Branislav ZÁBORSKÝ, moderátor
--------------------
Už aj stačilo, lebo aby sme dali priestor aj ostatným pánom politikom, ktorí sú tu dnes v štúdiu. Pán predseda ďakujem veľmi pekne. Len jedným slovom ak sa dá odpoveď, pretože ste mali pár narážok aj na SMK, čiže mali by sme dať priestor predsedovi SMK, ale predtým, pred voľbami ste povedali, pokiaľ SMK bude vo vláde, tak sa vzdáte vášho predsedníckeho postu v SNS, to platí?

Ján SLOTA, predseda SNS
--------------------
Určite, ja som ešte nikdy nestiahol svoje slovo späť. Nikdy, vždy si stojím za svojím slovom.

Branislav ZÁBORSKÝ, moderátor
--------------------
Veľmi pekne ďakujem. Čiže pán Bugár, predtým ako sa vás opýtame na vašu víziu toho ako by malo vyzerať povolebné Slovensko, snáď krátka reakcia.

Béla BUGÁR, predseda SMK
--------------------
Ja si myslím, že na niektoré veci nemá význam vôbec teda reagovať, ale ..

Ján SLOTA, predseda SNS
--------------------
Nebuď už taký nonšalantný pán predseda.

Béla BUGÁR, predseda SMK
--------------------
Ja som ti neskákal pán predseda. Budem ti tykať tiež. Chcem len toľko povedať, keby boli fakt frustrovaní slovenskí voliči, tak by nás povedzme v Žiline nevolili. Tam sme dostali viac ako 200 hlasov a môžem takto pokračovať, takže, to sú len klamstvá. Pre nás nie je dôležité čo, ...

Ján SLOTA, predseda SNS
--------------------
V okrese, v okrese, nie v meste.

Béla BUGÁR, predseda SMK
--------------------
Ale aj v Žiline, dá sa to preveriť. Pre nás je dôležitá jedna vec, či sa dá zložiť stabilná vláda a s programom, ktorý bude vyhovovať aj nám. Ak nie, tak nemáme záujem. Ináč, oplatí sa rozmýšľať aj o tom, že sa dostať do vlády len preto aby pán predseda Slota odstúpil.

Branislav ZÁBORSKÝ, moderátor
--------------------
Áno, naozaj nad uvažujete? Lebo tak on to hovorí otvorene, tak vy nie.

Béla BUGÁR, predseda SMK
--------------------
To nemá význam, SMK vstúpi len do vlády kde niektoré záležitosti, ktoré sme povedzme podporovali alebo presadili aj toto volebné obdobie, ostanú, poprípade budeme v nich pokračovať.

Branislav ZÁBORSKÝ, moderátor
--------------------
Čiže bude dôležitejší, pardon, bude dôležitejší teda program ako nejaké rokovania.

Beáta ORAVCOVÁ, moderátor
--------------------
Dobre tak buďte možno pán predseda konkrétnejší, na čom budete trvať.

Béla BUGÁR, predseda SMK
--------------------
Hovorím, reformy sú pre nás dôležité, okrem toho samozrejme, a tam vidím určitú zhodu, regionálne rozdiely, napr. budeme trvať aj na južnej rýchlostnej komunikácii, a tak ďalej.

Beáta ORAVCOVÁ, moderátor
--------------------
Čo sa týka možno vašej predstavy, vy ste dnes na tlačovej konferencii nevylúčili, že by ste teda prijali ponuku na rokovanie zo stranou Smer. Dá sa to považovať ak nejaký ústretový krok?

Béla BUGÁR, predseda SMK
--------------------
Ja si myslím, že to je absolútne normálne ak nás niekto osloví, prečo by sme si nesadli a prečo by sme nerokovali, ale ešte raz, obsah rokovaní je dôležitý, to znamená, či vieme nájsť také riešenie, kde povedzme z hľadiska programu bude zhoda.

Beáta ORAVCOVÁ, moderátor
--------------------
To znemená, že budete očakávať zhodu aj napríklad v menšinových otázkach?

Béla BUGÁR, predseda SMK
--------------------
No určite.

Branislav ZÁBORSKÝ, moderátor
--------------------
Je pre vás, pán predseda Bugár, zaujímavejšie, pretože vy ste možno sa mýlim ale možno nie, snáď jedinou koaličnou stranou, ktorá otvorene hovorí na to, že sa chystá aj na to, že bude nasledujúce 4 roky v opozícii, je teda pre vás výhodnejšie ísť v bloku povedzme troch pravicových strán a stráviť nasledujúce tri, štyri roky v opozícii, alebo, alebo sa z toho zaužívaného rytmu pravicovej spolupráce vymaniť a spolupracovať povedzme zo stranami, ktoré sa hlásia skôr na ľavo od stredu.

Béla BUGÁR, predseda SMK
--------------------
Pán redaktor, jednému nerozumiem, ako sa má hociktorá strana chystať na to, že ide do opozície?

Branislav ZÁBORSKÝ, moderátor
--------------------
Nechystáte sa na to, nedá sa to.

Béla BUGÁR, predseda SMK
--------------------
Ale na to sa netreba chystať. Buď ste vo vláde a potom už treba fakticky vyberať ľudí, program a tak ďalej alebo ste v opozícii.

Branislav ZÁBORSKÝ, moderátor
--------------------
Dobre, tak ta moja otázka tým pádom je pre vás nezodpovedateľná?

Béla BUGÁR, predseda SMK
--------------------
Zatiaľ tak nerozmýšľam.

Branislav ZÁBORSKÝ, moderátor
--------------------
O spolupráci troch pravicových strán.

Béla BUGÁR, predseda SMK
--------------------
Samozrejme táto možnosť je vítaná, otázne je, či to je možné.

Beáta ORAVCOVÁ, moderátor
--------------------
K tomu sa o chvíľočku dostaneme. Pán Veteška, poďme k HZDS. HZDS, vy ste aj pred voľbami hovorili o tom, že bez HZDS sa nebude dať zostaviť vláda? Trváte na tom?

Viliam VETEŠKA, podpredseda ĽS-HZDS
--------------------
No, takýto sebec nebudem, ale ale vy to tak všetci viete, že to tak môže byť. Slovensko je plné prekvapení po týchto voľbách, výsledkami volieb politických strán, treba otvorene povedať, že výsledok SDKU je prekvapenie, výsledok SNS je prekvapenie, ale aj nevýsledok HZDS je prekvapenie. Ďalší paradox v týchto voľbách môže byť to, že trikrát po sebe víťaz nemusí skladať vládu. My sme dvakrát vyhrali, neskladali sme vládu a teraz je ohrozenie aj strana Smer SD, či bude skladať vládu aj keď poverenie dostane. Ďalším paradoxom je to, že vždy druhý v poradí skladá vládu a teraz že to zase pán premiér Dzurinda. My chceme však upozorniť ne jednu skutočnosť, už by mali skončiť vojny osôb jedného proti druhému a mali by sme hovoriť o politike, ktorá je dobrá. Rovnako sa pripájam aj k pánovi Slotovi, že politika nemôže byť dobrá alebo zlá lebo víno tiež nemôže byť dobré aj zlé, lebo zlé už nie je víno. Tak buď bude dobrá politika, mali by sme vidieť trošku viacej pred seba, aspoň na 20 rokov a zostavovať takú víziu politického zoskupenia politických strán aby dokázali túto koncepciu aj v rámci európskej koncepcie, európsky hospodársky politik aj financovania dať do pozície, ktorá bude dávať šancu Slovensku aby sme boli ako vyrovnaný partner v EÚ.

Beáta ORAVCOVÁ, moderátor
--------------------
Tak povedzte možno pán Veteška to čo ste aj hovorili, tu vašu predstavu, resp. nejakú kombináciu strán, do ktorej by HZDS bolo ochotné ísť.

Viliam VETEŠKA, podpredseda ĽS-HZDS
--------------------
Viete, ja toto nepoviem, pretože máme chladnú hlavu a ešte počkáme si čo sa bude diať zajtra, pozajtra a práve preto, že som povedal že teraz tu víziu treba naznačiť na dlhšie obdobie a ukvapiť sa, teraz povedať nejaké zbožné želanie, naviac na to, vidíte, sedím v poradí až piaty a to znamená musíme rešpektovať výsledok volieb, ale v každom prípade budeme prichádzať s tým, že koncepcia na dlhšie obdobie ako na jedno volebné obdobie a určite to bude musieť byť razantnejší rozvoj ekonomiky ako je doposiaľ napriek tomu, že spokojne uznávame tie výsledky ktoré sa dosiahli. Tam nie je rozpory. A ešte chcem jednu vec povedať, máme jasné alternatívy aj v súvislosti s daňami aj v súvislosti s reformami. Napríklad,  ja som sa podieľal na príprave špeciálnej podpory malých, stredných podnikateľov a sme jasne povedali, ak bude niekto trvať na 19% DPH, máme východiska pre slovenských malých, stredných podnikateľov, aby sa vynašli aj v prípade zachovať. Ale trváme na inej dani. To znamená, že tu je schopnosť teraz, teraz sa ukáže schopnosť. A ešte jednu vec, keď dovolíte, ak bude pán Fico zostavovať vládu, tak od zajtrajšieho dňa už nebude mať na koho nadávať, len na svoju stranu ak nebude úspešná. To neni novinka čo som povedal, to už iný politik v minulosti raz povedal. To znamená, že teraz ak dáme hlavy dohromady, máme šancu robiť úspešné Slovensko. Ak nedáme hlavy dohromady, sa môžeme stretnúť aj v skrátenom volebnom období aj v budúcom parlamente.

Beáta ORAVCOVÁ, moderátor
--------------------
Znamená to teda, pán Veteška, že nevylučujete, pretože váš predseda pred voľbami hovoril, že s pravicovými stranami do vlády HZDS nepôjde. Platí to?

Viliam VETEŠKA, podpredseda ĽS-HZDS
--------------------
Ja som chcel s tým povedať, to že budeme veľmi radi, ak ĽS-HZDS nebude obídená v pragmatických rozhovoroch o zostavení budúcej vlády. A program o ktorom sme, ktorý sme my predstavili a voči ktorému nikto v predvolebnom období nemal žiadne námietky, žiadna s politických strán, s tým programom chceme ísť aj do dobrej kombinácie a opakujem, poznám len dobrú politiku, zlú politiku už si Slovensko nemôže dovoliť.

Branislav ZÁBORSKÝ, moderátor
--------------------
Ďakujem pekne. Pán predseda Pavol Hrušovský, v tej odpovedi, najmä v prvej časti odpovede pána Vetešku zaznela taká výzva ku všetkým politickým stranám, ktorá sa týkala jednotlivých persón, jednotlivých politických strán. Pravdepodobne mal na mysli najmä predsedu HZDS Vladimíra Mečiara, ako vy vidíte budúcu spoluprácu, keď túto variantu ste vylúčili, dnes ráno som počul aj vášho podpredsedu Daniela Lipšica hovoriť o SNS ako o strane extrémistickej, čo to znamená, že zostávajú len tie zvyšné tri strany ktoré tu sedia v štúdiu, ako možní partneri KDH?

Pavol HRUŠOVSKÝ, predseda KDH
--------------------
Pozrite sa, tých možností je tu viacej a nakoniec ....

Branislav ZÁBORSKÝ, moderátor
--------------------
Vidíte to viac pragmatickejšie teda.

Pavol HRUŠOVSKÝ, predseda KDH
--------------------
Nakoniec, nakoniec aj táto diskusia ukazuje, že dnes každá strana vyjadruje svoje možné povolebné usporiadanie veľmi opatrne, viacej sa diskutuje o programových zhodách, je to celkom pochopiteľné, ale chcem povedať jednu vec, že jedna s politických strán v týchto parlamentných voľbách získala 50 mandátov. To je jedna tretina v NR SR. Pán predseda strany Smer sa netajil pred istým časom, že by bol najradšej keby vládu mohol zostaviť čo možno s najmenej politických strán. Takúto vládu môže zostaviť len zo stranou SDKU. V ďalších iných alternatívach to bude len vláda s tromi politickými subjektmi a chcem povedať, že ešte poverenie pána prezidenta na rokovanie o zostavení budúcej vlády nemusí znamenať definitívne riešenie. Preto, lebo vládu zostaví ten, kto prezidentovi republiky prinesie parlamentnú väčšinu a povie, pán prezident, tento bude premiérom a toto budú ministri. Ale dnes je o tom naozaj predčasné hovoriť. Na druhej strane treba povedať aj ďalšiu vec. Ak chcete robiť zodpovednú stranícku politiku, je prirodzené, že ambíciou každého jedného predsedu, aj mňa, aj KDH, je byť vo vláde. Ale nemusí to byť vždy ten definitívny cieľ. Ak pozeráte na tú stranu z dlhodobého pôsobenia na Slovenskej politickej scéne tak ako pozerám aj ja na KDH, musíte pripustiť všetky alternatívy. Môžete pripustiť aj opozičné postavenie. KDH má skúsenosti s opozičným postavením a myslím, že niekedy to bolo výhodnejšie pre tú stranu byť v opozícii a robiť konštruktívnu politiku odtiaľ. Nakoniec výsledkom takejto opozičnej a dôslednej politiky je dnes vlastne percento, o 10% nižšie HZDS. Tým nechcem povedať, že rokovania nebude viesť KDH, v tejto chvíli analyzujeme na našom predsedníctve výsledky volieb a pokúšame sa jak na najbližšie dni si pripraviť svoju pozíciu politickú.

Beáta ORAVCOVÁ, moderátor
--------------------
Máme pred sebou posledných 8 minút relácie, doplnila by som to otázkou, pán predseda, budete rokovať, pred voľbami tu bol, tu bola vízia, pán premiér ak sa nemýlim, spoločného postupu po voľbách. Je aj to, o čom budete rokovať, resp. je to prioritou aby pravica spoločne postupovala ?? týchto voľbách?

Pavol HRUŠOVSKÝ, predseda KDH
--------------------
Pani redaktorka, sú tu tri politické strany, ktoré majú osem ročnú skúsenosť zo spoločným vládnutím, sme samostatné suverénne politické subjekty a ...

Beáta ORAVCOVÁ, moderátor
--------------------
Takže sa nič nezmenilo na tom stanovisku KDH ...

Pavol HRUŠOVSKÝ, predseda KDH
--------------------
Zatiaľ nie. Ale to neznamená, že sa nestretneme, že nebudeme diskutovať.

Beáta ORAVCOVÁ, moderátor
--------------------
A ešte možno doplňujúcu otázku, stále teda platí, ja viem, že o tých osobných vzťahov veľmi hovoriť nechcú politici, že predseda SDKU, neviete si predstaviť koalíciu na čele s predsedom SDKU?

Pavol HRUŠOVSKÝ, predseda KDH
--------------------
Pani redaktorka, v tejto chvíli naozaj je predčasné odpovedať na tieto otázky.

Beáta ORAVCOVÁ, moderátor
--------------------
Dobre.

Branislav ZÁBORSKÝ, moderátor
--------------------
Máme menej času, tak ako sme hovorili, do konca relácie nám zostáva nejakých 7 minút približne, tak snáď to využijeme na reakcie toho, čo ste teraz povedali. Pán predseda, potom čo ste počuli lídrov ostatných parlamentných strán, posúva vás to niekam ďalej, sú to veci, nad ktorými už teraz rozmýšľate, alebo ste v tej pozícii, že toto všetko si musíte vybaviť doma v kuchyni a rozhodnete sa potom ako budete poverený od prezidenta.

Róbert FICO, predseda SMER
--------------------
Keby som možno bol v politike jeden rok, tak ma mnohé vyjadrenia prekvapia, ale som v politika 14 rokov, takže som očakával presne podobné reakcie ako boli odprezentované a v podstate naznačili všetky politické subjekty a teraz hovorím o Smere SD, že sú pripravené rokovať o zostavení novej vlády.

Branislav ZÁBORSKÝ, moderátor
--------------------
Teší vás takáto situácia, že celé politické spektrum na vás je ochotné reagovať a vlastne čaká či ...

Róbert FICO, predseda SMER
--------------------
Ja teraz nechcem už robiť, lebo je po voľbách, nemá význam teraz robiť predvolebnú rétoriku. Myslím si, že samotné vyjadrenia potvrdzujú, že Smer SD je štandardná strana a že dnes už o tomto nepochybuje, ako možno niekto pochyboval pred niekoľkými rokmi. Ale ja idem naspäť k veci. Čo bude veľmi dôležité, ak ...

Branislav ZÁBORSKÝ, moderátor
--------------------
Prepáčte, už len stručne, aby dostali priestor a ostatní, nech sa páči.

Róbert FICO, predseda SMER
--------------------
Áno bude to veľmi krátke, jedna základná myšlienka, že ak pôjde nová vláda do nejakých významných, zásadných rozhodnutí, ktoré sa budú týkať väčšieho počtu obyvateľov Slovenska, alebo tieto rozhodnutia budú dlhšie ako na jedno volebné obdobie, je potrebné, nech je tu akákoľvek vláda, ktorá vznikne s týchto šiestich politických subjektov, aby sa objavila snaha získať podporu aj opozície. Pokiaľ nebude široká politická dohoda v novom parlamentnom systéme na zásadných veciach, tak nebudú rozhodnutia novej vlády mať stabilitu. To sa stalo, to je skúsenosť s tohto volebného obdobia a preto to by som chcel dať ako výzvu ku kolegom a ja verím, že ak by sme napríklad išli do nejakých významných rozhodnutí v oblasti daní alebo ekonomiky, tak má to význam len vtedy, ak ďalšia vláda, ktorá príde o 4 roky sa znova nebude snažiť to zmeniť. Čiže podpora opozície na významné rozhodnutia vlády bude mimoriadne dôležitá.

Beáta ORAVCOVÁ, moderátor
--------------------
To znemená ak tomu správne rozumiem pán Fico, doplňujúca iba krátko, chcete mať vládu, ktorá bude mať tesnú väčšinu alebo možno skúsme týmto spôsobom ísť, alebo aby mala viac ako mala možno uplynulá vláda.

Róbert FICO, predseda SMER
--------------------
Tesná väčšina v parlamentnom systéme aký je slovenský, je veľmi nebezpečná.

Beáta ORAVCOVÁ, moderátor
--------------------
To znamená, že chceli by ste mať asi vládu s väčším počtom.

Róbert FICO, predseda SMER
--------------------
Každý by chcel mať vládu s väčším počtom ak je 76.

Branislav ZÁBORSKÝ, moderátor
--------------------
To sú slová lídra týchto parlamentných volieb 2006 predsedu Smeru Róberta Fica. Páni ak máte chuť, môžete zareagovať práve, práve na to, o čom tu teraz hovoríme a možno aj na tu výzvu, ktorú posunul smerom ku vám, že všetky zásadné rozhodnutia bude chcieť prerokovávať v celom spektre politických strán. Pán premiér.

Mikuláš DZURINDA, predseda SDKÚ-DS
--------------------
No, tá politická prax a ten každodenný život potom samozrejme trošku aj koriguje ...

Branislav ZÁBORSKÝ, moderátor
--------------------
Neveríte tomu?

Mikuláš DZURINDA, predseda SDKÚ-DS
--------------------
Počiatočné predstavy. Akože by som principiálne neveril, keď ja som pozval predsedu Smeru aj predsedu HZDS, veď nič nového keď išlo o referendum o vstupe do EÚ sme mali rokovania. Keď som chcel aby bol široký konsenzus, voči Turecku napríklad, tak som pozval aj Smer aj HZDS na rokovania. Čiže ono to môže fungovať aj keď povedzme sa stane nešťastie, sme sa informovali. Ale ono to môže fungovať najmä v otázkach zahranično-politických, takých, ktoré sú naozaj, mali by byť dlhodobo nemenné. A zahraničná politická orientácia krajiny, to je absolútna kotva. Tam si viem predstaviť samozrejme že áno, ale už menej optimizmu by som sdielal keď pôjde naozaj o otázky sociálneho charakteru, ekonomického charakteru, pretože často sa mi stávalo, že pán Fico hovoril o solidarite a pritom solidarita je základný pilier kresťanskej demokracie. Absolútne základný, len treba sa na to pozrieť, že čo naozaj solidárne je a kto si čo pod tým pojmom predstavuje a po tretie, akou cestou sa k tej solidarite dopracujeme. Ale neboli to, ja sa nechcem dnes dotýkať predsedu Smeru, ale neboli to socialisti, čo vymysleli princíp naozaj solidarity v politike. Boli to kresťanskí demokrati európsky.

Beáta ORAVCOVÁ, moderátor
--------------------
Ešte doplňujúca otázka, znamená to teda z vašich slov pán predseda, že ak by ste boli v opozícii, že by ste teda boli razantnou opozíciou?

Mikuláš DZURINDA, predseda SDKÚ-DS
--------------------
Máte niekedy také neuveriteľné skratky. Pán Bugár, bolo to pre mňa zaujímavé počúvať kolegov, všetkých piatich dnes, ale ..

Beáta ORAVCOVÁ, moderátor
--------------------
Tak skúste možno povedať.

Mikuláš DZURINDA, predseda SDKÚ-DS
--------------------
Ale pán Bugár povedal veľmi pekne, no naozaj, to bolo, to bolo, musím mu zakurizovať trošku také šarmantné, že naozaj do opozície sa človek nevydáva.

Beáta ORAVCOVÁ, moderátor
--------------------
Ale môže sa ocitnúť.

Mikuláš DZURINDA, predseda SDKÚ-DS
--------------------
Opozičným politikom sa stáva a dnes sa pokúšať hľadať odpovede na takéto hypotetické otázky by bolo také trošku aj ...

hosť
--------------------
Je to také zbožné želanie vždy všetkých politikov, aby ťažké rozhodnutia, máme s tým v parlamente svoje skúsenosti, prechádzali čo možno najväčšou parlamentnou väčšinou ale v praxi je to takmer nerealizovateľné. To by si pán predseda, ak budeš premiérom vlády musel dať najskôr všetkým politickým stranám konzultovať tvoje programové vyhlásenie vlády aby sme sa k nemu vyjadrili a odsúhlasili ho, lebo o toto sme sa pokúšali aj my, keď sme prijímali zdravotnú reformu, dôchodkovú reformu, fiškálnu decentralizáciu, to nejde, jednoducho to nejde. Každý máme svoj politický program, každý máme svoje politické videnie a iné názory na takéto závažné rozhodnutia, aj keby som si to osobne želal, ale ubezpečujem ťa, že sa ti to ťažko bude dať.

Branislav ZÁBORSKÝ, moderátor
--------------------
Jednu vetu.

Mikuláš DZURINDA, predseda SDKÚ-DS
--------------------
Naozaj vo výnimočných prípadoch sa to dá, veď nedávno sa nám podarilo dohodnúť, pani Radičová a mala záujem aby sme riešili ...

Branislav ZÁBORSKÝ, moderátor
--------------------
Ale to bola predsa len iná situácia.

Mikuláš DZURINDA, predseda SDKÚ-DS
--------------------
Veď hovorím, že výnimočne sa to dá aj v takýchto oblastiach, ale skôr ako výnimka.

Branislav ZÁBORSKÝ, moderátor
--------------------
Dobre, ďakujem, ďakujem. Pán predseda, ja by som vás zdržal aby ste mohli reagovať na všetkých, páni vy teda ste nereagovali, len stručne vás poprosím. Ja viem, veď práve preto.

Ján SLOTA, predseda SNS
--------------------
Ja si myslím, že pôjdeme podľa poradia a bude ...

Branislav ZÁBORSKÝ, moderátor
--------------------
Nech sa páči pán Slota.

Ján SLOTA, predseda SNS
--------------------
Ja by som chcel povedať, že niektoré tieto reči sú také farizejské, že jak sa to nedá. My stále hovoríme jak sa to nedá, všetko sa dá veľmi jednoducho. Len treba chcieť. Treba chcieť a treba sa odosobniť a treba pozerať na dobro väčšiny, dobro tohto národa, dobro občanov SR a všetko sa bude dať.

Branislav ZÁBORSKÝ, moderátor
--------------------
Ďakujem pekne.

Ján SLOTA, predseda SNS
--------------------
No počkajte, veď ma neprerušujte.

Branislav ZÁBORSKÝ, moderátor
--------------------
20 sekúnd majú páni ešte a končíme reláciu.

Ján SLOTA, predseda SNS
--------------------
Ale prosím vás netrepte tu. Toto je verejnoprávna televízia a na to sa potrebujú diváci pozerať. Aby si vypočuli názory naše nie vaše. Takže táto televízia platená s daní všetkých tých, ktorí sa na to pozerajú, nie len z vašich daní. Takže neprerušujte prosím vás.

Beáta ORAVCOVÁ, moderátor
--------------------
Skúsme to možno pán Slota skrátiť, len kvôli času.

Ján SLOTA, predseda SNS
--------------------
Ja som mal tu teraz priestor 15 sekúnd, ostatní mali podstatne väčší. Tak sledujte potom časomieru a potom buďte objektívny.

Beáta ORAVCOVÁ, moderátor
--------------------
Tak skúste to skrátiť.

Ján SLOTA, predseda SNS
--------------------
Ale veď ja som, no jako kultúrny?

Mikuláš DZURINDA, predseda SDKÚ-DS
--------------------
Takto sa nekomunikuje s moderátormi. Mali sme 60 minút, mali by sme sa rešpektovať.

Ján SLOTA, predseda SNS
--------------------
No tak mal byť objektívny aj u vás a pán premiér, vás mal tiež zastaviť po piatich sekundách. Ako mňa.

Beáta ORAVCOVÁ, moderátor
--------------------
Dobre páni, pán Slota ...

Mikuláš DZURINDA, predseda SDKÚ-DS
--------------------
Keby som tušil, že vás to bude tak vyrušovať, môj čas vám dám. Ale nerozprávajte takým tónom ani s novinármi.

Ján SLOTA, predseda SNS
--------------------
Ja, ja, ja chcem len povedať, ale tak ma nepoučujte prosím vás jak sopľavého chlapca.

Mikuláš DZURINDA, predseda SDKÚ-DS
--------------------
Necítim sa dobre, keď sa s takýmto tónom rozprávate s novinármi.

Ján SLOTA, predseda SNS
--------------------
Bože môj, ja som počul aj vy aké ste používali výrazy, keď vás naštvali.

Branislav ZÁBORSKÝ, moderátor
--------------------
Tak môžeme ísť ďalej, máte ten priestor nakoniec.

Ján SLOTA, predseda SNS
--------------------
Mám ten priestor, tak prosím vás, ja by som chcel povedať jedno, že napríklad do vyjadrenie pána Lipšica o tom, že SNS je extrémistickou stranou. Ja by som sa spýtal všetkých tých predstaviteľov, ktorí tu sedia, či už SDKU, KDH, že či nie je pre nich extrémistická strana Maďarskej koalície, s ktorou sedeli 8 rokov vo vláde? Strana, ktorá chce spochybniť alebo spochybňuje jednoznačne trianon, strana, ktorá spochybňuje Benešove dekréty, to sú veci, to sú dohody, na ktorých stavia Slovenská štátnosť. S trianonu vlastne vzniklo bývalé Československo, ja si myslím, že to je extrémistické.

Beáta ORAVCOVÁ, moderátor
--------------------
Pán predseda, asi odpoveď na tú vašu otázku... odpoveď na tú ...

Ján SLOTA, predseda SNS
--------------------
A ja by som povedal, preto som bol taký tvrdý, lebo som chcel jednoznačne povedať, že nech tieto strany povedia a povedia jednoznačne, keď majú v svojom programe to národné...

Beáta ORAVCOVÁ, moderátor
--------------------
Myslím, že odpoveď, myslím že odpoveď na tú vašu otázku je tá, že boli spoločne vo vládnej koalícii dve volebné obdobia.

Ján SLOTA, predseda SNS
--------------------
Keď povedia jednoznačne, že nebudú už kolaborovať so stranou Maďarskej koalície, s extrémistami, tak je všetko vybavené. Je to všetko v poriadku.

Beáta ORAVCOVÁ, moderátor
--------------------
Pán Bugár.

Ján SLOTA, predseda SNS
--------------------
A bude väčšinová, jednoznačne väčšinová vláda.

Branislav ZÁBORSKÝ, moderátor
--------------------
Pán Slota už zobral čas ostatným, nemôžme už ...

Béla BUGÁR, predseda SMK
--------------------
Ja ani nemám záujem po tomto vystúpiť.

Branislav ZÁBORSKÝ, moderátor
--------------------
Tým pádom aj predsedovi Smeru Róbertovi Ficovi. V každom prípade vám všetkým veľmi pekne ďakujeme, že ste boli dnes v prvej povolebnej oficiálnej diskusii Slovenskej televízii. Ďakujeme predsedovi Smeru Róbertovi Ficovi.

Róbert FICO, predseda SMER
--------------------
Ďakujem aj ja.

Beáta ORAVCOVÁ, moderátor
--------------------
Predsedovi SDKÚ-DS Mikulášovi Dzurindovi.

Branislav ZÁBORSKÝ, moderátor
--------------------
Predsedovi SNS Jánovi Slotovi.

Ján SLOTA, predseda SNS
--------------------
Ďakujem pekne.

Beáta ORAVCOVÁ, moderátor
--------------------
Predsedovi SMK Bélovi Bugárovi.

Branislav ZÁBORSKÝ, moderátor
--------------------
Podpredsedovi ĽS-HZDS Viliamovi Veteškovi.

Beáta ORAVCOVÁ, moderátor
--------------------
A predsedovi KDH Pavlovi Hrušovskému.

Branislav ZÁBORSKÝ, moderátor
--------------------
To je teda z O päť minúť dvanásť špeciálu už naozaj všetko.

Beáta ORAVCOVÁ, moderátor
--------------------
Tešíme sa samozrejme na vás aj naši kolegovia vo večernom vysielaní hlavných správ Slovenskej televízie, no a samozrejme aj štúdio o deviatej hodine, ktoré vám prinesie ďalšie informácie o predčasných parlamentných voľbách o výsledkoch. My vám ďakujeme a želáme ešte peknú nedeľu.

Branislav ZÁBORSKÝ, moderátor
--------------------
Relácia O päť minút dvanásť opäť o týždeň, dovidenia.

Beáta ORAVCOVÁ, moderátor
--------------------
Dovidenia.

9.7.2006
13:00 Na telo
Aké boli povolebné alternatívy
9.7.2006    TV Markíza    str. 01   13:00 Na telo
            
Zlatica PUŠKÁROVÁ, moderátorka
--------------------
Dobrý deň. Osem rokov bol najvplyvnejším mužom v krajine a zároveň najdlhšie slúžiacim slovenským ponovembrovým premiérom. Po týchto voľbách sa mu však nepodarilo zostaviť vládu a tak odchádza do opozície. Mojím dnešným hosťom je predseda SDKÚ-DS, Mikuláš Dzurinda. Prajem dobrý deň.

Mikuláš DZURINDA, predseda SDKÚ-DS
--------------------
Dobrý deň prajem.

Zlatica PUŠKÁROVÁ, moderátorka
--------------------
Ešte jedno kratučké vysvetlenie na úvod. Táto relácia je predhrávaná, telefonické hlasovanie ale bude nasadené v reálnom čase. Takže nech sa páči, už o malú chvíľu môžete posúdiť silu argumentov Mikuláša Dzurindu. Pán Dzurinda, začnem trošku osobnejšie. Osem rokov, to je naozaj veľmi dlhá doba. Mali ste veľmi rýchle tempo, žili ste určite nejaký taký iný štýl života, ako teraz. Zvykáte si ťažko?

Mikuláš DZURINDA, predseda SDKÚ-DS
--------------------
Tak, ešte je to veľmi krátka doba, aby som vedel na to odpovedať. Možno, že ešte celkom mi to tak nedochádza. Aj keď sa priznám, že v piatok to bolo také čudné ráno, keď som zistil, že mám iba dve schôdzky. Ale domnievam sa, že aj v opozícii bude rušno a že budem mať veľa práce.

Zlatica PUŠKÁROVÁ, moderátorka
--------------------
Neodnaučilo vás tých osem, rokov takpovediac tak normálne žiť?

Mikuláš DZURINDA, predseda SDKÚ-DS
--------------------
Viete čo, nemyslím. Nemyslím. Pozrite sa, ja som si aj tak vedome naprojektoval, že som chodieval behať na dunajskú hrádzu. Mnoho rybárov ma tam pozná. Celých tých osem rokov tu a tam som si zašiel do obchodu, veľmi veľa som sa stýkal s ľuďmi. Ja som sa ulice, chodníka, nikdy nevzdal. Viete, že sme robili šnúry, takzvané modré letá, modré zimy. Dosť cieľavedome som si povedal, že jednoducho od ľudí sa nenechám odtrhnúť a preto si myslím, že žiadna dráma sa nekoná ani dnes.

Zlatica PUŠKÁROVÁ, moderátorka
--------------------
Ani som to nemyslela v tom, že by ste boli odtrhnutý od ľudí, ale predsa len určite uznáte, že je to úplne iný životný štýl a osem rokov, nie je to naozaj málo. Ťažko sa na to zvyká? Je to taký istý, možno aj váš vnútorný, nejaký taký, nechcem to prehnať, ale taký trošku civilizačný šok?

Mikuláš DZURINDA, predseda SDKÚ-DS
--------------------
Ešte neviem. Ešte to naozaj nedokážem...

Zlatica PUŠKÁROVÁ, moderátorka
--------------------
Vôbec to necítite? No, nie je to zase až tak krátko, v podstate od utorka.

Mikuláš DZURINDA, predseda SDKÚ-DS
--------------------
Tak vidíte, ešte mi to celkom tak nedochádza. Tu a tam mi ešte zatelefonujú premiéri, kolegovia bývalí a tak. No, pustil som sa do práce, mám jej veľmi veľa. Ja si myslím, že kto chce robiť, tak si robotu vždy nájde a ja sa domnievam, ako som už povedal, že aj v opozícii jej bude dosť. Pozrite sa, bude treba pripraviť kongres strany. V decembri máme ďalšie komunálne voľby. Bol by som rád, keby v mestách, na dedinách, sa naši kandidáti popresadzovali. Takže si myslím, že...

Zlatica PUŠKÁROVÁ, moderátorka
--------------------
Takže nebudete sa nudiť?

Mikuláš DZURINDA, predseda SDKÚ-DS
--------------------
Nudiť sa nebudem.

Zlatica PUŠKÁROVÁ, moderátorka
--------------------
Všimla som si, že už nemáte ani paličku. Údajne už skúšate aj športovať. Aj sme si tak medzi novinármi hovorili, že vlastne ste boli trošíčku takpovediac ešte aj od toho športu odtiahnutý, že kde budete dávať svoju energiu. Takže už aj trošku skúšate z toho športu?

Mikuláš DZURINDA, predseda SDKÚ-DS
--------------------
No, možno neuveríte, ale v piatok som po prvýkrát si sadol na bicykel, pozdĺž rieky Moravy sa mi podarilo urobiť už skoro tridsať kilometrov. Behať ešte mi to nedovolí, ale trošku som sa pripravoval na stacionárnom bicykli a teraz v piatok som si to vyskúšal. Príroda je príroda.

Zlatica PUŠKÁROVÁ, moderátorka
--------------------
To už vyzerá, pán Dzurinda, ako kampaň pre budúce voľby. Ešte predsa len, keď sme v takých tých ľudských témach. Ak to teda nie je tajné, môžete povedať, čo ste si tak vnútorne pomysleli, keď ste odchádzali poslednýkrát z úradu vlády? Bola tam aj nejaká nostalgia, alebo ste si tak vnútorne povedali, že sa určite vrátite?

Mikuláš DZURINDA, predseda SDKÚ-DS
--------------------
Možno to prvé. Bolo mi to trošku ľúto, nebudem skrývať. Možno aj preto, lebo bol som presvedčený, aj som, že sa dala zostaviť taká lepšia kompozícia pre krajinu. Že sme to mohli spolu utiahnuť, ak by sme boli na tej pravej strane jednotní. Ale povedal by som, že taká, možno aj pekná nostalgia to bola. Uvedomil som si, že osem rokov mi ubehlo ako voda, že sa zmenila moja hlava, pretože...

Zlatica PUŠKÁROVÁ, moderátorka
--------------------
Aj vnútri ste sa zmenili? Pretože politickí vaši súperi, ale aj teda partneri, napríklad Béla Bugár hovoril, že ste boli úplne iný Mikuláš Dzurinda počas toho prvého funkčného obdobia. Že ste boli taký priateľný, kooperatívny. Zatiaľ čo v tom druhom skôr ste boli taký mocenský politik. Aj vy to tak vnútorne cítite, že ste sa dosť výrazne zmenili?

Mikuláš DZURINDA, predseda SDKÚ-DS
--------------------
Autoreflexia je zrejme najťažšia vec zo všetkého. Lepšie vie to posúdiť okolie vy, možno aj koaliční partneri. A tu by som ale zase len tak trošku povedal, že tých koaličných partnerov je treba brať s rezervou, pokiaľ sme činní v službe politickej. Každý výrok niečo sleduje, spravidla. Takže to netreba brať veľmi vážne, ani doslova. Ale opýtajte sa mojich susedov, opýtajte sa mojich kamarátov...

Zlatica PUŠKÁROVÁ, moderátorka
--------------------
Pýtam sa vás, pretože aj ten autopohľad je niekedy naozaj celkom zaujímavý.

Mikuláš DZURINDA, predseda SDKÚ-DS
--------------------
Mne sa zdá, že som úplne pri zemi. Úplne pri zemi. Dal som si na to aj pozor a možno, že bude to znieť tak trošku aj hlúpo, ale ja sa cítim ako ktorýkoľvek občan Slovenskej republiky. Celých tých osem rokov a verím, že budem aj naďalej sa takto cítiť.

Zlatica PUŠKÁROVÁ, moderátorka
--------------------
Dobre. Teraz trošku vážnejšie už, pán Dzurinda. Podľa niektorých komentátorov sa vám odchádzalo pomerne ťažko z pozície. Dokonca natoľko, že ste ani osobne nepočkali na Roberta Fica neodovzdali ste mu osobne úrad. Na rozdiel od viacerých ministrov, ktorí tak urobili. Nemyslíte si, že naozaj ide o istú politickú kultúru a tam by tie osobné averzie mohli ísť trošku bokom, stranou. Bolo vám až tak proti srsti, odovzdať to priamo osobne Robertovi Ficovi?

Mikuláš DZURINDA, predseda SDKÚ-DS
--------------------
Nie, nie. Nie. To o osobných averziách, o tom nemôže byť ani reči.

Zlatica PUŠKÁROVÁ, moderátorka
--------------------
Tak, neboli ste na úrade vlády.

Mikuláš DZURINDA, predseda SDKÚ-DS
--------------------
Ale poďme sa o tom pokojne pozhovárať. Len hneď na úvod chcem povedať, že s osobnými averziami to nemá nič spoločného. V Slovenskej televízii prišiel trošku neskôr na to prvé stretnutie po voľbách. Podal som mu ruku zablahoželal som mu. Nemám žiadny problém. Práve naopak. Som tak aj konzultoval, aj skúmal som, ako to robia v Británii. V Nemecku, vo Francúzsku. Urobili sme to presne tak isto, ako v ktorejkoľvek inej civilizovanej krajine. Čakal môjho nástupcu šéf služobného úradu. Úrad mu bol v akúkoľvek hodinu plne k dispozícii a...

Zlatica PUŠKÁROVÁ, moderátorka
--------------------
Čiže nemyslíte si, že ste tam mohli byť aj vy prípadne osobne?

Mikuláš DZURINDA, predseda SDKÚ-DS
--------------------
Mám taký pocit, že táto forma je dobrá pre obidve strany. Dobrá pre obidve strany. Veď voľby skončili tak, ako skončili. S ich akceptovaním som nemal ani najmenší problém. Nemám najmenší problém sa stýkať s mojimi politickými partnermi, alebo súpermi, alebo rivalmi. A to odovzdanie bolo kultivované. My sme ako celkom po rokovaní vlády ešte prišli medzi vás, novinárov, potom sme išli do Prezidentského paláca a tie úrady sme odovzdali naozaj kompaktné. Myslím si, že aj dobre personálne vybudované, spôsobom, podčiarkujem, obvyklým v Európe a vo svete.

Zlatica PUŠKÁROVÁ, moderátorka
--------------------
Dobre. Poďme teraz k tým politickým povolebným stanoviskám, ktoré zaznievali. Vy ste dvadsiateho siedmeho júna vôbec prvýkrát komentovali výsledky volieb a vôbec prvýkrát ste aj politicky rehabilitovali Vladimíra Mečiara. To všetko v čase, kedy v podstate už akákoľvek dohoda medzi Vladimírom Mečiarom a Pavlom Hrušovským bola očividne mŕtva a na strane druhej prípadná dohoda medzi Vladimírom Mečiarom a Robertom Ficom bola na spadnutie. Nemrzí vás to teraz, pán Dzurinda, že predsa len už v čase, kedy naozaj o nič nešlo, ste istým spôsobom popreli nejaký taký svoj politický príbeh, ktorý stál na takom silnom antimečiarizme aspoň v minulosti?

Mikuláš DZURINDA, predseda SDKÚ-DS
--------------------
Nepoprel, pani redaktorka. Nepoprel. A jedna vec sú naše osobné sentimenty, úplne inou vecou je záujem krajiny.

Zlatica PUŠKÁROVÁ, moderátorka
--------------------
To nie je sentiment, to je váš politický príbeh.

Mikuláš DZURINDA, predseda SDKÚ-DS
--------------------
Ja vám hovorím môj názor. Jedna vec je moja osobná pýcha, nedotknutosť, možno aj niekedy nafúkanosť a druhá vec je poznanie, aká vláda sa na Slovensku črtá a otázka, či nemôže takejto vláde byť aj alternatíva. Žiadna rehabilitácia, žiadne popretie. Len lepšia alternatíva.

Zlatica PUŠKÁROVÁ, moderátorka
--------------------
Lepšia alternatíva s Vladimírom Mečiarom, v podstate vďaka ktorému ste sa v deväťdesiatom ôsmom dostali k moci a v roku 2002 ste sa z istej časti práve tým istým vyhranením sa voči Vladimírovi Mečiarovi pri moci aj udržali. Je zvláštne počuť to od vás, od takéhoto muža, politika, ktorý naozaj porazil mečiarizmus v istom období.

Mikuláš DZURINDA, predseda SDKÚ-DS
--------------------
No vidíte. Toto je moje remeslo. A svojmu remeslu chcem zostať dôsledne verný. Sľúbil som hneď minútu po voľbách našim voličom, že budem s každým ich hlasom nakladať zodpovedne. A preto som povedal, že jestvuje pre Slovensko lepšia alternatíva. A som si absolútne istý, že jestvovala. Ubehlo...

Zlatica PUŠKÁROVÁ, moderátorka
--------------------
Napriek tomu, že už vtedy reálne neexistovala?

Mikuláš DZURINDA, predseda SDKÚ-DS
--------------------
...ubehlo osem rokov a tí, ktorí sa radi štylizujú do polohy takých, viete, mravných elít, povedzme mali štyri roky na to, aby z postu ministrov dôsledne došetrili to obdobie, kedy sme sa všetci trápili.

Zlatica PUŠKÁROVÁ, moderátorka
--------------------
No, vy ste boli premiérom, tých osem rokov, nedá sa to hádzať na ministra spravodlivosti Daniela Lipšica...

Mikuláš DZURINDA, predseda SDKÚ-DS
--------------------
Ale dá.

Zlatica PUŠKÁROVÁ, moderátorka
--------------------
...a predtým Jána Čarnogurského.

Mikuláš DZURINDA, predseda SDKÚ-DS
--------------------
Ale dá.

Zlatica PUŠKÁROVÁ, moderátorka
--------------------
Tak, bol váš podriadený, bol váš minister.

Mikuláš DZURINDA, predseda SDKÚ-DS
--------------------
Veľmi sa mýlite, pani redaktorka. Teraz...

Zlatica PUŠKÁROVÁ, moderátorka
--------------------
Tak, nedá sa hádam celá vina za nevyšetrenie veci hádzať na nejakých ministrov.

Mikuláš DZURINDA, predseda SDKÚ-DS
--------------------
Teraz ste sa jednoducho pomýlili. Kompetenčný zákona usporiadanie vecí v demokracii je veľmi jednoznačné. Šéfom rezortu je len a len minister. Ja som nebol nič viac, nič menej, len prvý z nich, ktorý v zásade organizoval rokovania vlády a koordinoval naše debaty.

Zlatica PUŠKÁROVÁ, moderátorka
--------------------
Nikdy ste to nepovedali, keď ste boli pri moci, takéto výhrady, čo by sa teda aj reálne očakávalo. Nie po voľbách, keď už to nič nezmení v podstate.

Mikuláš DZURINDA, predseda SDKÚ-DS
--------------------
Nie som si istý. Ja si myslím, že som to viackrát povedal. Sme o osem rokov starší. Vždy krajina potrebovala a potrebuje vládu a ja som neurobil nič iné, len som sa usiloval ponúknuť lepšiu, dovolím si povedať, značne lepšiu alternatívu, akou je tá súčasná.

Zlatica PUŠKÁROVÁ, moderátorka
--------------------
Bola to ale len jediná alternatíva, ktorá umožňovala vládnuť vám osobne. Možno preto bola  aj z vášho pohľadu taká v podstate dobrá. Pretože nejakým spôsobom iné prvky dobré v súvislosti s Vladimírom Mečiarom a vašou osobou sa tam asi veľmi nenachádzali. Ale predsa nemusíme chodiť až tak veľmi ďaleko. Vy ste pred voľbami povedali, že vražda ostane navždy vraždou a únos navždy únosom. Dokonca ste to podčiarkli, že to bude navždy. Asi ani voliči, vaši, SDKÚ, nevolili vládu s HZDS?

Mikuláš DZURINDA, predseda SDKÚ-DS
--------------------
Máte pravdu, ale volili kontinuitu. Volili dokončenie reforiem a som si istý, že konštelácia, ktorú som ponúkol, by túto kontinuitu umožňovala. A máte pravdu aj v tom, že naozaj vražda vždy zostane vraždou, zmarené referendum zostane navždy zmareným referendom. Únos zostane navždy únosom. No ale my sme sa ešte nestihli rozprávať aj o tom, že samozrejme, ak by bola vôľa, mohli sme rokovať a rokovať o podmienkach. Rokovať...

Zlatica PUŠKÁROVÁ, moderátorka
--------------------
Ale tie podmienky už predsa neboli veľmi reálne. Vladimír Mečiar veľmi jasne povedal, že s amnestiami a ich zrušením by nikdy nesúhlasil. Toto pravdepodobne povedal asi aj vám. Preto sa možno pýtam tú otázku, že vy ste vedeli už v čase, kedy ste ohlasovali túto koalíciu ako tú najlepšiu možnú, že je v podstate mŕtva? Bola v hre?

Mikuláš DZURINDA, predseda SDKÚ-DS
--------------------
Keby sme takto premýšľali my, politici, tak nikdy by sa nič poriadneho nebolo urobilo.

Zlatica PUŠKÁROVÁ, moderátorka
--------------------
Nie, tak ma opravte. KDH pred voľbami jasne hovorilo, že s Vladimírom Mečiarom nikdy nepôjde a tak konzistentne na tom vydržalo aj vo voľbách.

Mikuláš DZURINDA, predseda SDKÚ-DS
--------------------
Áno, na zmene postoja, alebo toho zásadného pohľadu Kresťanskodemokratického hnutia stála alebo padala alternatíva, ktorú som navrhol. Ja som hovoril tak, že nemusel som meniť nič. Hovoril som, že nechcem ísť do vlády ani s pánom Ficom, ani s pánom Mečiarom, ale že potrebné je počkať na výsledok volieb. Výsledok volieb nám dával šancu na pokračovanie, alebo politickú a programu kontinuitu. Prečo ju nevyužiť? Ale pravdu máte v tom, že bez zmeny toho zásadného postoja Kresťanskodemokratického hnutia to jednoducho nebolo možné.

Zlatica PUŠKÁROVÁ, moderátorka
--------------------
A vy si naozaj myslíte, že Vladimír Mečiar by pristúpil na zrušenie svojich amnestií?

Mikuláš DZURINDA, predseda SDKÚ-DS
--------------------
Skúste vy mi tak odpovedať teraz hypoteticky, ako...

Zlatica PUŠKÁROVÁ, moderátorka
--------------------
Tak vy ste rokovali, vy ste ho chceli do vlády. Tak, to bola jedna z podmienok.

Mikuláš DZURINDA, predseda SDKÚ-DS
--------------------
Ako to mám vedieť, keď tie rokovania vlastne formálne ani nezačali? Ale pozrite sa, každý trošku rozumieme tomu svojmu remeslu. Keby som si nebol istý, že tu šanca je, tak by som to nahlas nebol býval povedal.

Zlatica PUŠKÁROVÁ, moderátorka
--------------------
Však práve preto sa pýtam. Údajne ste dvakrát s Vladimírom Mečiarom aj osobne hovorili.

Mikuláš DZURINDA, predseda SDKÚ-DS
--------------------
A naozaj do tej poslednej chvíle by som sa o to usiloval. Som presvedčený, že tá šanca bola.

Zlatica PUŠKÁROVÁ, moderátorka
--------------------
Povedal vám Vladimír Mečiar nejaké takéto veci do očí? Údajne, hovorím ešte raz, že sa hovorilo, že ste sa s ním osobne dvakrát stretli.

Mikuláš DZURINDA, predseda SDKÚ-DS
--------------------
My v tej diskusii niekde, viete, urobíme stop. Ja som vám hovoril hneď po voľbách v nedeľu, že budem informovať iba o výsledkoch, alebo o takých stretnutiach, ktoré budú formálne, ktoré budú oficiálne, ale o tých sondážnych jednoducho nemá zmysel hovoriť, pretože nič by som tým nedosiahol.

Zlatica PUŠKÁROVÁ, moderátorka
--------------------
Dobre, ale keď sa nad tým zamyslíme, aj akýkoľvek laik vidí, že Vladimír Mečiar v podstate dostal od Roberta Fica ministerstvo spravodlivosti, dostal na tácke všetko, čo v podstate chcel, o čo mu vždy išlo. Okamžite po voľbách povedal o rehabilitácii Ivana Lexu. Pre vás je to zlý sen, pre túto vládnu koalíciu je to otvorená vec. Čo by ste mu dali viac, pán Dzurinda? Čo viac by u vás mohol získať, ako to, čo má u Roberta Fica?

Mikuláš DZURINDA, predseda SDKÚ-DS
--------------------
No vidíte. Som si úplne istý, že keby sme pokračovali spoločne, keby sme postupovali spoločne, aj KDH, aj SMK, pán Mečiar by si také niečo nebol dovolil.

Zlatica PUŠKÁROVÁ, moderátorka
--------------------
Naozaj si to myslíte? A prečo?

Mikuláš DZURINDA, predseda SDKÚ-DS
--------------------
No preto, že sa pohybujem v politike nejakú dobu. Veď vediem mnohé rokovania, viedol som mnohé formálne, aj neformálne. Myslím si, že dalo sa rokovať o takých podmienkach, ktoré by boli dobré pre nás všetkých a najmä pre Slovensko. Myslím si to.

Zlatica PUŠKÁROVÁ, moderátorka
--------------------
Ešte raz sa na záver vlastne spýtam, aby sme sa netočili stále do kruhu. Naozaj si myslíte, alebo sľúbil vám Vladimír Mečiar do očí, že by pristúpil na zrušenie amnestií?

Mikuláš DZURINDA, predseda SDKÚ-DS
--------------------
Ja sa pokúsim vám ešte raz veľmi ľudsky povedať, aj politicky, že o niektorých rokovaniach má zmysel hovoriť, o niektorých má zmysel hovoriť, možno keď úplne nebudem v politike, možno raz to bude zaujímavé čítanie, pútavé. Ale...

Zlatica PUŠKÁROVÁ, moderátorka
--------------------
Aj teraz by to bolo, pán Dzurinda.

Mikuláš DZURINDA, predseda SDKÚ-DS
--------------------
...povedzte mi...ja viem, že by to...

Zlatica PUŠKÁROVÁ, moderátorka
--------------------
Či do poslednej chvíle bol pripravený napríklad Vladimír Mečiar zradiť Roberta Fica?

Mikuláš DZURINDA, predseda SDKÚ-DS
--------------------
Ale, to je také slovo, viete...

Zlatica PUŠKÁROVÁ, moderátorka
--------------------
To povedal pán Hrušovský, nie ja.

Mikuláš DZURINDA, predseda SDKÚ-DS
--------------------
No, ale tak pre mňa čo to znamená, zradiť. Podľa mňa keď je lepšia ponuka v politike, tak sa lepšia ponuka zváži. To sú také emotívne, silné slová, ktoré si myslím, nezaváňajú veľmi pravdou. Otázkou je, znovu opakujem, že či bola možno aj pre HZDS a najmä pre Slovensko lepšia opcia, lepšia alternatíva a či bolo povedzme aj mojou povinnosťou sa o takúto alternatívu pokúšať. Som si istý, že bola a som si istý, že sa dala realizovať bez toho, že by sme zľavili z našich zásad, že by sme popreli minulosť, že by sme museli kohosi rehabilitovať. Myslím si, že sa to dalo.

Zlatica PUŠKÁROVÁ, moderátorka
--------------------
Čiže vy si nemyslíte, že už tým by ste popreli minulosť v podstate? A vôbec, že ste ju aj popreli tým, že ste ohlásili prípadnú vládnu koalíciu s Vladimírom Mečiarom, ako to najlepšie možné riešenie.

Mikuláš DZURINDA, predseda SDKÚ-DS
--------------------
Nie, nie, nie, nepoprel. Nikdy...

Zlatica PUŠKÁROVÁ, moderátorka
--------------------
Úprimne, pán Dzurinda.

Mikuláš DZURINDA, predseda SDKÚ-DS
--------------------
...nikdy nezabúdajme vlastne o čom to naše remeslo je. Veď je to správa vecí verejných. Netlačte to stále silou - mocou, viete, do takých bulvárnych vôd. No...

Zlatica PUŠKÁROVÁ, moderátorka
--------------------
Nie, nie, je to seriózna otázka.

Mikuláš DZURINDA, predseda SDKÚ-DS
--------------------
...po každých voľbách krajina musí mať vládu. Veď to je abeceda. A v abecede písmeno A. No ja si myslím, že zodpovedný politik sa bude usilovať, aby tá konštelácia bola pre krajinu čo najlepšia. Chcete mi naozaj vyvracať, že v kombinácii SDKÚ-DS - SMK - KDH a HZDS, že by sme neboli schopní reformy dokončiť? Vylepšiť? Udržať jasnú zahranično-politickú orientáciu?

Zlatica PUŠKÁROVÁ, moderátorka
--------------------
Ja to samozrejme nemôžem komentovať, pretože ja nemôžem povedať, že táto koalícia je najhoršia, ktorá je.

Mikuláš DZURINDA, predseda SDKÚ-DS
--------------------
No. Dokážete polemizovať s tým, že nemuseli by sme dnes chodiť nikde vysvetľovať po zahraničí, že na Slovensku bude pluralita, demokracia, budú rešpektované ľudské práva? To iste mi nebudete vyvracať. Bola...

Zlatica PUŠKÁROVÁ, moderátorka
--------------------
Medzinárodný imidž sa vám nedá uprieť.

Mikuláš DZURINDA, predseda SDKÚ-DS
--------------------
...to podstatne kvalitatívne lepšia alternatíva.

Zlatica PUŠKÁROVÁ, moderátorka
--------------------
Ale môžem vám niečom oponovať, pán Dzurinda a myslím si, že...

Mikuláš DZURINDA, predseda SDKÚ-DS
--------------------
Nech sa páči.

Zlatica PUŠKÁROVÁ, moderátorka
--------------------
...je to celkom aj férové. Vy hovoríte o Ficovej vláde ako o tej najhoršej možnej. Keď si to ale trošku rozdelíme, podľa mien, s Vladimírom Mečiarom ste chceli spolupracovať na vládnej úrovni. Roberta Fica ste do poslednej chvíle nevylúčili z toho celého vládneho kola a na Jána Slotu ste pred voľbami a ani po voľbách nepovedali vlastne nič. Tak čo robí z tejto vládnej koalície v podstate to najhoršie možné riešenie?

Mikuláš DZURINDA, predseda SDKÚ-DS
--------------------
Pani redaktorka, trošku ma udivujete. Veď vo vašich reláciách som veľakrát povedal, pred voľbami dlhé mesiace, že keď pán Fico bude mať s pánom Mečiarom a s pánom Slotom dosť hlasov, že mňa sa pýtať nebudú. Veď my sme o tom hovorili veľmi, veľmi otvorene, vo vašej relácii. Dva týždne pred parlamentnými voľbami. Podpredseda vlády a podpredseda SDKÚ-DS. Pán Mikloš to naforsíroval veľmi, veľmi jasne.

Zlatica PUŠKÁROVÁ, moderátorka
--------------------
To nespochybňujem. Hovorím o nich jednotlivo, o tých menách, pretože napríklad je veľmi prekvapujúce, že do poslednej chvíle, keď odstúpime od Vladimíra Mečiara, ste nevylúčili spoluprácu s Robertom Ficom. A to teda viacerí možno aj očakávali, že vy, ako predvolební úhlavní nepriatelia, sa vymedzíte voči Smeru.

Mikuláš DZURINDA, predseda SDKÚ-DS
--------------------
Pani redaktorka, tak jedna vec je mať silné reči a druhá vec je robiť praktickú politiku. Naša politika bola úplne jasná, od prvého dňa po parlamentných voľbách. Veď si pusťte záznam z tlačovej konferencie s pánom Ficom. Každý, kto vie politiku len trošku čítať, veľmi dobre vedel, že jednoducho je takáto spolupráca nemožná.

Zlatica PUŠKÁROVÁ, moderátorka
--------------------
Vy ste ju ale nevylúčili, do poslednej chvíle. Spomínate si, ešte na tej tlačovej konferencii sme sa vás pýtali a povedali ste, nikdy nehovor nikdy. A nechcem, aby to znelo nejako naivne, ale čo si potom ľudia majú myslieť, že niečo politici hovoria a tá reálna politika je vlastne úplne iná?

Mikuláš DZURINDA, predseda SDKÚ-DS
--------------------
Ľudia, podľa môjho názoru, ktorí sa zaujímajú o politiku, veľmi dobre chápu, že zodpovedný politik váži slová. Ja sa snažím slová vážiť a snažím sa naozaj tie extrémne slová povedať iba vtedy, keď je extrémna situácia. Ale dovolím si povedať trošku neskromne, politika a postup SDKÚ-DS po parlamentných voľbách, dovolím si povedať, bol zo všetkých strán jediný čitateľný. Jediný nespochybniteľne čitateľný. Ukázali sme, že sme vlastne dnes jedinou stredo-pravicovou politickou stranou na Slovensku. A jasným lídrom opozície. A myslím si, že sa to udialo aj preto, že sme takúto transparentnú a čitateľnú politiku robili nielen do volieb, ale aj po parlamentných voľbách.

Zlatica PUŠKÁROVÁ, moderátorka
--------------------
Trošku vám budem ale oponovať, pretože skôr KDH prijalo, aj keď veľmi bolestivo, ale predsa len isté rozhodnutie, ako ísť do alternatívy s Robertom Ficom síce, ale tá alternatíva bola reálna, reálnejšia ako alternatíva s HZDS. Vy ste povedali, že táto koalícia nevznikla ani z vôle voličov, ale z nevôle KDH. Nebolo to, pán Dzurinda, prisilné? Pretože KDH isté stanovisko svoje dala. Vy ste sa voči Robertovi Ficovi negatívne vôbec po voľbách nevymedzili.

Mikuláš DZURINDA, predseda SDKÚ-DS
--------------------
Ale pani redaktorka...

Zlatica PUŠKÁROVÁ, moderátorka
--------------------
No, nepočula som.

Mikuláš DZURINDA, predseda SDKÚ-DS
--------------------
...ale pani redaktorka, po toľkých...

Zlatica PUŠKÁROVÁ, moderátorka
--------------------
Vôbec som nepočula takú rétoriku po voľbách, ako pred voľbami.

Mikuláš DZURINDA, predseda SDKÚ-DS
--------------------
...rokoch politickej práce, tak trošku aj neverím, že to myslíte vážne.

Zlatica PUŠKÁROVÁ, moderátorka
--------------------
Myslím. Môžte kľudne sa nad tým pousmiať, ale ja sa legitímne pýtam.

Mikuláš DZURINDA, predseda SDKÚ-DS
--------------------
Je to vaša diskusná relácia, osobne vám neverím, že to myslíte vážne a naopak, som si úplne istý, veď to viem z ohlasov čitateľov a divákov, občanov, že to bolo úplne jasné od prvého dňa. No a po druhé, vidíte, aj na tom príklade ktorý ste uviedli, alebo parafrázovali sa ukazuje, že sme boli presní pri našom hodnotení. My sme boli presvedčení o alternatíve Smer - SNS - HZDS, vývoj to naplno potvrdil a myslím si, že hneď zavčasu aj neformálne a neskôr aj formálne, sme pomenovali inú alternatívu, ktorá bola reálna a závislá vlastne od jedinej politickej strany, ktorá má rovnaký program, ktorá je členom tej istej európskej organizácie, Európskej ľudovej strany. Myslím si, že to sedí, že táto vláda nevznikla ani tak z vôle občanov, ako z nevôle jednej z politických strán.

Zlatica PUŠKÁROVÁ, moderátorka
--------------------
KDH to ale veľmi jasne povedalo pred voľbami, že to po voľbách neurobí. V čom  je to nelegitímne, keď to jasne voličom povedali a rešpektovali len to, čo povedali pred voľbami?

Mikuláš DZURINDA, predseda SDKÚ-DS
--------------------
Ale ja som nepovedal, že to je nelegitímne. Ja to aj plne rešpektujem.

Zlatica PUŠKÁROVÁ, moderátorka
--------------------
Tak hovoríte, že KDH nesie zodpovednosť za túto vládnu koalíciu, čo sú dosť silné slová smerom ku KDH, pretože oni oponujú práve tým, že prijali isté rozhodnutie a ponúkli alternatívu s Robertom Ficom?

Mikuláš DZURINDA, predseda SDKÚ-DS
--------------------
Ale sú to slová pravdivé. Postoj KDH je legitímny, ale podľa mňa, politicky málo zodpovedný. Málo zodpovedný. Ja som si istý, že tých stodeväťdesiattisíc voličov KDH nevolilo socialistickú vládu. A dokonca tak trošku možno aj neskromne poviem, že keby sme mohli s tými hlasmi narábať priamo, dovolím si povedať na vysoké percento, že by sme získali mandát pre alternatívu, ktorú sme my navrhli. SDKÚ-DS, SMK, KDH a HZDS.

Zlatica PUŠKÁROVÁ, moderátorka
--------------------
Trošku sa málo o tom teraz hovorí, ale vy si tiež určite spomeniete na to, že KDH malo svoje personálne výhrady aj voči vám osobne. Pred voľbami naozaj veľmi otvorene hovorili, že si už veľmi nevedia predstaviť, že by ste do tretice zostavovali vy vládu, ako premiér. V tých rokovaniach, ktoré ste teda viedli s pravicou, kde figurovalo aj HZDS, ponúkli ste prípadne, že tú vládu by ste teda nezostavovali vy? Boli ste pripravený aj na nejaký takýto personálny ústupok z vlastnej strany?

Mikuláš DZURINDA, predseda SDKÚ-DS
--------------------
Takáto rokovania nemohli byť primárne o personach.

Zlatica PUŠKÁROVÁ, moderátorka
--------------------
Tak aj KDH mohlo mať isté podmienky a preto sa pýtam, či jednou z nich nebolo práve možno aj toto?

Mikuláš DZURINDA, predseda SDKÚ-DS
--------------------
Stačilo povedať.

Zlatica PUŠKÁROVÁ, moderátorka
--------------------
Boli by ste pripravený odísť?

Mikuláš DZURINDA, predseda SDKÚ-DS
--------------------
Chcem byť čestný, aj dnes chcem byť čestný. Povedzte mi teraz akú váhu bude mať to, ak začnem špekulovať. Keby takáto požiadavka bola na stole, bol by som s ňou prišiel do orgánov SDKÚ-DS. Určite by som neskákal...

Zlatica PUŠKÁROVÁ, moderátorka
--------------------
Vy osobne, pán Dzurinda.

Mikuláš DZURINDA, predseda SDKÚ-DS
--------------------
No, určite b y som prišiel do orgánov SDKÚ-DS.

Zlatica PUŠKÁROVÁ, moderátorka
--------------------
Ale či by ste vy vnútorne boli o tom tak presvedčený, že by ste obetovali možno aj to, že by ste dali tú funkciu premiéra niekomu inému?

Mikuláš DZURINDA, predseda SDKÚ-DS
--------------------
Keby ste ma boli nechali dohovoriť, veď to len chcem dokončiť. Áno, keby takúto požiadavku ktokoľvek nastolil, ak by toto bol problém, tak prídem na prezídium, zvoláme radu, dám to na stôl a pekne normálne, civilizovane sa o tom v SDKÚ-DS porozprávame. Ako sme sa porozprávali pri mnohých, mnohých, iných ťažkých témach. Stačilo povedať.

Zlatica PUŠKÁROVÁ, moderátorka
--------------------
To vôbec nespochybňujem, že v predsedníctve SDKÚ takýmto spôsobom konáte. Len ma zaujímalo, či vy osobne by ste boli ochotný, lebo to išlo do značnej miery aj o vaše rozhodnutie.

Mikuláš DZURINDA, predseda SDKÚ-DS
--------------------
Ešte raz sa pokúsim to povedať veľmi jasne. Robil som všetko čo som vládal, aby sme sa vôbec s KDH zhovárali. A bol som šťastný, že aspoň tu a tam prišiel jeden, alebo dvaja lídri KDH sa pozhovárať na úrad vlády neformálne. Aj za toto som im bol veľmi vďačný. Nevládal som dva týždne ich získať na formálne rokovania. Akonáhle by sme sa začali zhovárať, akonáhle by som získal mandát, že skús povedzme rozvinúť takúto alternatívu, o ktorej som potom hovoril aj verejne. Akákoľvek otázka bola dovolená.

Zlatica PUŠKÁROVÁ, moderátorka
--------------------
Dobe. Ešte veľmi kratučko, veľmi často sa práve vaše meno skloňuje s tým, že by ste prípadne mohli odísť do nejakých medzinárodných funkcií, štruktúr. Ste pripravený nasledujúce štyri roky ostať teda tu, na Slovensku a byť, ako hovoríte, lídrom opozície?

Mikuláš DZURINDA, predseda SDKÚ-DS
--------------------
Pokiaľ ma budete pozývať do vašej šarmantnej relácie, tak zostanem na Slovensku veľmi rád.

Zlatica PUŠKÁROVÁ, moderátorka
--------------------
Tak neviem, čo to záleží iba tejto relácie. V každom prípade neuvažujete, že by ste teda prijali, ak nejaká ponuka bola, to teda neviem, ale keby bola nejaká zaujímavá?

Mikuláš DZURINDA, predseda SDKÚ-DS
--------------------
Nie, nie, nie. Ja som sa uchádzal o dôveru našich voličov a bolo pre mňa veľkou cťou, že som mohol povedať aj po týchto parlamentných voľbách niečo podobné, ako som povedal v roku 2002, že chceme s každým jedným hlasom našich voličov nakladať veľmi zodpovedne. Nepamätám si v mojej politickej práci, možno ani v deväťdesiatom ôsmom to nebolo také živé, ako nám ľudia, naši voliči, naši priaznivci, vyslovovali podporu, ako nám vyslovovali dôveru, ako nás nabádali, aby sme boli zodpovední, aktívni. No a samozrejme, keď mám mandát, ten mandát si veľmi vážim a chcem ho štyri roky zodpovedne vykonávať.

Zlatica PUŠKÁROVÁ, moderátorka
--------------------
Ďakujem veľmi pekne, že ste prišli do štúdia. Ja už len pripomeniem, že táto relácia bola predhrávaná. Teraz vidíte výsledok telefonického hlasovania, pretože telefonické hlasovanie bolo nasadené v reálnom čase. V každom prípade veľmi pekne vám ďakujem za pozornosť, počas celého roka, za priazeň, ktorú ste nám venovali a za celý tím, ktorý túto reláciu s nasadením pripravoval, vám veľmi pekne ďakujem. Želám pekné leto, dovidenia. Uvidíme sa opäť v septembri.

Mikuláš DZURINDA, predseda SDKÚ-DS
--------------------
Pekné leto.

10.9.2006
13:00 Na telo
Duel dvoch expremiérov
10.9.2006    TV Markíza    str. 01   13:00 Na telo
            
Zlatica PUŠKÁROVÁ, moderátorka
--------------------
Dobrý deň. Relácia Na telo je po letnej prestávke opäť späť. Priznám sa, že už som sa vás pomaly nevedela dočkať, pretože počas tohto leta rozhodne nebola žiadna "uhorková sezóna". Máme novú vládu, nové témy a ako vidíte, aj trošku také zmeny v relácii Na telo. Novinkou je, že odteraz už budú môcť priamo tu, v štúdiu, diskutovať aj dvaja hostia, ale nechceme zároveň upustiť aj od toho veľmi obľúbeného modelu "jeden na jedného". Takže dramaturgia bude veľmi flexibilná a budeme sa prispôsobovať aktuálnemu politickému dianiu dnes, ale máme pre vás naozaj veľmi, veľmi exkluzívny duel. Som veľmi rada, že priamo tu, v štúdiu, môžem privítať až dvoch bývalých premiérov. Takže trojnásobný predseda vlády a predseda Ľudovej strany - HZDS, Vladimír Mečiar. Dobrý deň.

Vladimír MEČIAR, predseda Ľudovej strany - HZDS
--------------------
Dobrý deň a príjemné popoludnie.

Zlatica PUŠKÁROVÁ, moderátorka
--------------------
A síce dvojnásobný expremiér, ale zase najdlhšie úradujúci predseda vlády na Slovensku a predseda SDKÚ-DS zároveň, Mikuláš Dzurinda. Prajem dobrý deň.

Mikuláš DZURINDA, predseda SDKÚ-DS
--------------------
Aj ja vám, aj divákom.

Zlatica PUŠKÁROVÁ, moderátorka
--------------------
Páni, aj dnes budete obidvaja podrobení takému malému telefonickému prieskumu, ako to už tradične býva. Takže ak máte chuť, nech sa páči, už o malú chvíľu môžete hlasovať koho argumenty vás dnes presvedčili. No, páni, poďme my teda rovno do diskusie. Začnem trošíčku osobnejšie. Predsa len vy obidvaja máte za sebou naozaj veľmi pikantný spoločný politický príbeh. Boli časy, keď ste sa doslova nenávideli, keď vaše osoby rozdeľovali spoločnosť. Teraz sa už tolerujete, dokonca ste plánovali spolu vládnuť. Čo sa za tie roky medzi vami zmenilo natoľko, že by ste si už vedeli predstaviť sedieť aj v jednej koalícii?

Vladimír MEČIAR, predseda Ľudovej strany - HZDS
--------------------
Samozrejme, že táto situácia tak, ako ju moderujete, je príjemná. Že sedíme vedľa seba, určuje priestor, v ktorom sa pohybujeme a príde hlboký pohľad do očí...

Zlatica PUŠKÁROVÁ, moderátorka
--------------------
Je vám to nepríjemné, že ste tak vedľa seba?

Vladimír MEČIAR, predseda Ľudovej strany - HZDS
--------------------
Ďalej, sedíme na dosť vysokých stoličkách, to je ako postavenie, je síce vysoko, ale labilné.

Zlatica PUŠKÁROVÁ, moderátorka
--------------------
Sú trošku labilné, to uznávam. Vy ale v koalícii nemáte také labilné postavenie, pán Mečiar?

Vladimír MEČIAR, predseda Ľudovej strany - HZDS
--------------------
Samozrejme. Pokiaľ ide o vývoj vzťahov osobných, boli veľmi zložité obdobia. Bolo to obdobie, kedy sme si nerozumeli vôbec. Obdobie vzniku štátu a kroky potom. Bolo obdobie po nástupe moci, keď pán Dzurinda a ľudia okolo neho si mysleli, že to všetko treba robiť inak a že my sme zodpovední, aj že Mečiar je zločinec. Až po tom, ako sám pán predseda zakusoval veci na sebe, tak potom prišiel aj k zmene názoru možno, možno aj k zmene postavenia. A potom v politike je jedno, že ak politik začne byť veľmi osobný a nevníma čo má robiť a urobiť pre spoločnosť, stráca v nej opodstatnenie. Boli chvíle, keď sme takéto kroky museli urobiť, nájsť k sebe a rozprávať sa o tom, čo by ľudom a štátu prospelo, čo je dôležitejšie, ako vzťahy a postoje osobné.

Zlatica PUŠKÁROVÁ, moderátorka
--------------------
Pán Dzurinda, našli ste teda spoločnú reč? Naozaj sú už tie časy, kedy vládlo medzi vami napätie a to sa vôbec nedá upierať a popierať. Je to už preč? Ja si spomínam, ako novinári sme čakali roky na jednu vašu spoločnú fotografiu, že si vôbec podáte ruky. Je to už zabudnuté?

Mikuláš DZURINDA, predseda SDKÚ-DS
--------------------
Ja som nezmenil názor na roky deväťdesiatpäť - deväťdesiatosem. Zároveň ale som nezmohol ignorovať fakt, že volené je nielen SDK, neskôr SDKÚ, ale aj HZDS. No, ako pán Mečiar hovorí, keď som sa stal predsedom vlády, tak som bol vystavený pred mnohé úlohy. Pamätáme si bombardovanie Belehradu, pamätáme si neskôr, že bolo potrebné zaujať jasné pozície voči Európskej únii. Severoatlantickej aliancii. Bolo potrebné sa dohodnúť, ako sa postavíme voči Turecku, ktoré ašpiruje na vstup do Európskej únie. A mnoho ďalších veci, ktoré jednoducho neboli iba záležitosťou vlády.

Zlatica PUŠKÁROVÁ, moderátorka
--------------------
Takže tolerujete sa. Nedá sa asi hovoriť o nejakom priateľstve, to sa v politike naozaj ani veľmi nehodí. Ale ako by ste charakterizovali ten váš spoločný vzťah momentálne politický?

Vladimír MEČIAR, predseda Ľudovej strany - HZDS
--------------------
Ja by som povedal, že taký zlom nastal vtedy, keď išlo ozaj o základný záujem štátu, či Slovensko bude alebo nebude súčasťou Európskej únie. Keď som veľmi rýchlo pochopil, že nie je jednota ani vo vládnej koalícii a bez HZDS to jednoducho nepôjde. A teraz sme museli nájsť spôsob ako sa dohovoriť, čo pre štát urobiť, čo mu pomôže či pomôže ľuďom. A tam sa museli prekročiť všetky osobné animozity, ktorých nebolo málo. No a odtiaľ potom...

Zlatica PUŠKÁROVÁ, moderátorka
--------------------
Bolo ich asi dosť. Však, pán Dzurinda?

Vladimír MEČIAR, predseda Ľudovej strany - HZDS
--------------------
...sme museli pokračovať v ďalších veciach, ktoré bolo treba rozhodnúť. Nie vždy v súzvuku, ale došlo k situácii, že sme sa potom vedeli aj porozprávať. Samozrejme medzi ľuďmi prebiehali fámy trošku iné, dohody, tajné rokovania a podobne, ktoré sme nemali, neboli. A niekedy to...

Zlatica PUŠKÁROVÁ, moderátorka
--------------------
Môžte reagovať, nech sa páči. Neboli teda žiadne dohody? Lebo to naozaj v kuloároch veľmi často sa táto otázka pertraktovala.

Mikuláš DZURINDA, predseda SDKÚ-DS
--------------------
Ja budem celkom konkrétny, hoci som nečakal, že sa ma budete pýtať. Prvýkrát som pána Mečiara pozval na úrad vlády, keď bolo jasné, že potrebujeme päťdesiat percent účasti občanov v referende, ak chceme vstúpiť do Európskej únie.

Zlatica PUŠKÁROVÁ, moderátorka
--------------------
To bola tá povestná fotografia, kde ste si prvýkrát aj po rokoch podali ruky?

Mikuláš DZURINDA, predseda SDKÚ-DS
--------------------
Prvýkrát bol pán Mečiar na úrade vlády. No, tak ja som cítil obrovskú ťažobu. Spomeňte si, nás bolo tuším päťdesiatdva percent? Predstavte si, že by nás bolo v tom referende štyridsaťdeväť percent. Vtedy to na mňa doliehalo a jednoducho som cítil, že ten záujem krajiny vstúpiť do Európskej únie je mnoho silnejší, ako naše dovtedy, ako hovoríte, animozity, alebo vy ste použili také slovo trošku ťažké, nenávisti. Jednoducho ten záujem...

Zlatica PUŠKÁROVÁ, moderátorka
--------------------
Ale to popisujem iba situáciu, to si nevymýšľam.

Mikuláš DZURINDA, predseda SDKÚ-DS
--------------------
Ale veď ja vám to nevyčítam, len...

Zlatica PUŠKÁROVÁ, moderátorka
--------------------
Iste.

Mikuláš DZURINDA, predseda SDKÚ-DS
--------------------
...hovorím, že vtedy som si naplno uvedomil, že ten záujem krajiny jednoducho je mnoho silnejší.

Zlatica PUŠKÁROVÁ, moderátorka
--------------------
Pán Dzurinda, nie je to možno trošíčku aj tak, že účel svätí naozaj prostriedky, že v situácii, keď ste zistili, že v inej kombinácii, ako práve s HZDS, nemôžete po týchto voľbách zostaviť vládu, tak vám už ani Vladimír Mečiar tak otvorene koalične neprekážal?

Mikuláš DZURINDA, predseda SDKÚ-DS
--------------------
Nemyslím si. Pozrite sa, veď ja tie dva mesiace, či koľko, po voľbách, ako neplačem, nesťažujem sa. Len som cítil zodpovednosť za Slovensko tak, ako vtedy, keď som pána Mečiara pozval porozprávať sa o tom, či by náhodou sme nemohli spolu požiadať občanov, aby sa referenda zúčastnili.

Zlatica PUŠKÁROVÁ, moderátorka
--------------------
Ale nepovedali ste to pred voľbami, to, že práve koalícia s HZDS je najlepším riešením pre Slovensko.

Mikuláš DZURINDA, predseda SDKÚ-DS
--------------------
Ale som to ani nejako a priori nevylučoval, lebo som cítil, že pre nás, pre Slovensko, pre Slovákov, najhoršou konšteláciou bude práve to, čo dnes je. My sme to otvorene hovorili. A preto jednoducho som považoval za zodpovedné premýšľať o lepších konšteláciách.

Zlatica PUŠKÁROVÁ, moderátorka
--------------------
Na rovinu, nebol trošku aj strach, že vyplašíte svojich voličov, keď pred voľbami pomenujete, že s HZDS by ste si vedeli predstaviť sedieť otvorene v jednej koalícii?

Mikuláš DZURINDA, predseda SDKÚ-DS
--------------------
Už nie. Veď vy ste celé roky už písali o tom, že sa nejako zbližujeme, ako pán Mečiar hovoril...

Zlatica PUŠKÁROVÁ, moderátorka
--------------------
Nikdy ste to nepotvrdili.

Mikuláš DZURINDA, predseda SDKÚ-DS
--------------------
...ako že sa tajne nejako stretávame, že sa zase HZDS akceptoval. Už som sa nebál, naozaj som sa nebál, že by cieľová skupina, ktorá nás môže voliť, že by ma upodozrievala, ja neviem, z legitimizácie obdobia deväťdesiatpäť - deväťdesiatosem. Toto na pozadí našich výrokov nebolo, tento strach určite nie.

Zlatica PUŠKÁROVÁ, moderátorka
--------------------
Pán Mečiar, čo s vami urobil ten politický záujem po voľbách? Naozaj vy ste osem rokov boli v koaličnej izolácii, dvakrát ste nezostavili vládu napriek tomu, že ste vždy vtedy vyhrávali voľby. Trošku vám to asi aj lichotí. Vychutnali ste si to po tých voľbách, že naozaj aj z jednej, aj z druhej strany, bol o vás, aj o vašu osobu záujem?

Vladimír MEČIAR, predseda Ľudovej strany - HZDS
--------------------
Nevychutnal. Bola to pomerne ťažká dilema. So svojím kolegom som musel postaviť otázku. Po roku 2002, akou taktikou ísť ďalej? Ak budeme radikálni a budeme naďalej získavať vysoký stupeň popularity, ale nebudeme mať potenciál koaličný. Ak umiernene...

Zlatica PUŠKÁROVÁ, moderátorka
--------------------
Lenže tá popularita vám klesala, pán Mečiar, postupom rokov a časov.

Vladimír MEČIAR, predseda Ľudovej strany - HZDS
--------------------
Veď to je to, práve tá otázka, ktorá sa po roku 2002 musela vyriešiť. Umiernenejšia, vecná politika, alebo naďalej radikálna politika? Akonáhle sme prešli k umiernenejšej a vecnej, získavali sme koaličný potenciál, ktorý sa nerodil ľahko a ten sa rozširoval a v podstate dneska s výnimkou istých problémov s KDH nie je problém so žiadnou stranou. A to...

Zlatica PUŠKÁROVÁ, moderátorka
--------------------
Lenže práve ten problém s KDH vám v podstate skomplikoval situáciu, že nemôžete vládnuť s Mikulášom Dzurindom.

Vladimír MEČIAR, predseda Ľudovej strany - HZDS
--------------------
Ale to je nie náš vonkajší problém, to je ich vnútorný problém, kedy vo vedení strany došlo k podstatne podľa môjho názoru k deleniu otázky ich perspektívy, či sa budú vyvíjať ako klanová, alebo ako otvorená organizácia, či prevládne krídlo také, nazvali by sme to slovenský Taliban, alebo či bude to krídlo väčšej otvorenosti voči ľuďom, či bude naďalej pokračovať v kritike Európskej únie a vstupu do Európskej únie...

Zlatica PUŠKÁROVÁ, moderátorka
--------------------
Dobre. Pán Mečiar, nechajme trošíčku kádehákov...

Vladimír MEČIAR, predseda Ľudovej strany - HZDS
--------------------
...alebo to otvorí tú spoločnosť...

Zlatica PUŠKÁROVÁ, moderátorka
--------------------
...pretože ste tu obidvaja a...

Vladimír MEČIAR, predseda Ľudovej strany - HZDS
--------------------
...to by bola otázka programová.

Mikuláš DZURINDA, predseda SDKÚ-DS
--------------------
Obľúbená téma pána Mečiara.

Zlatica PUŠKÁROVÁ, moderátorka
--------------------
Áno, áno, ale aj vaša nakoniec, pán Dzurinda. Spája vás možno istý, trošku kritickejší pohľad na KHD. Ani vy ste sa ním netajili, pán Dzurinda, po voľbách. Ale predsa len ostanem ešte v tej situácii...

Mikuláš DZURINDA, predseda SDKÚ-DS
--------------------
Môžem jednu poznámku?

Zlatica PUŠKÁROVÁ, moderátorka
--------------------
Nech sa páči.

Mikuláš DZURINDA, predseda SDKÚ-DS
--------------------
Viete čo, nejde o kritický pohľad, ide o pomenovanie situácie, aká bola. Nemali by sme byť vzťahovační. Ja veľa dokážem zniesť. Bolo našou povinnosťou povedať ako vidíme tú situáciu po parlamentných voľbách. Z mojej strany nešlo o nijaký útok. Jednoducho sme povedali voličom, občanom, prečo je situácia taká aká je, ale z mojej strany určite nie je záujem ani o útoky, ani o kritiku. Naopak, o čo najužšiu spoluprácu s KDH.

Mikuláš DZURINDA, predseda SDKÚ-DS
--------------------
Hoci zatiaľ to tak veľmi nevyzerá, ale k tým opozičným vzťahom sa dostaneme neskôr, pán Dzurinda. O povolebných dňoch totiž kolujú doslova legendy. Údajne ste sa vy dvaja viackrát stretli. Ste tu obidvaja, nemusíme teda špekulovať. Stretli ste sa po voľbách, páni?

Mikuláš DZURINDA, predseda SDKÚ-DS
--------------------
Nemusia tie legendy vôbec kolovať, pretože ja som vám povedal deň po parlamentných voľbách, že budú rokovania. Že budú rokovania formálne a že budú rokovania aj neformálne, kde sa bude hľadať istý priestor, ako by to mohlo, to usporiadanie povolebné, vyzerať.

Zlatica PUŠKÁROVÁ, moderátorka
--------------------
Stretli ste sa teda, pán Dzurinda. Naozaj platilo to, že ste chceli do poslednej chvíle prekaziť snahy Roberta Fica zostaviť vládu?

Mikuláš DZURINDA, predseda SDKÚ-DS
--------------------
Samozrejme, že sme sa rozprávali a ja by som to formuloval inak. Áno, usiloval som sa do poslednej chvíle, ktorú som považoval za reálnu, ponúknuť inú alternatívu. To sú také, viete, mediálne atraktívne, ale pre mňa nie celkom zrozumiteľné úvahy, prekaziť. Ja som povedal v televízii...

Zlatica PUŠKÁROVÁ, moderátorka
--------------------
Tak, chceli ste vládnuť, to je celkom prirodzené.

Mikuláš DZURINDA, predseda SDKÚ-DS
--------------------
...dávno pred voľbami, že keď bude mať pán Fico dosť s pánom Mečiarom, aj s pánom Slotom, že mňa sa pýtať nebudú. Dávno som to povedal. Ale cítil som, že sa môže zrodiť aj iná konštelácia. Pre Slovensko lepšia. Povedzte, čo je na tom zlé, že som sa o takúto konšteláciu...

Zlatica PUŠKÁROVÁ, moderátorka
--------------------
Nie, chcela som len, aby ste to takto potvrdili, práve keď je tu aj pán Mečiar.

Mikuláš DZURINDA, predseda SDKÚ-DS
--------------------
To je politicky legitímne. Urobil som tak po voľbách veľmi otvorene.

Zlatica PUŠKÁROVÁ, moderátorka
--------------------
Vy, naopak, pán Mečiar, ste boli kritizovaný zo strany Pavla Hrušovského, že vy ste boli zase do poslednej chvíle zradiť už vtedy potenciálneho koaličného partnera, teraz už vládneho partnera Roberta Fica. Naozaj je to tak? A skúste teda byť čo možno najúprimnejší, pán Mečiar, že ak by neplatila tá personálna výhrada zo strany KDH, tak vy dvaja ste spolu vo vláde?

Vladimír MEČIAR, predseda Ľudovej strany - HZDS
--------------------
S Pavlom Hrušovským som sa nerozprával dobrého pol roka, s výnimkou tých pár stretnutí pred voľbami. Čiže on keď interpretuje, tak interpretuje domnienky a mimochodom želám mu skoré uzdravenie, aby sa mu všetko zahojilo.

Mikuláš DZURINDA, predseda SDKÚ-DS
--------------------
Pripájam sa.

Vladimír MEČIAR, predseda Ľudovej strany - HZDS
--------------------
Pokiaľ ide o otázky politických jeho domnienok, tie sú vedľajšie Z hľadiska...

Zlatica PUŠKÁROVÁ, moderátorka
--------------------
Bola z vašej strany, tak odhliadnuc od Pavla Hrušovského, ísť do vlády skôr s Mikulášom Dzurindom?

Vladimír MEČIAR, predseda Ľudovej strany - HZDS
--------------------
...chápania realít, ja som rokoval s Robertom Ficom, rokoval som aj, alebo mal rozhovor aj so Stranou maďarskej koalície, aj s pánom Dzurindom, o možných riešeniach po voľbách. Po je naprosto normálne, že rokujú všetci. Rokovanie bolo o tom, čo je možné. Vytvoriť koalíciu v inej konštelácii, ako je, nebolo možné. A tam potom je...

Zlatica PUŠKÁROVÁ, moderátorka
--------------------
Dobre. Pán Mečiar, posledná otázka k tejto téme, aby sme mohli ísť ďalej. Skúste mi na rovinu odpovedať. Ak by to bolo možné, ak by kédeháci naozaj ustúpili od tej personálnej výhrady voči vám, boli by ste skôr išli do koalície s Mikulášom Dzurindom? Nepustím vás, uznáte, že toto je naozaj príležitosť novinárska, aby som ju využila.

Vladimír MEČIAR, predseda Ľudovej strany - HZDS
--------------------
Samozrejme, že je to dobré, aby sme veci dali na pravú mieru, ako sme mali my vedomosti. Bolo hlasovanie o možnej spolupráci s pánom Mikulášom Dzurindom. Z jedenástich prítomných bolo jedenásť proti.

Zlatica PUŠKÁROVÁ, moderátorka
--------------------
Z HZDS, na predsedníctve?

Vladimír MEČIAR, predseda Ľudovej strany - HZDS
--------------------
Nie, v KDH. Bolo hlasovanie o možnej spolupráci s HZDS, z jedenástich prítomných bolo osem proti. Bolo rokovanie o spolupráci s Robertom Ficom, pri hlasovaní v KDH dopadlo šesť ku piatim. V neprospech. Čiže bolo jasné, že kresťanskí demokrati nechceli byť vo vláde s nikým a ich problém je vnútornou straníckou vecou, ktorá...

Zlatica PUŠKÁROVÁ, moderátorka
--------------------
Dobre, nechajme KDH tak.

Vladimír MEČIAR, predseda Ľudovej strany - HZDS
--------------------
...mala dopad i navonok. Pokiaľ ide...

Zlatica PUŠKÁROVÁ, moderátorka
--------------------
Pán Mečiar, vy by ste chceli vládnuť s Mikulášom Dzurindom? Nie, nechoďte...

Vladimír MEČIAR, predseda Ľudovej strany - HZDS
--------------------
Počkajte...

Zlatica PUŠKÁROVÁ, moderátorka
--------------------
...takéto veľké entrée, lebo...

Vladimír MEČIAR, predseda Ľudovej strany - HZDS
--------------------
...pokiaľ by bolo...ešte raz.

Zlatica PUŠKÁROVÁ, moderátorka
--------------------
...sa nedostaneme ku konkrétnej veci.

Vladimír MEČIAR, predseda Ľudovej strany - HZDS
--------------------
...možné iné zoskupenie a je možné rokovať a my sme sa mohli porozprávať, ale nebolo možné iné usporiadanie ako to, čo teraz je.

Zlatica PUŠKÁROVÁ, moderátorka
--------------------
Dobre, to je jasné, preto sa pýtam, ak by bolo možné.

Vladimír MEČIAR, predseda Ľudovej strany - HZDS
--------------------
By sa bolo muselo prekonať niečo iné, že by boli vo vláde Smer a SDKÚ. Potom by jeden druhého v podstate utýrali.

Zlatica PUŠKÁROVÁ, moderátorka
--------------------
Tak, ale to nebolo veľmi asi ani reálne...

Vladimír MEČIAR, predseda Ľudovej strany - HZDS
--------------------
No, nebolo to v tom čase reálne.

Mikuláš DZURINDA, predseda SDKÚ-DS
--------------------
To naozaj nebolo reálne.

Zlatica PUŠKÁROVÁ, moderátorka
--------------------
Dobre, ale poďme...

Vladimír MEČIAR, predseda Ľudovej strany - HZDS
--------------------
Iná zostava nebola možná.

Zlatica PUŠKÁROVÁ, moderátorka
--------------------
...poďme k aktuálnym veciam. Máme tu stupňujúce sa národnostné, ale aj teda extrémistické napätie. Vyvoláva to naozaj nová vláda, ktorá tu je. Jej účasť, Slovenskej národnej strany v koalícii je problematická. Zatiaľ pán Slota veľmi na verejnosti nehovorí po tom, ako už teda toho povedal pomerne dosť veľa. Má nejaké embargo, pán Mečiar?

Vladimír MEČIAR, predseda Ľudovej strany - HZDS
--------------------
Predovšetkým osud tohoto štátu nezávisí od výrokov Jána Slotu a ten, kto si ich interpretuje vo svoj prospech, ich asi potrebuje.

Zlatica PUŠKÁROVÁ, moderátorka
--------------------
Kto si ich interpretuje vo svoj prospech?

Vladimír MEČIAR, predseda Ľudovej strany - HZDS
--------------------
Strana maďarskej koalície.

Zlatica PUŠKÁROVÁ, moderátorka
--------------------
Len?

Vladimír MEČIAR, predseda Ľudovej strany - HZDS
--------------------
V tomto...aj maďarská vláda. V tomto štáte a potom sa to rozširuje ako klebeta po celej Európe, nie je etnický nepokoj. V tomto štáte sa stali tri skutky, ktorých pozadie môže a nemusí byť etnické, ktoré sú predmetom činnosti orgánov v trestnom konaní. Čo je ale...

Zlatica PUŠKÁROVÁ, moderátorka
--------------------
Iste, ale vy ste podpísali tú deklaráciu, ktorá presne odsudzuje prejavy extrémizmu, tak asi sa hlásite k tomu, že nejaký extrémizmus tu je. Skúste teda na to reagovať, aby mohol povedať čosi k tomu aj pán Dzurinda.

Vladimír MEČIAR, predseda Ľudovej strany - HZDS
--------------------
Tá deklarácia má dve funkcie. Jedna je smerom dovnútra povedať celkom jasne, že orgány štátu, parlament, strany, vláda, sa dištancujú a nestotožňujú sa s takýmto vecami, nesúhlasia a zaväzujú sa ich potierať a strany sa zaviazali vo svojej činnosti tak nekonať. To je veľmi významné. Za zaviazala SMK, aj SNS. Pokiaľ...

Zlatica PUŠKÁROVÁ, moderátorka
--------------------
Ale nie SDKÚ. SDKÚ to vlastne...

Vladimír MEČIAR, predseda Ľudovej strany - HZDS
--------------------
...zahraničie...počkajte.

Zlatica PUŠKÁROVÁ, moderátorka
--------------------
...nepodporila, to je vážny otáznik.

Vladimír MEČIAR, predseda Ľudovej strany - HZDS
--------------------
SDKÚ pošpekulovala. Pokiaľ ide o zahraničie...

Mikuláš DZURINDA, predseda SDKÚ-DS
--------------------
Pán predseda, za chvíľu bude koniec.

Vladimír MEČIAR, predseda Ľudovej strany - HZDS
--------------------
...tam vznikajú psychózy a buď v tej psychóze sa veci zastavujú, ona potom rastie...

Zlatica PUŠKÁROVÁ, moderátorka
--------------------
Máme čas ešte, nebojte sa, pán Dzurinda.

Vladimír MEČIAR, predseda Ľudovej strany - HZDS
--------------------
...alebo potom sa od nej dištancujeme, aby sme to napätie a tlak vonkajší zmiernili. Funkcia tejto deklarácie bola na viacej percent do zahraničia, aby sme vysvetlili, aký je postoj strán a orgánov štátu.

Zlatica PUŠKÁROVÁ, moderátorka
--------------------
Dobre. Vy ste to nepodporili. Prečo?

Mikuláš DZURINDA, predseda SDKÚ-DS
--------------------
No, aj keď počúvam pána Mečiara, naozaj sa mi zdá, že tá aktivita bola schizofrenická. Na jednej strane je úplne evidentné, že Slovensko je demokratický právny štát, ktorý sa aj v oblasti, ako je povedzme ochrana základných ľudských práv, ničím nevymyká z európskych pomerov. Možno nie sme najlepší, ale isto nie sme horší, ako iné. To je prvá vec.

Zlatica PUŠKÁROVÁ, moderátorka
--------------------
Dobre, ale sú tu isté incidenty, pán Dzurinda a treba na niečo reagovať.

Mikuláš DZURINDA, predseda SDKÚ-DS
--------------------
Druhá vec je, že isté napätie v spoločnosti je cítiť. Otázka znie prečo. Ja som najprv povedal, že hádam si nikto nemyslí, že po sedemnástom júni sa vymenil národ. Národ sa nevymenil a tu bol osem rokov pokoj. Vymenili sa vlády. A preto je úplne evidentné, že problém treba hľadať vo vláde. Predovšetkým v premiérovi, ktorý mlčal vtedy, keď mal razantne vystúpiť, zaujať jasný postoj. A na strane druhej, keď sa odohrali zahraničné aktivity, kde sa mal postaviť jasne, no tak ho nebolo vidieť. Toto je kľúčový problém,, vrátane...

Zlatica PUŠKÁROVÁ, moderátorka
--------------------
Dobre. prepáčte, pán Dzurinda...

Mikuláš DZURINDA, predseda SDKÚ-DS
--------------------
...vyjadrení rôznych politikov.

Zlatica PUŠKÁROVÁ, moderátorka
--------------------
Iste, toto je kľúčový problém. Ale kľúčový problém je aj to, že podľa Bélu Bugára tým práve, že ste nepodpísali túto deklaráciu, tak jednoducho škodíte záujmov Slovenska. Lebo čo je na tom zlé a úplne otvorene aj komentátori viacerí politickí to hovoria, keď problémy, ktoré sú a sú tu, nedá sa pred tým zakrývať oči, sa možno aj takýmto politickým spôsobom na úrovni parlamentu odsúdia? Prečo ste to teda nepodporili vôbec?

Mikuláš DZURINDA, predseda SDKÚ-DS
--------------------
My sme to odsúdili vždy po tých incidentoch, prijali sme vlastné stanovisko, ktoré podpísalo tridsaťjeden poslancov, kde bolo jasne a znovu sa k tomu vraciame, dôrazne odsudzujeme akékoľvek incidenty. Ale myslím si, že ľudia, ktorí majú cit pre pravdu, si sami položia otázku, ako by oni sa podpísali pod dokument s politikmi, ktorí sami svojimi výrokmi a počínaním, spôsobujú takéto napätie. Ako by sa oni...

Zlatica PUŠKÁROVÁ, moderátorka
--------------------
Však práve František Mikloško povedal, že sa potom dá konfrontovať vlastne realita s tým, čo podpísali...

Mikuláš DZURINDA, predseda SDKÚ-DS
--------------------
Ešte jednu vetu. Ako by sa sami ľudia rozhodovali podpísať takýto dokument spolu s takými ľuďmi, ako je Ján Slota, ako je Anna Belousovová, ako sú niektorí ďalší? A koniec koncov veď ten, koho sa to najviac, dovolím si povedať, týka, na hlasovaní vôbec ani nebol.

Zlatica PUŠKÁROVÁ, moderátorka
--------------------
To je pravda, Ján Slota nehlasoval.

Mikuláš DZURINDA, predseda SDKÚ-DS
--------------------
Aké to bude záväzné: No vidíte.

Zlatica PUŠKÁROVÁ, moderátorka
--------------------
Aké to bude záväzné, pán Mečiar? Naozaj to nie je len tak akože naoko, že sme tu tlačení, sme od istým tlakom a teraz teda niečo prijmeme a zoberieme to do toho ak opozičné strany, aby to malo istú legitimitu?

Vladimír MEČIAR, predseda Ľudovej strany - HZDS
--------------------
Bolo to vyhlásenie o postoji Slovenskej republiky k niekoľkým faktom. Prvý bol holokaust. Kto si dovolí v tomto štáte z politických strán neodsúdiť holokaust? Druhé bolo vyhlásenie extrémizmu na Slovensku vôbec. V treťom bolo vyhlásenie, sa týkalo obsahu extrémistickej politiky v maďarskom štáte. A štvrté bol záväzok politických strán konať tak, aby v žiadnom prípade nemohol byť extrémizmus podporený. Schizofrenický nie je postoj ten, že sme to schválili v Národnej rade, ale bol v SDKÚ, kde pán Kukan v prejave, ktorý mal, toto všetko odsúdil, ako stanovisko strany, ale odmietol sa pripraviť ku kolektívnemu prejavu. Môžem dedukovať, že tu ide asi o tri možné varianty motívu, prečo ste tak postupovali.

Zlatica PUŠKÁROVÁ, moderátorka
--------------------
No, skúste povedať, aby sme aj diskutovali a hlavne vy spolu dvaja, pretože vy ste tlieskali po tom, ako pán Paška kritizoval SDKÚ v parlamente.

Vladimír MEČIAR, predseda Ľudovej strany - HZDS
--------------------
No, však kritizoval aj Ferko Mikloško, aj Béla Bugár...

Mikuláš DZURINDA, predseda SDKÚ-DS
--------------------
No, povedzte tie tri...

Vladimír MEČIAR, predseda Ľudovej strany - HZDS
--------------------
Tri možné motívy sú. jeden chcete zvýrazniť začiatočnícku chybu Roberta Fica, ktoré sa darili vám takisto, keď ste začínali. Ani ja som nepadol z neba zaučený a tiež mi chvíľu trvalo, kým som prišiel ako v ktorých situáciách reagovať. No, je to skôr vecou tímu okolo neho. Druhý motív, prečo ste tak konali, bolo možno signálom pre zahraničie, kde pokračujete v tej politike, čo ste robili "nič sa nedeje". A tretí, najpravdepodobnejší, prieskumy verejnej mienky, ktoré boli vtedy vykonané, hovorili o tom, že sedemdesiatdva percent občanov si nepraje takéto stanovisko. Že pravdepodobne ste chceli získavať naspäť popularitu vyhovieť týmto občanom a povedať, že ste iní a chcete konať tak, ako je ich vôľa a preto ste...

Mikuláš DZURINDA, predseda SDKÚ-DS
--------------------
Nie. Nie, pán predseda.

Vladimír MEČIAR, predseda Ľudovej strany - HZDS
--------------------
...podľa tohoto prieskumu aj konali.

Mikuláš DZURINDA, predseda SDKÚ-DS
--------------------
Nie, nie, nie, nikdy sme sa nesprávali podľa prieskumov verejnej mienky a j niekedy boli veľmi nízke. Takto sa my nesprávame. Pán predseda, vy ste boli na grémiu, keď som prosil, aj vás, aj SNS, aj pána Pašku, aby sme to radšej dali zo stola. Ja som toto vôbec nepotreboval vo svojej politike. Vy ste tam boli...

Vladimír MEČIAR, predseda Ľudovej strany - HZDS
--------------------
Áno.

Mikuláš DZURINDA, predseda SDKÚ-DS
--------------------
...a povedal som aj predstaviteľom SNS, že keď nás donútia pomenovať kto spôsobuje tento rozruch, no tak to budeme nútení pomenovať. Táto aktivita nie je našou aktivitou. To je po prvé.

Zlatica PUŠKÁROVÁ, moderátorka
--------------------
Ale v čom je to zlé, pán Dzurinda? V čom je zlé, keď parlament prijal takúto deklaráciu?

Mikuláš DZURINDA, predseda SDKÚ-DS
--------------------
Ja netvrdím, že to je zlé. Ja, naši poslanci nehlasovali proti, my sme sa zdržali. Ale hovorím to veľmi jasne. Nebudem sa podieľať na vytváraní dymovej clony pre tých, ktorí sami svojím správaním podnecujú takúto klímu na Slovensku. Toto považujem za nepoctivé a za nepravdivé. Je normálne naozaj, aby ľudia, ktorí nielen svojimi vyhláseniami, ale svojimi činmi osem rokov ukázali, že sa na Slovensku, aj v takej multietnicky bohatej spoločnosti, dá nastoliť pokoj, že sa budeme podpisovať pod jeden a ten istý papier s takými ľuďmi, ako je naozaj Ján Slota a Anna Belousovová?

Zlatica PUŠKÁROVÁ, moderátorka
--------------------
No, on sa tam nepodpísal a možno aj to je problém, pán Mečiar...

Mikuláš DZURINDA, predseda SDKÚ-DS
--------------------
Je to poctivé? Je to voči občanom normálne? Aký signál tým chceme vyslať aj do vnútra spoločnosti? Že ten národ sa zrazu zopsul? Aký signál tým...

Zlatica PUŠKÁROVÁ, moderátorka
--------------------
Tak, to by vám možno odpovedal pán Mečiar.

Mikuláš DZURINDA, predseda SDKÚ-DS
--------------------
...aký signál tým chceme poslať vlastne zahraničiu? Preto my sme nežiadali ani horúcu rozpravu, ani aby sa to prerokúvalo a keď sme boli nútení, tak sme otvorene pomenovali kde vidíme príčiny toho, že to napätie na Slovensku sa objavilo. Ale nepreháňajme to, nerobme z toho väčší problém, ako on v skutočnosti je.

Zlatica PUŠKÁROVÁ, moderátorka
--------------------
Iste. Pán Mečiar, iba kratučko. Keď by ste mohli zareagovať aj na to, lebo položil pán Dzurinda otázky. Ale je fakt, že Ján Slota tam nebol, čo je pomerne kuriózne. Nakoniec ani vy ste neboli na schvaľovaní programového vyhlásenia vlády, vy ste zle zaparkovali, on mal nejaké iné starosti. Nesvedčí to o niečom naozaj, že je to tak trochu také vágne, že ten človek, koho sa to týka tam nie je?

Vladimír MEČIAR, predseda Ľudovej strany - HZDS
--------------------
Slota tu nie je, preto sa budem venovať pánu Dzurindovi. Kto vyrobil Slotu v poslednom čase? Veď už nemal ani stratu, ani nič. Neboli ste to vy, keď ste mu umožnili získavať body v rámci programu Kia...

Mikuláš DZURINDA, predseda SDKÚ-DS
--------------------
Pán Mečiar, je to iná...

Vladimír MEČIAR, predseda Ľudovej strany - HZDS
--------------------
...a investičnej spolupráce?

Mikuláš DZURINDA, predseda SDKÚ-DS
--------------------
...je to iná téma.

Vladimír MEČIAR, predseda Ľudovej strany - HZDS
--------------------
Nebola to vaša koalícia, ktorá mu umožnila mediálnu prezentáciu, neboli ste to vy, kto ho dvíhal ako osobu a osobnosť do popredia? Nevzniká isté napätie aj z toho, že ste isté krízové obdobie vládli len so Stranou maďarskej koalície a preto mnoho vecí, ktoré na Slovensku nevyšli, bolo aj vzťahované k tejto strane? Takže tam istým spôsobom za ten stav, to nie je osoba Slotu, to je hlbšie. Či Slota je prítomný, alebo nie, uznesenia Národnej rady sú platné. A ja by som nerobil budúcnosť závislú od toho, či primátor Žiliny niečo povie, alebo nepovie, to je jeden hlaso zo sto päťdesiatich v Národnej rade.

Zlatica PUŠKÁROVÁ, moderátorka
--------------------
No ale primátor Žiliny je ale aj koaličný partner a vládny predseda vládnej strany, nie primátor Žiliny.

Mikuláš DZURINDA, predseda SDKÚ-DS
--------------------
No, ale pán predseda, toto...

Vladimír MEČIAR, predseda Ľudovej strany - HZDS
--------------------
Pokiaľ ide o vládu, ja som svoje stanovisko povedal veľmi jednoznačne. Táto vláda existuje a bude existovať, keď bude plniť svoj koaličný program.

Mikuláš DZURINDA, predseda SDKÚ-DS
--------------------
Myslím, že pán...

Vladimír MEČIAR, predseda Ľudovej strany - HZDS
--------------------
A iné v ňom nie je.

Mikuláš DZURINDA, predseda SDKÚ-DS
--------------------
...myslím, že pán Mečiar povedal kľúčovú vec. Vôbec nie je zaujímavé, čo primátor Žiliny povie, alebo nepovie. No, pán Mečiar, veľmi ste sa pomýlili. Práve od nás, od politikov najviac záleží aký tón udáme spoločnosti. Preto nebudem sa pokrytecky podpisovať pod nejaké papiere s ľuďmi, ktorí takéto nezdravé nálady vyvolávajú. Primátor Žiliny. Veď je to koaličný partner. Ja nemám nič proti tomu, že SNS mala dvanásť percent. Veď boli legitímne voľby. Nesúhlasím s vami. A téma, že kto vyrobil Slotu a ako, to patrí niekde úplne inde. Jednoducho zoberme na vedomie fakt, že vy ste mali svoje percentá, ja som mal svoje percentá, pán Slota mal svoje percentá. Slovensko má legitímne zvolenú vládu. Ale to neznamená, že sa budem podieľať pokrytecky na gumovaní ich prešľapov, zlej politiky, ktorú začali na Slovensku robiť a vďaka ktorej Slovensko dnes sa dostalo pod tlak.

Zlatica PUŠKÁROVÁ, moderátorka
--------------------
Skôr ste, že ste zdvihli tú maďarskú kartu, ako niektorí komentátori hovoria, zo zeme...

Mikuláš DZURINDA, predseda SDKÚ-DS
--------------------
No, tak na začiatku...

Zlatica PUŠKÁROVÁ, moderátorka
--------------------
...tam, kde ju musel pod tlakom položiť práve Ján Slota?

Mikuláš DZURINDA, predseda SDKÚ-DS
--------------------
No, tak na počiatku bola aktivita SMK. Veď som prišiel z rokovaní na SMK a už som mal na stole deklaráciu pána Pašku. Ale dneska to je úplne jasné, že sa to preklopilo tak, že sa to stala aktivita Smeru a my sme k nej zaujali stanovisko...

Zlatica PUŠKÁROVÁ, moderátorka
--------------------
A pod to ste sa možno nechceli podpísať práve preto?

Mikuláš DZURINDA, predseda SDKÚ-DS
--------------------
Nie, išlo...

Zlatica PUŠKÁROVÁ, moderátorka
--------------------
Nie, nesúviselo to s tým?

Mikuláš DZURINDA, predseda SDKÚ-DS
--------------------
Nie, nie. My sme odmietli podobný dokument podpísať, aj keď sme boli na rokovaní Strany maďarskej koalície.

Zlatica PUŠKÁROVÁ, moderátorka
--------------------
Dobre. Páni, ešte kratučko k prerozdeľovaniu moci, lebo čas nám naozaj veľmi rýchlo plynie. Situácia je taká, že sa už menia aj ľudia. Po tom, ako ste, pán Mečiar, nedostali post v SIS-ke, máte šéfa v NBÚ. Je to pán Blanárik, hoci viacerí už kritizujú to, že veľmi spätý s vašou osobou. Nemyslíte si a neobávate sa, že to môže prinášať rôzne politické podozrenia, že NBÚ nebude zneužívané?

Vladimír MEČIAR, predseda Ľudovej strany - HZDS
--------------------
Prvá skutočnosť, ktorú treba povedať, že pán generál Blanárik bol tajomník Rady obrany štátu po dobu mojej vlády a časti u pána Dzurindu. Potom z armády za divných okolností odišiel.

Zlatica PUŠKÁROVÁ, moderátorka
--------------------
Ale aj ústredným tajomníkom HZDS.

Vladimír MEČIAR, predseda Ľudovej strany - HZDS
--------------------
Bol, aj pol druha roka ústredným tajomníkom, popri pracovnom...

Zlatica PUŠKÁROVÁ, moderátorka
--------------------
Aj generálom ste ho menovali.

Vladimír MEČIAR, predseda Ľudovej strany - HZDS
--------------------
...pomere. Pokiaľ ide o osobu a výber osoby, je jeden z mála ľudí na Slovensku, ktorý má potvrdenie a bezpečnostnú previerku pre NATO, pre Európsku úniu,. Aj pre bezpečnosť Slovenskej republiky. Tieto previerky mnohí ľudia nemajú. To znamená, ak prešiel týmto sitom, ktoré trvalo rok, kto sú noví kádrováci, ktorí to spochybňujú, že tieto orgány všetky konali nesprávne? Veď si predsa musí Európska únia ochraňovať svoje tajomstvá, NATO si musí chrániť svoje tajomstvá. A my sme vyberali človeka, ktorý má ich previerku a má ich dôveru pre to, aby túto funkciu mohol vykonávať.

Zlatica PUŠKÁROVÁ, moderátorka
--------------------
Ak dovolíte, pán Dzurinda, to hlasovanie bolo tajné. Máte nejaké výhrady voči pánovi Blanárikovi? Pretože naozaj už v kuloároch sa hovorí, že to môže byť istá predĺžená ruka Vladimíra Mečiara a po tom, ako ste tú SIS-ku...

Vladimír MEČIAR, predseda Ľudovej strany - HZDS
--------------------
To je blbosť.

Zlatica PUŠKÁROVÁ, moderátorka
--------------------
Čo je to, pán Mečiar?

Vladimír MEČIAR, predseda Ľudovej strany - HZDS
--------------------
Blbosť.

Zlatica PUŠKÁROVÁ, moderátorka
--------------------
Ja som počula, že hlúposť.

Vladimír MEČIAR, predseda Ľudovej strany - HZDS
--------------------
Aká predĺžená ruka? Veď...

Zlatica PUŠKÁROVÁ, moderátorka
--------------------
Tak, lebo sa spája jeho politická kariéra práve s vašou osobou a po tom, čo ste nedostali SIS-ku, tak si môžte dokazovať možno cez neho...

Vladimír MEČIAR, predseda Ľudovej strany - HZDS
--------------------
Ale prečo si myslíte, že kto je so mnou, musí konať proti záujmom štátu a proti zákonom...

Zlatica PUŠKÁROVÁ, moderátorka
--------------------
To som nepovedala.

Vladimír MEČIAR, predseda Ľudovej strany - HZDS
--------------------
...tohoto štátu? Inak konať nemôže.

Mikuláš DZURINDA, predseda SDKÚ-DS
--------------------
Ja sa domnievam, že tie argumenty, ktoré pani redaktorka ponúkla, majú istú svoju silu. Ale za seba chcem povedať, že ma možno ani tak nevyrušuje profil nového šéfa NBÚ a aj sa priznám, že som ho až tak hlboko neštudoval, ale viem o týchto charakteristikách. Ale skôr mi je ľúto, keď s výmenou vládnych garnitúr sa tak šablónovito pristúpi k odvolávaniu aj v takých inštitúciách, ktoré by mali byť čo najviac nepolitické.

Zlatica PUŠKÁROVÁ, moderátorka
--------------------
Prepáčte, pán Dzurinda, ale teraz vám trošíčku...

Mikuláš DZURINDA, predseda SDKÚ-DS
--------------------
Ja viem, čo poviete...

Zlatica PUŠKÁROVÁ, moderátorka
--------------------
...je zákon, ktorý vy ste schvaľovali a ktorým vy ste umožnili, že sú dôvody, pre ktoré môže byť pán Ugor v minulosti odvolaný.

Mikuláš DZURINDA, predseda SDKÚ-DS
--------------------
Pani redaktorka, nemám s tým problém.

Zlatica PUŠKÁROVÁ, moderátorka
--------------------
Je to vaša trošku chyba.

Mikuláš DZURINDA, predseda SDKÚ-DS
--------------------
Je, je to chyba.

Zlatica PUŠKÁROVÁ, moderátorka
--------------------
No, nemyslím osobne, koalície.

Mikuláš DZURINDA, predseda SDKÚ-DS
--------------------
Pozrite sa, keď sa pozrieme aj do Spojených  štátov, keď sa pozrieme aj do starých demokracií, tam sú tiež krajiny, kde sa urobí čiara a prichádza s novou politickou garnitúrou, povedzme aj k výmenám v takýchto inštitúciách. U nás, v stredoeurópskom priestore, je skôr súčasťou demokratickej kultúry, keď sa robia politické zmeny vo funkciách, ktoré sú zjavne politické. Štátni tajomníci prednostovia krajských úradov, okresných úradov, ale už keď sa odvolá riaditeľ NBÚ, už to tak trošku v našich pomeroch vyvoláva otázniky. Ja si myslím, že pán Ugor bol neobyčajne slušný človek, veľa sa naučil a mohol dobre slúžiť v NBÚ aj tejto vládnej garnitúre.

Zlatica PUŠKÁROVÁ, moderátorka
--------------------
Škoda, že ste to nepoistili vtedy zákonom, kedy ste mohli. Ale naozaj poslednú vetu, lebo už sme mali končiť...

Mikuláš DZURINDA, predseda SDKÚ-DS
--------------------
Možno, viete, nie všetko sa dalo urobiť. Nás to mrzí, budeme zákona vylepšovať. Veď to je normálne.

Zlatica PUŠKÁROVÁ, moderátorka
--------------------
Iste je, je, však ja to ani nespochybňujem, len som vám to trošku pripomenula. Pán Mečiar, posledné slovíčko, aby som vám mohla povedať, kto dnes ten duel vyhral.

Vladimír MEČIAR, predseda Ľudovej strany - HZDS
--------------------
Vidíte, ako je dobre v opozícii? Ešte sme tu len pár dní a pán Dzurinda pochopil, že nemal odvolávať riaditeľa NBÚ. Totiž pána Ugora nikto neodvolal.

Mikuláš DZURINDA, predseda SDKÚ-DS
--------------------
Pán Mečiar, tak pán Ugor je slušný človek a ak vy ste...

Zlatica PUŠKÁROVÁ, moderátorka
--------------------
Bolo to pod tlakom, tak to bolo jeho gesto.

Vladimír MEČIAR, predseda Ľudovej strany - HZDS
--------------------
Vy ste odvolávali riaditeľa NBÚ.

Mikuláš DZURINDA, predseda SDKÚ-DS
--------------------
Vy ste naňho zatlačili, pán Ugor bol...

Vladimír MEČIAR, predseda Ľudovej strany - HZDS
--------------------
Nie, ja som netlačil, ja som sa s ním ani nerozprával.

Mikuláš DZURINDA, predseda SDKÚ-DS
--------------------
Pán Ugor bol, mali ste na tom vy, pán Mečiar eminentný záujem. Pán Ugor bol kultivovanejší človek, ako bol jeho predchodca. Takto to poviem, uľahčil vám to. Ja som sa s ním vytrápil celé mesiace.

Zlatica PUŠKÁROVÁ, moderátorka
--------------------
Ale aj s tým predchádzajúcim riaditeľom NBÚ, pánom Mojžišom, ste sa vytrápili znamenite.

Mikuláš DZURINDA, predseda SDKÚ-DS
--------------------
Ale veď o tom hovorím.

Vladimír MEČIAR, predseda Ľudovej strany - HZDS
--------------------
Ale vy ste odvolávali.

Mikuláš DZURINDA, predseda SDKÚ-DS
--------------------
Áno.

Zlatica PUŠKÁROVÁ, moderátorka
--------------------
Páni, žiaľ, veľmi ma to mrzí. Veľmi rada by som s vami diskutovala aj naďalej, ale pravidlá nepustia. Pán Mečiar, presvedčili ste v tejto chvíli, počkajme si, kým nám to naskočí tisíc stosedemdesiatsedem televíznych divákov, pán Dzurinda, keď sa budete otáčať, nepoviem vám váš výsledok. Dvetisíc stoosemdesiattri televíznych divákov. Takže...

Vladimír MEČIAR, predseda Ľudovej strany - HZDS
--------------------
Gratulujem.

Zlatica PUŠKÁROVÁ, moderátorka
--------------------
...nech sa páči, podanie si tej ruky. Vidíte, čo sme hovorili na začiatku, je to tu aj teraz. Ďakujem, páni, veľmi pekne, že ste prišli. Dúfam, že to niekedy aj zopakujeme. Všetko dobré, pekný zvyšok víkendu. Dovidenia.

Vladimír MEČIAR, predseda Ľudovej strany - HZDS
--------------------
Ďakujem.

Mikuláš DZURINDA, predseda SDKÚ-DS
--------------------
Peknú nedeľu.

Zlatica PUŠKÁROVÁ, moderátorka
--------------------
A my sa tak, ako vždy uvidíme opäť o týždeň. Majte sa krásne, dovidenia.

19.11.2006
13:00 Na telo
Koalícia a opozícia
19.11.2006    TV Markíza    str. 03   13:00 Na telo
            
Zlatica PUŠKÁROVÁ, moderátorka
--------------------
Ideme ďalej.

Mikuláš DZURINDA, predseda SDKÚ-DS
--------------------
No, možno že aj z veľkej časti spokojný áno, ale nie je to dôvod zase na to, aby sme vládu chválili, pretože aj tie čiastkové zmeny, chvalabohu čiastkové, nejdú tak hlboko, ako sme sa obávali. Ale napriek tomu, že sú iba čiastkové, sú nezmyselné a sú škodlivé a nie prospešné.

Zlatica PUŠKÁROVÁ, moderátorka
--------------------
Vy ste to dokonca označili za nový boľševicko-populistický experiment. Napriek tomu, pán Dzurinda, táto vláda dosahuje vo verejnosti popularitu okolo štyridsať percent. Robert Fico je dlhodobo najpopulárnejším a najdôveryhodnejším politikom. Naozaj si myslíte, že stačí povedať len, že je to boľševický experiment a že na tom dokážete povaliť, alebo nejakým spôsobom poraziť Roberta Fica?

Mikuláš DZURINDA, predseda SDKÚ-DS
--------------------
Ale ja som predsa nič také nepovedal. Môj prejav...

Zlatica PUŠKÁROVÁ, moderátorka
--------------------
Ja sa to pýtam. To sa pýtam.

Mikuláš DZURINDA, predseda SDKÚ-DS
--------------------
...trval štyridsať minút, ja som to vypodložil. Povedzte mi, ako nazvať zámer povedzme nariadiť zo zákona ľuďom, za ktorých akože platí poistenie zdravotné štát, že sa môžu poistiť len v jednej, alebo v druhej štátnej zdravotnej poisťovni? Veď to je vyvlastnenie súkromných poisťovní a poškodenie obrovského množstva klientov. Je to zúženie priestoru na konkurenciu a predsa my už dobre vieme, že konkurencia je to najlepšie prostredie, kde ceny idú dole a nie hore, kde kvalita ide...

Zlatica PUŠKÁROVÁ, moderátorka
--------------------
Dobre, ale k tomu ste mali aj tlačovú konferenciu. Nemáme tu vášho oponenta, takže možno by to komentoval nejakým spôsobom inak.

Mikuláš DZURINDA, predseda SDKÚ-DS
--------------------
No, len keď vy nastoľujete témy...

Zlatica PUŠKÁROVÁ, moderátorka
--------------------
Dala som príklad.

Mikuláš DZURINDA, predseda SDKÚ-DS
--------------------
...mojou povinnosťou je odpovedať. Takže ja presne viem, čo som povedal a mám na to argumenty. A s popularitou, viete, no tak ja už som niečo v politike zažil. Pamätám si, v susednej krajine vyhral ľavicový líder. Viete koľko mal pán Miller percent, keď vyhrala SĽD v Poľsku? Štyridsaťtri.

Zlatica PUŠKÁROVÁ, moderátorka
--------------------
Čiže vy predpokladáte, že popularita Roberta Fica pôjde dole, podľa vás?

Mikuláš DZURINDA, predseda SDKÚ-DS
--------------------
Čo dnes zostalo z SĽD? Keď bude kryť korupciu, keď bude kryť klientelizmus, keď bude naďalej chodiť po prostredí, kde mu nosia lístočky s ciframi, ktoré mu chcú strčiť do vrecka, tak si myslím, že ten vývoj bude, alebo môže byť aj iný. Ale...

Zlatica PUŠKÁROVÁ, moderátorka
--------------------
Narážate na tie isté podozrenia, ktoré povedal...keď ste mali nejaké pochybnosti, však aj vy ste mohli podať trestné oznámenie naňho. Nepodali ste. Tak áno, lebo však to je taká vojna slov. Tak keď vy máte výhrady, môžte podať trestné oznámenie.

Mikuláš DZURINDA, predseda SDKÚ-DS
--------------------
Vojna slov, ale problém je v tom, že niekde je začiatok. Vojna slov, ale hlavne je to verejné priznanie predsedu vlády, že bol korumpovaný. Povedal konkrétne podniky, povedal v súvislosti s Transpetrolom, že keby bol zobral, tak pätnásť generácií po ňom je hmotne zabezpečených. Je toto možné? Nech on v prvom rade koná, veď je predsedom vlády. Môže takto pohŕdať...

Zlatica PUŠKÁROVÁ, moderátorka
--------------------
On vám nezostal nič dlžný, pán Dzurinda. Nič dlžný, povedal, že existuje nekonečný zoznam káuz a chýb a pochybení vašej vlády. Začal napríklad privatizáciou Slovenských elektrární. Tam tvrdí, že škoda pre štát je až okolo päťdesiatjeden miliárd korún. Možno sa spýtam Inak. Kto podľa vás, keďže ste šéfovali vašej vláde, je priamo zodpovedný za tú privatizáciu? Vláda ako celok, prípadne minister Malchárek, alebo vtedajší vicepremiér Mikloš?

Mikuláš DZURINDA, predseda SDKÚ-DS
--------------------
Ficove slová nebudem brať vážne.

Zlatica PUŠKÁROVÁ, moderátorka
--------------------
Nie, toto je moja otázka, nie Ficova otázka.

Mikuláš DZURINDA, predseda SDKÚ-DS
--------------------
Ale toto je moja odpoveď. Vychádzate z Ficových výrokov, ktoré sa zo dňa na deň stále viac stávajú absolútne smiešnymi. Ja som to nazval "ficoviny". Sú to krajné nezmysly. Robert Fico...

Zlatica PUŠKÁROVÁ, moderátorka
--------------------
Ale prečo "ficoviny"? Len za to, že vy ho upodozrievate z podozrení a pre vás sú jeho výroky "ficoviny"?

Mikuláš DZURINDA, predseda SDKÚ-DS
--------------------
Pretože to nikdy nedokázal. On sám o sebe povedal, veľmi dobrá otázka teraz z vašej strany. Predsa on sám pred dvoma stovkami podnikateľov vyhlásil, že bol korumpovaný. Veď to tie citáty obehli celé Slovensko, v súvislosti s Transpetrolom, v súvislosti s letiskom v Bratislave. Veď to on sám o sebe vyhlásil. Jeho hovorkyňa tlmočila...

Zlatica PUŠKÁROVÁ, moderátorka
--------------------
Dobre. Skúste mi odpovedať na otázku privatizácia Slovenských elektrární.

Mikuláš DZURINDA, predseda SDKÚ-DS
--------------------
...jeho postoj prečo nejde na políciu tak, že to by chodil od rána do večera. No, je toto možné? V súvislosti so Slovenskými elektrárňami...

Zlatica PUŠKÁROVÁ, moderátorka
--------------------
Dobre. To ste spochybnili, ja sa pýtam, pán Dzurinda, skúste mi na to odpovedať.

Mikuláš DZURINDA, predseda SDKÚ-DS
--------------------
...nepovedal jeden argument. Najprv rozprával o dividendách. Mikloš vyargumentoval, aké je to trápne a nenáležité. Že tie peniaze zostávajú vo firme, vo fabrike, budú slúžiť na jej investičný rozvoj. Teraz zrazu Gabčíkovo, zajtra zase bude niečo iné...

Zlatica PUŠKÁROVÁ, moderátorka
--------------------
Dober, čiže tam ste...pýtam sa na rovinu. Nepochybili ste, podľa vás? Je to v poriadku. Druhý prípad a to je trošku možno citlivejší, muničný sklad. Už sa smejete, napriek tomu ja si myslím, že je to dosť vážne, pretože ide o navýšenie myslím až tristo miliónov korún jednej stavby, na ktorú najskôr malo ísť päťdesiat miliónov, nakoniec na jeho dostavbu to bolo až tristo päťdesiat. Nezaujímali ste sa o to?

Mikuláš DZURINDA, predseda SDKÚ-DS
--------------------
Pani redaktorka, kto pochybil?

Zlatica PUŠKÁROVÁ, moderátorka
--------------------
Ja sa pýtam vás. Práve nehovoríme o tom, že to povedal Robert Fico, lebo aj my sme to mali k dispozícii.

Mikuláš DZURINDA, predseda SDKÚ-DS
--------------------
Ale prečo on nepovie?

Zlatica PUŠKÁROVÁ, moderátorka
--------------------
Ale prečo to stále viažete na neho? Nechajme Fica Ficom, teraz sa pýtam vás.

Mikuláš DZURINDA, predseda SDKÚ-DS
--------------------
No, taj nechajme Fica Ficom.

Zlatica PUŠKÁROVÁ, moderátorka
--------------------
Áno, lebo nie Fico, nepovedal muničný sklad Fico, mali sme to aj my naozaj k dispozícii...

Mikuláš DZURINDA, predseda SDKÚ-DS
--------------------
Ale kto to povedal?

Zlatica PUŠKÁROVÁ, moderátorka
--------------------
...nie, kolega, myslím Maroš Košík zverejnil aj túto kauzu. Jedná sa aj o isté prepojenie, naozaj nechajme teraz Roberta Fica tak. Vrátime sa k nemu ešte dám vám ten priestor. Zaujíma ma ten muničný sklad.

Mikuláš DZURINDA, predseda SDKÚ-DS
--------------------
Mňa nie.

Zlatica PUŠKÁROVÁ, moderátorka
--------------------
Prečo? Tristo miliónov je malá čiastka?

Mikuláš DZURINDA, predseda SDKÚ-DS
--------------------
Pretože to považujem za absolútne vymyslený príbeh aj preto, že ani vo vašej televízii, ani z úst pána Fica, žiaden relevantný konkrétny dôkaz, žiaden relevantný konkrétny človek, ktorý by bol býval pochybil, nezaznel.

Zlatica PUŠKÁROVÁ, moderátorka
--------------------
Nie, ja sa pýtam dodatky. Je tam päťdesiat dodatkov. O tristo miliónov navýšená zákazka.

Mikuláš DZURINDA, predseda SDKÚ-DS
--------------------
A ja sa pýtam. Viete napríklad, že sme zjednocovali sadzbu dane z pridanej hodnoty že stavebný materiál bol niekedy v desaťpercentnej, dnes je v devätnásťpercentnej sadzbe? Ja sa vás pýtam, viete koľkokrát bola zvyšovaná povedzme cena Slovenského národného divadla, tejto novostavby? Viete koľkokrát boli, žiaľ, robené tieto odhady aj tak, aby sme vyhrali súťaž, alebo aby sme sa dostali do zoznamu stavieb? Tak sme to trošku podhodnotili, nech to tak veľa nevyzerá. Rázsochy, veľká nemocnica.

Zlatica PUŠKÁROVÁ, moderátorka
--------------------
Pán Dzurinda ale tristo miliónov korún? A naozaj nemusíte sa čertiť, pretože naozaj to nejde od Roberta Fica. Boli tam vaši ministri a ja sa práve preto pýtam, či vás ani len trošíčku nejakým spôsobom nezaujímalo a nezdalo sa vám podozrivé, že je to tak dramaticky navýšené?

Mikuláš DZURINDA, predseda SDKÚ-DS
--------------------
Pani redaktorka, ja sa vôbec nečertím...

Zlatica PUŠKÁROVÁ, moderátorka
--------------------
Ale trošku sa čertíte.

Mikuláš DZURINDA, predseda SDKÚ-DS
--------------------
...len sa odmietam hrať na slepú babu a detskú zábavu.

Zlatica PUŠKÁROVÁ, moderátorka
--------------------
Nie, tam je ešte trošíčku jeden prípad, to prepojenie s pani Bártovou vo firme Palmex...

Mikuláš DZURINDA, predseda SDKÚ-DS
--------------------
Mne to je nekonečne trápne, aby ja som chodil...

Zlatica PUŠKÁROVÁ, moderátorka
--------------------
Nie, nie je to vôbec trápne. Ja sa práve pýtam, však ste predseda SDKÚ.

Mikuláš DZURINDA, predseda SDKÚ-DS
--------------------
...medzi predstavenstvami...a čo s tým SDKÚ súvisí, prosím vás veľmi pekne? Ja mám...

Zlatica PUŠKÁROVÁ, moderátorka
--------------------
Pretože práve bývalá firma pani Bártovej prevzala dvadsaťdvamiliónový dlh SDKÚ.

Mikuláš DZURINDA, predseda SDKÚ-DS
--------------------
Ale to máme dávno za sebou, pani redaktorka. Ako to súvisí s muničným...

Zlatica PUŠKÁROVÁ, moderátorka
--------------------
Ja iba hovorím politické prepojenie...

Mikuláš DZURINDA, predseda SDKÚ-DS
--------------------
Ale prosím vás veľmi pekne.

Zlatica PUŠKÁROVÁ, moderátorka
--------------------
...pretože peniaze za dostavbu išli firme, v ktorej orgánoch pôsobila táto pani Bártová, preto sa vás to pýtam.

Mikuláš DZURINDA, predseda SDKÚ-DS
--------------------
Pani redaktorka, strácam s vami niť. Je to absurdné, nenáležité, tá mozaika, ktorú štrikujete dohromady, je nezmyselná. Ak niekto počas obdobia mojich vlád pochybil, treba to pomenovať, treba konať tak, ako nám ukladajú zákony, treba konať tak, ako ja očakávam od predsedu súčasnej vlády. Ale klebety, konšpirácie, skúmanie lupou kto kde v akom predstavenstve je, to nie je ani moja úloha, ani úloha vlády. Ja sa odmietam podieľať na tom, že budeme zakrývať skutočnosti, budeme zakrývať pravdivé príbehy. Pravdivý príbeh je, že Fico toleruje Záhumenského dotácie, ktoré si napchal do svojho vlastného vrecka, že zhadzuje Slovensko tým, že sa pýta v Bruseli čo je slušnosť. Ja odmietam takéto trápne zásterky, aby sme používali...

Zlatica PUŠKÁROVÁ, moderátorka
--------------------
Čo považujete za trápne?

Mikuláš DZURINDA, predseda SDKÚ-DS
--------------------
...absolútne najtrápnejšia zásterka. Vyzývam...

Zlatica PUŠKÁROVÁ, moderátorka
--------------------
Nie je to obrana útokom, pán Dzurinda?

Mikuláš DZURINDA, predseda SDKÚ-DS
--------------------
...vyzývam vás, televízie, médiá, pána Fica, všetkých, ktorí to zneužívajú, nech povedia konkrétne kto a ako pochybil. A potom nech konajú títo ľudia tak, ako im to ukladajú zákony v tomto štáte, aby mohli konať na to určené orgány.

Zlatica PUŠKÁROVÁ, moderátorka
--------------------
Dobre. Čiže toto jednoznačne odmietate. Skôr ma zaujíma...

Mikuláš DZURINDA, predseda SDKÚ-DS
--------------------
Ja to neodmietam, je to smiešne...

Zlatica PUŠKÁROVÁ, moderátorka
--------------------
...počkajte, iba to dokončím, tú otázku.

Mikuláš DZURINDA, predseda SDKÚ-DS
--------------------
...pani redaktorka. Smiešne.

Zlatica PUŠKÁROVÁ, moderátorka
--------------------
Ja iba či vás to nejakým spôsobom nezaujalo, iba natoľko, aby ste si to prípadne preverili u svojich ministrov. Keď nie, dobre, môžeme ísť ďalej.

Mikuláš DZURINDA, predseda SDKÚ-DS
--------------------
Nielenže ma to nezaujalo...ale veď sme sa vyjadrili, pani redaktorka.

Zlatica PUŠKÁROVÁ, moderátorka
--------------------
Nikto sa nevyjadril, však nikto k tomu nič nevie povedať.

Mikuláš DZURINDA, predseda SDKÚ-DS
--------------------
Moji ministri?

Zlatica PUŠKÁROVÁ, moderátorka
--------------------
No povedali, že o tom nič nevedia.

Mikuláš DZURINDA, predseda SDKÚ-DS
--------------------
Liška a Fedor sa vyjadrili a uvidíte najbližšie dni a týždne, ako budú dokazovať, aké je to falošné, detské a trápne. Tento týždeň mal Robert Fico rozprávať o vagónoch. Nemal? Bolo ohlásené...

Zlatica PUŠKÁROVÁ, moderátorka
--------------------
Povedal, že bolo predaných osemsto osemdesiat vagónov pod cenou...

Mikuláš DZURINDA, predseda SDKÚ-DS
--------------------
...bola ohlásená ďalšia veľká kauza. Prosím vás veľmi pekne, je nedeľa, no prečo mlčí? Však nech už konečne o tých vagónoch povie. Ja, raz je to...

Zlatica PUŠKÁROVÁ, moderátorka
--------------------
No vidíte a keď niečo povie, tak ho zase kritizujete za to, že povedal.

Mikuláš DZURINDA, predseda SDKÚ-DS
--------------------
Lebo sa ukáže, že toto sú "ficoviny", ktorú slúžia iba na to, aby kryl svoje vlastné prechmaty, svoje vlastné prešľapy, aby zakrýval to, že kryje klientelizmus a korupciu okolo seba.

Zlatica PUŠKÁROVÁ, moderátorka
--------------------
Vy ste na kongrese dokonca povedali, že si neviete predstaviť, ak sa teda nemýlim, opravte ma, ak sa mýlim, že si neviete predstaviť spoluprácu s Robertom Ficom ani po ďalších parlamentných voľbách. To je dosť tvrdé vyhlásenie na začiatku funkčného obdobia. Povedali ste to tak? Je to definitívne?

Mikuláš DZURINDA, predseda SDKÚ-DS
--------------------
Vy sa mňa pýtate?

Zlatica PUŠKÁROVÁ, moderátorka
--------------------
Áno. Pýtam sa vás.

Mikuláš DZURINDA, predseda SDKÚ-DS
--------------------
Ale veď ste sa pripravovali na našu reláciu. Áno, ja sa vás pýtam. Lebo podľa toho, čo ja viem...

Zlatica PUŠKÁROVÁ, moderátorka
--------------------
Veľmi dôsledne, pán Dzurinda.

Mikuláš DZURINDA, predseda SDKÚ-DS
--------------------
Môžem hovoriť?

Zlatica PUŠKÁROVÁ, moderátorka
--------------------
Áno. Mlčím, pýtam sa vás.

Mikuláš DZURINDA, predseda SDKÚ-DS
--------------------
Ešte raz, ak ste sa pripravovali na túto reláciu, veľmi dobre viete, že som to nepovedal.

Zlatica PUŠKÁROVÁ, moderátorka
--------------------
Práve preto sa vás pýtam, že vyšlo to v agentúre, že ste istým spôsobom povedali, že si neviete predstaviť...pretože sa vás to ale pýtam, pán Dzurinda, nie preto, lebo je to naozaj dosť také silné vyjadrenie.

Mikuláš DZURINDA, predseda SDKÚ-DS
--------------------
Už trošku zvoľňujete istým spôsobom...

Zlatica PUŠKÁROVÁ, moderátorka
--------------------
Ale vôbec nezvoľňujem, však ja si viem priznať chybu, nemám s tým najmenší problém.

Mikuláš DZURINDA, predseda SDKÚ-DS
--------------------
Môžem hovoriť?

Zlatica PUŠKÁROVÁ, moderátorka
--------------------
Čakám na to.

Mikuláš DZURINDA, predseda SDKÚ-DS
--------------------
Tentokrát ste ma nielenže nesprávne parafrázovali, ale ste si to úplne vymysleli. Sme tesne po parlamentných voľbách, ja som v súvislosti s ďalšími parlamentnými voľbami nepovedal vôbec nič.

Zlatica PUŠKÁROVÁ, moderátorka
--------------------
Ale nemusíte sa naozaj nejakým spôsobom hnevať, pretože ja sa vás pýtam a priznám sa, že aj mňa to dosť zaskočilo a prečítala som si to v agentúre veľmi všeobecne, preto som povedala, že sa vás to spýtam.

Mikuláš DZURINDA, predseda SDKÚ-DS
--------------------
Pani redaktorka...

Zlatica PUŠKÁROVÁ, moderátorka
--------------------
Však ste to popreli a dementovali, ako o nič nejde. Však nemusíte mať nejaký pocit, že sa tu budem dohadovať.

Mikuláš DZURINDA, predseda SDKÚ-DS
--------------------
Ja sa naozaj nehnevám.

Zlatica PUŠKÁROVÁ, moderátorka
--------------------
Vladimír Mečiar naopak je vo vašich vyhláseniach istým spôsobom, neviem, či máte s ním nejaké také povedzme iné vzťahy, ako s Robertom Ficom, ale voči jeho práci, pôsobeniu a osobe ste oveľa zdržanlivejší. Prečo si myslíte, že by Vladimír Mečiar mal prípadne vládnuť s vami? Všeobecne sa pýtam.

Mikuláš DZURINDA, predseda SDKÚ-DS
--------------------
Prečo si vy myslíte, že toto je aktuálna otázka dňa? Ja som vyargumentoval, že prečo alternatíva, ktorú som ponúkol po parlamentných voľbách, by pre Slovensko bola lepšia, ako je súčasná. Rovnako sme dva týždne pred voľbami vyhlásili, že ak pán Fico bude mať dosť s pánom Mečiarom a s pánom Slotom, nás sa pýtať nebudú. Táto doba je za nami, vláda sa sformovala, my si chceme robiť našu opozičnú politiku. Chceme ju robiť podľa najlepšieho vedomia a svedomia a to je asi všetko, čo môžem k tejto otázke povedať.

Zlatica PUŠKÁROVÁ, moderátorka
--------------------
V kuloároch sa totiž veľmi otvorene hovorí, že Vladimír Mečiar hrá takpovediac na dve strany a je pravda, že naozaj on je pomerne kritický voči vláde, ktorej je súčasťou. Vy si viete predstaviť, že by Vladimír Mečiar možno v polčase funkčného obdobia odišiel z vlády Roberta Fica, že by dokázal garantovať, že všetci jeho poslanci by možno z tejto vlády prípadne odišli? Alebo ako vyhodnocujete tú jeho kritiku smerom k vládnej koalícii?

Mikuláš DZURINDA, predseda SDKÚ-DS
--------------------
Nepremýšľame o tom, toto nie je téma vo vnútri SDKÚ-DS a ani v rozhovoroch medzi pánom Hrušovským, Bugárom a mnou. Je treba zobrať na vedomie, že vláda sa sformovala. Veď pán Mečiar s pánom Slotom hlasujú prakticky za všetky zákony, za všetky predlohy v Národnej rade. Ja nevidím argumenty, ktoré by nás oprávňovali sa vážne nad touto témou zamýšľať. Nie je vládna kríza, nikto nevystúpil z vládnej koalície, nevidím na to naozaj najmenší dôvod.

Zlatica PUŠKÁROVÁ, moderátorka
--------------------
Nerokujete teda, nie sú žiadne nejaké také zákulisné rokovania...

Mikuláš DZURINDA, predseda SDKÚ-DS
--------------------
Ja som odpovedal...

Zlatica PUŠKÁROVÁ, moderátorka
--------------------
...ktoré by smerovali k povaleniu, prípadne naštrbeniu tejto vlády?

Mikuláš DZURINDA, predseda SDKÚ-DS
--------------------
Nie. Veď som odpovedal úplne vyčerpávajúco. Nespochybniteľne. Samozrejme, že nie sú. No a k tomu, že čo si myslím o počínaní pána Mečiara, pozrite sa, je evidentné, že máme vládu jednej strany prakticky, Fico absolútne dominuje. Vieme z vyhlásení jeho partnerov, že sa neradí, nepotrebuje používať ani koaličnú radu, ani inú platformu na to, aby diskutovali, aby debatovali a preto sa dá pochopiť nespokojnosť koaličných partnerov. Ja si tak všímam, že skôr HZDS, pretože to spojenectvo Smer a SNS je tak trošku krikľavejšie.

Zlatica PUŠKÁROVÁ, moderátorka
--------------------
Robert Fico reagoval aj na váš kongres a na to, čo tam zaznelo. On povedal, že vyjadruje nad vami úprimnú ľútosť a takýto spôsob komunikácie neprijíma. Postačuje vám takáto jeho odpoveď?

Mikuláš DZURINDA, predseda SDKÚ-DS
--------------------
No, tak najúprimnejší budem, keď poviem, že nie veľmi ma zaujíma, čo si o našom kongrese myslí pán Fico.

Zlatica PUŠKÁROVÁ, moderátorka
--------------------
Ani to, že jednoducho takýmto akoby takým laxným spôsobom na to reagoval, ako by nemal záujem ani len to nejakým spôsobom komentovať?

Mikuláš DZURINDA, predseda SDKÚ-DS
--------------------
Neviem, čo by som zmysluplné k tomu viac povedal. Bol to náš kongres, som rád, že prebehol tak, ako prebehol. Že sme zjednotení, pevní a že máme chuť, motiváciu a odhodlanie konať tak, aby sme Slovensku ponúkli zmysluplnú alternatívu. Toto je kľúčové.

Zlatica PUŠKÁROVÁ, moderátorka
--------------------
Pán Dzurinda, ešte na záver jednu otázku, ktorú nemáte takpovediac rád, napriek tomu sa vás ju spýtam. HZDS a EPP. Veľa sa hovorí o tom, že práve vy nejakým spôsobom a svojimi kontaktmi môžete pomôcť Vladimírovi Mečiarovi dostať sa do EPP. Je podľa vás HZDS zrelé na tento vstup?

Mikuláš DZURINDA, predseda SDKÚ-DS
--------------------
Nie sú otázky, ktoré nemám rád, ale myslím, že najlepšiu odpoveď na túto tému dal Eduard Kukan na našom kongrese. Aj ma oslovilo presne to, akým spôsobom to Eduard Kukan povedal. Eduard Kukan povedal, že o tom, či sa HZDS dostane do Európskej ľudovej strany, nerozhodne SDKÚ. A ani KDH, ani SMK. Rozhodne iba HZDS a to svojou konkrétnou politikou, svojím konkrétnym správaním, svojimi konkrétnymi postojmi. Toto je najpravdivejšia odpoveď na túto tému. Za seba...

Zlatica PUŠKÁROVÁ, moderátorka
--------------------
Váš osobná názor je aký?

Mikuláš DZURINDA, predseda SDKÚ-DS
--------------------
...práve som chcel dokončiť, aby som to trošku aspoň zahustil. Za seba vám chcem povedať, že to, že HZDS sa usiluje o stredopravú politiku a že sa hlási k Európskej ľudovej strane, to považujem pre Slovensko skôr za dobré, ako za zlé.

Zlatica PUŠKÁROVÁ, moderátorka
--------------------
Podľa vás dozrelo HZDS na vstup do EPP? Osobný názor. Po tom všetkom, možno aj po tom, ako ste pred voľbami povedali, že s HZDS si viete predstaviť vládnuť.

Mikuláš DZURINDA, predseda SDKÚ-DS
--------------------
Otázka veľmi, veľmi predčasná. Otázka, ktorá nie je na stole, ani na Slovensku, ani na pôde EPP. Mňa sa na to dodnes nikto z Európskej ľudovej strany nespýtal. Pred desiatimi dňami som bol na summite EPP v Helsinkách. Pravdivý je výrok Eduarda Kukana. Čakajú nás hlasovania o deštrukcii reforiem, čakajú nás hlasovania o deštrukcii zákonníka práce, vďaka, aj vďaka ktorému máme rekordne nízku nezamestnanosť. Čakajú nás ďalšie, veľmi nepríjemné návrhy smerom k deformácii reforiem. Toto všetko nepochybne budú skúšky politiky HZDS.

Zlatica PUŠKÁROVÁ, moderátorka
--------------------
A vy čakáte od HZDS, že budú nejakým spôsobom možno nie tak úplne pri vládnej koalícii napriek ich rozhodnutiam?

Mikuláš DZURINDA, predseda SDKÚ-DS
--------------------
Nerobím si ilúzie. Nerobím si ilúzie, vidím, že HZDS možno sa cíti skôr dobre, ako zle, v tejto konštelácii, veď hlasuje za všetko. A nepoužil by som slovíčko "očakávania", ale použil by som slovo, že tam sa ukáže aký je profil, aká je politika HZDS, aké sú jeho šance naozaj robiť politiku kompatibilnú s politikou Európskej ľudovej strany.

Zlatica PUŠKÁROVÁ, moderátorka
--------------------
Dobre, počkáme si aj na tie hlasovania v parlamente. V tejto chvíli už si nemusíme počkať na výsledky telefonického hlasovania. No, dnes to bolo veľmi aktívne. Dvetisíc tristo pätnásť televíznych divákov ste presvedčili, nepresvedčili tisíc sto dvadsaťsedem. Takže nech sa páči, verejná mienka je z toho telefonického hlasovania, aby som bola presná, na vašej strane. Pán Dzurinda, pocit?

Mikuláš DZURINDA, predseda SDKÚ-DS
--------------------
Ďakujem veľmi pekne za záujem, za hlasy. Dobrý.

Kongres SDKÚ-DS
19.11.2006    TV Markíza    str. 01   13:00 Na telo
            
Zlatica PUŠKÁROVÁ, moderátorka
--------------------
Nič a nikoho ste neprevalcovali, pretože ste nikoho prevalcovať ani nemohli, pretože ste žiadneho protikandidáta nemali. Nechýbal vám tak trochu? Vy ste, netajíte sa tým, súťaživý typ. Jediný v minulosti Ivan Šimko, ak sa nemýlil, bol raz vaším protikandidátom.

Mikuláš DZURINDA, predseda SDKÚ-DS
--------------------
Myslím, že máte pravdu, áno. Bol, bol, ale myslím, že to bolo v súťaží o lídra strany pre parlamentné voľby. No, pozrite sa, nechýba, veď to nie je zriedkavé. Včera som bol na kongrese Občianskej demokratickej strany, pred chvíľou som s dozvedel, že Mirek Topolánek obhájil svoju pozíciu, nemal protikandidáta. Robert Fico nemal protikandidáta. Nedomnievam sa, že za každú cenu je nejakou pozitívnou známkou strany, že tá súťaž prebieha. Ale to, čo je kľúčové je, že môj návrh bol odobrený tajným hlasovaním na prezídiu a potom samozrejme aj voľba bola tajná na samotnom kongrese. Toto považujem za rozhodujúce.

Zlatica PUŠKÁROVÁ, moderátorka
--------------------
Čiže nemáte vy nejaký taký vnútorný pocit, aj zvyknú o tom hovoriť viacerí komentátori, že SDKÚ je viac-menej stranou jedného muža, že vy ste ten hrací motor, aj človek, ktorý vlastne v SDKÚ rozhoduje a preto sa možno ani nikto neodvážil postaviť sa proti vám zoči-voči?

Mikuláš DZURINDA, predseda SDKÚ-DS
--------------------
Tým motorom sa snažím byť, to neskrývam. Veľmi si uvedomujem, aj som si v minulých rokoch uvedomoval, že funkcia lídra je najmä o zodpovednosti. O to sa usilujem, ale na strane druhej nemôže byť ani reči o tom, že by SDKÚ-DS bola stranou jedného muža.

Zlatica PUŠKÁROVÁ, moderátorka
--------------------
Už tam máte aj jednu ženu, podpredsedníčku tentokrát.

Mikuláš DZURINDA, predseda SDKÚ-DS
--------------------
Áno. Aj pribúdajú, aj pani Vášáryová už je v strane a verím, že aj ďalšie...

Zlatica PUŠKÁROVÁ, moderátorka
--------------------
Myslím vo vedení.

Mikuláš DZURINDA, predseda SDKÚ-DS
--------------------
Áno, to je pravda. Práve naopak sa domnievam, trošku namyslene poviem, že azda v žiadnej politickej strane nie je vo vrcholovom tíme toľko osobností, ako práve v SDKÚ-DS a mne vždy urobí obrovskú radosť, keď taká osobnosť sa objaví. Bol som šťastný, keď Ivan Mikloš vstupoval do SDKÚ-DS, keď iní vstupovali a teraz sa nesmierne teším, že aj pani Radičová je medzi nami.

Skúška odvahy
19.11.2006    TV Markíza    str. 04   13:00 Na telo
            
Zlatica PUŠKÁROVÁ, moderátorka
--------------------
Dobrý a ja sa teraz spýtam, či máte chuť, ale trošku aj tej odvahy, ísť do tej našej skúšky odvahy, pán Dzurinda.

Mikuláš DZURINDA, predseda SDKÚ-DS
--------------------
No, keďže je to skúška odvahy a nie vedomostí, tak áno.

Zlatica PUŠKÁROVÁ, moderátorka
--------------------
Tatko ste si to vyhodnotili? Dobre. Tak poďme do skúšky odvahy. Takže prvá otázka pre vás, pán Dzurinda. Aký bol rast slovenskej ekonomiky v treťom kvartáli 2006? Dve celých osem desatín percent, vyše päť a pol, alebo osem a pol percenta?

Mikuláš DZURINDA, predseda SDKÚ-DS
--------------------
Ten rast bol deväť celých osem desatín percenta,

Zlatica PUŠKÁROVÁ, moderátorka
--------------------
Hovoríte to suverénne, veľmi jednoznačne. Je to tak.

Mikuláš DZURINDA, predseda SDKÚ-DS
--------------------
Dokonca som si všimol, že tristo dvadsaťdva miliárd korún, čo je naozaj obdivuhodná suma.

Zlatica PUŠKÁROVÁ, moderátorka
--------------------
Je to naozaj rekordný a neviem, či až tak očakávaný rast. V každom prípade vynikajúci. Poďme ďalej. Toto bude pomerne jednoduchá otázka. Napriek tomu kto vyhral Test národa, pán Dzurinda? Slováci, Česi, alebo to bola remíza?

Mikuláš DZURINDA, predseda SDKÚ-DS
--------------------
Chvalabohu Slováci. Bol som v Prahe včera, na kongrese ODS a tam mi to povedali Slováci žijúci v Čechách. Mám z toho radosť.

Zlatica PUŠKÁROVÁ, moderátorka
--------------------
Aj ste sa trochu tak škodoradostne potešili?

Mikuláš DZURINDA, predseda SDKÚ-DS
--------------------
Hej.

Zlatica PUŠKÁROVÁ, moderátorka
--------------------
Dobre. No a záverečná otázka neviem, či bude až taká veselá, pán Dzurinda. Ale povolebná koalícia SDKÚ s Vladimírom Mečiarom neprichádza do úvahy. S Mečiarom nikdy nepôjdeme, lebo mu nikto v Európe neverí. Kto toto povedal v roku 2001? Ivan Šimko, Eduard Kukan, alebo Mikuláš Dzurinda?

Mikuláš DZURINDA, predseda SDKÚ-DS
--------------------
No, tak nebudem sa vyhovárať na kamarátov a poviem, že ja.

Zlatica PUŠKÁROVÁ, moderátorka
--------------------
Ale chceli ste ešte dodať, že prešlo päť rokov odvtedy.

Mikuláš DZURINDA, predseda SDKÚ-DS
--------------------
Som rád, že ste to dodali za mňa.

Zlatica PUŠKÁROVÁ, moderátorka
--------------------
Ďakujem  vám veľmi pekne. Tak to je fakt, takže trafili ste sa správne do odpovede. Ďakujem veľmi pekne. Tri správne odpovede a ďakujem aj za účasť, že ste prišli diskutovať. Všetko dobré.

Mikuláš DZURINDA, predseda SDKÚ-DS
--------------------
Ďakujem veľmi pekne aj vám a divákom.

Zlatica PUŠKÁROVÁ, moderátorka
--------------------
Dovidenia. A my sa uvidíme opäť o týždeň, majte sa krásne. Všetko dobré, dovidenia.

Sociálne reformy
19.11.2006    TV Markíza    str. 02   13:00 Na telo
            
Zlatica PUŠKÁROVÁ, moderátorka
--------------------
Dobre. Poďme všeobecne k politike a k tým ekonomickým témam. Stav ekonomiky je naozaj veľmi dobrý. Skutočne rastie tak, že môžeme konkurovať aj ten čínskej, dokonca rastie ešte rýchlejšie. Rekordný je aj kurz koruny. Naozaj nepochybne je to aj dôsledok vášho osemročného vládnutia, ale, hovorím zámerne ale, s odstupom času, pán Dzurinda, nevyčítate si, že ste boli naozaj málo sociálne veľkorysý, že ste možno niekedy až príliš uťahovali radikálne ľuďom opasky a že možno aj na to ste vo voľbách tak trochu doplatili?

Mikuláš DZURINDA, predseda SDKÚ-DS
--------------------
Ale to viete, že si minimálne kladieme podobné otázky. A ja nebudem skrývať to, že sme niečo pozitívne v tomto smere aj plánovali pred voľbami urobiť. Nielen...

Zlatica PUŠKÁROVÁ, moderátorka
--------------------
Prečo ste to neurobili? Mali ste na to všetky páky. Nič ste v podstate ľuďom viac-menej nechcem povedať, že dali, ale ste prognózy ekonomického rastu a ten bol naozaj veľmi dobrý a nedali ste nič?

Mikuláš DZURINDA, predseda SDKÚ-DS
--------------------
Na otázku prečo odpoviem, že predovšetkým preto, lebo nás zaskočil odchod KDH z vlády a vlastne vynútenie si predčasných volieb. Odrazu bolo všetko ináč, odrazu bolo treba sa sústrediť na to, aby príslušný zákon prešiel v Národnej rade, bolo treba veľmi intenzívne politicky rokovať, bolo treba pripraviť rýchlo volebné programy, bolo sa treba sústrediť na kampaň. Takže to hlavné prečo spočíva v tom. Ale...

Zlatica PUŠKÁROVÁ, moderátorka
--------------------
Dobre, ale tam ste vy vedeli, že ako KDH bude reagovať a bolo to v podstate na vás, už si na to dobre spomínate, že tá výhrada svedomia, keď ste vstúpili...

Mikuláš DZURINDA, predseda SDKÚ-DS
--------------------
Nevedeli sme, mali sme...

Zlatica PUŠKÁROVÁ, moderátorka
--------------------
...mohlo to byť inak.

Mikuláš DZURINDA, predseda SDKÚ-DS
--------------------
...štyri dni, ale tak to je nekonečná story potom, viete, keď to začneme to klbko stále zamotávať, sa nikam nedostaneme. A pritom to kľúčové, čo chcem povedať je to, že my sme, len už si na to nepamätáme, urobili niekoľko opatrení voči sociálne odkázaným. Dnes ľudia ako keby nechceli si niektorí spomenúť, že sme povedzme zaviedli zadarmo učebné pomôcky pre deti na základné školy. My sme zaviedli sociálne štipendiá nielen pre vysoké školy, ale aj pre stredné školy, ba aj za jednu jedinú korunu teplé jedlo pre deti zo sociálne odkázaných rodín a základné školy. A mohol by som...

Zlatica PUŠKÁROVÁ, moderátorka
--------------------
Pán Dzurinda, ale zobrali ste napríklad aj dôchodky invalidom, mohli by ste vyrátať. Ja vám poviem jeden príklad za všetky. Na druhej strane...

Mikuláš DZURINDA, predseda SDKÚ-DS
--------------------
Ale veď sme urobili aj chyby, to viete, že áno. Ale nie invalidom plošne, ale niektorými zásahmi sme sa dotkli aj tých, ktorí sociálny systém nezneužívali a my sme sa pomýlili. Potom sme sa...

Zlatica PUŠKÁROVÁ, moderátorka
--------------------
Dobre, ale mohli ste to opraviť. Až na základe rozhodnutia Ústavného súdu...

Mikuláš DZURINDA, predseda SDKÚ-DS
--------------------
Ale tak, to viete...

Zlatica PUŠKÁROVÁ, moderátorka
--------------------
No, neopravili ste sa vy, až terajšia vláda to opravuje.

Mikuláš DZURINDA, predseda SDKÚ-DS
--------------------
Kto je dokonalý, povedzte mi? Povedzte mi, koľko tých zákonov sme za štyri roky dali do Národnej rady? Koľko práce sme museli vykonať, aby bol takýto hospodársky rast? To kto nerobí, nikdy žiadnu chybu neurobí. Urobili sme chyby, ale na konkrétnych argumentoch som chcel ukázať, že my nemáme o nič tvrdšie srdce, ako majú títo. My nemáme o nič menší zmysel pre solidarizovanie sa, ale nie tak, že budeme zadlžovať naše deti, že dáme starším a nebude na školákov. Nie tak, že si budeme požičiavať a potom budeme dlhé desaťročia splácať. My sme tiež sociálne...

Zlatica PUŠKÁROVÁ, moderátorka
--------------------
Dobre, čiže priznávate, že naozaj v tých sociálnych veciach ste možno mohli trošku viac a možno je to aj tým, pán Dzurinda, skúste mi na rovinu povedať, že teraz vidíte, že Ficova vláda naozaj robí istým spôsobom inú sociálnu politiku a celkom účinne.

Mikuláš DZURINDA, predseda SDKÚ-DS
--------------------
Pani redaktorka, to prvé áno, to druhé určite nie. To druhé určite nie. Pretože keď vidím, že napríklad jestvujú mladé rodiny, možno nie úplné mladé rodiny, kde priemer na dieťa, alebo na člena rodiny je podstatne nižší, ako je povedzme dnes dôchodok priemerný, no tak hovorím, že by sme to zrejme vedeli urobiť sociálne spravodlivejšie. To s kalkuláciou až takého hrubého zrna nikdy by nemalo mať nič spoločného.

Zlatica PUŠKÁROVÁ, moderátorka
--------------------
Nie, ja sa to pýtam...

Mikuláš DZURINDA, predseda SDKÚ-DS
--------------------
Ale to prvé, ale to prvé ste formulovali...

Zlatica PUŠKÁROVÁ, moderátorka
--------------------
Isté, že ste nejaké chyby v tejto sociálnej politike urobili.

Mikuláš DZURINDA, predseda SDKÚ-DS
--------------------
Aj to a možno sme mohli byť aj trošku chytrejší, ani to nebudem hovoriť, že nie. Len jedným dychom je mojou povinnosťou dodať, aj veľké množstvo opatrení, ktoré sme urobili smerom ku sociálnej solidarite, urobili sme ich pritom systémovo, nemali charakter, že si kupujeme starších ľudí pred Vianocami, malo to charakter...

Zlatica PUŠKÁROVÁ, moderátorka
--------------------
No, aj vy ste dávali bonus, pamätáte sa? Tá tisícka, bola to kompenzácia pre...

Mikuláš DZURINDA, predseda SDKÚ-DS
--------------------
Ale nie pred voľbami.

Zlatica PUŠKÁROVÁ, moderátorka
--------------------
No, nebolo to pred voľbami, no však ani teraz nie je pred voľbami, je po voľbách.

Mikuláš DZURINDA, predseda SDKÚ-DS
--------------------
Ale veď to boli volebné sľuby.

Zlatica PUŠKÁROVÁ, moderátorka
--------------------
Tak vianočný príspevok nebol volebným sľubom. Na to sa nepamätám. Boli tam iné veci, ktoré sa nerealizujú a to bola aj hlavná agenda, že ste vyčítali práve Robertovi Ficovi, že ide demontovať reformy. Po voľbách sa nič nedeje. Možno ste tak trochu aj spokojný s tým, či nie?

Mikuláš DZURINDA, predseda SDKÚ-DS
--------------------
Takže otvárame novú tému? Ideme ďalej?

